{"id": "39509", "revid": "124642192", "url": "https://it.wikipedia.org/wiki?curid=39509", "title": "Papa Celestino I", "text": "Biografia.\nNulla \u00e8 conosciuto della sua giovinezza, tranne che era romano e che il nome di suo padre era Prisco. Si dice che abbia vissuto per un certo periodo a Milano con sant'Ambrogio; comunque, la prima notizia conosciuta che lo riguarda si trova in un documento di papa Innocenzo I risalente al 416, dove viene individuato come Celestino il Diacono. Nel 418, a dimostrazione del suo crescente prestigio, sant'Agostino d'Ippona, suo caro amico, gli scrisse una lettera (\"Epist.\" LXII) con un linguaggio molto reverente.\nIl soglio pontificio.\nCelestino succedette a papa Bonifacio I il 10 settembre 422 (secondo Tillemont, sebbene i Bollandisti sostengano che la data esatta sia il 3 novembre) e mor\u00ec nel luglio 432, dopo aver regnato per nove anni e dieci mesi. Nonostante i tempi turbolenti che correvano a Roma, fu eletto senza alcuna opposizione, come si evince da una lettera di Sant'Agostino (\"Epist.\" CCLXI), scrittagli poco dopo la sua elevazione, nella quale il grande dottore invocava il suo aiuto per ricomporre la sua disputa con Antonio, vescovo di Fessula in Africa.\nSembra che Celestino e Agostino fossero legati da una forte amicizia e che, per tale motivo, dopo la morte di quest'ultimo nel 430, Celestino scrisse una lunga lettera ai vescovi di Gallia sulla santit\u00e0, la cultura e lo zelo del santo nella quale vietava tutti gli attacchi alla sua memoria da parte dei Semipelagiani che, sotto la guida di Giovanni Cassiano, stavano iniziando a guadagnare sempre pi\u00f9 influenza.\nSebbene il suo destino si giocasse in tempi burrascosi, dato che i Manichei, i Donatisti, i Noviazianisti ed i Pelagiani stavano turbando la pace della Chiesa e che le orde barbariche stavano iniziando le loro incursioni nel cuore dell'impero, il carattere fermo ed al tempo stesso gentile di Celestino lo rese in grado di adempiere con successo a tutti i doveri che comportava la sua posizione. Sostenne dappertutto i diritti della Chiesa e la dignit\u00e0 del suo ufficio.\nIn questo fu aiutato da Galla Placidia, che, in nome del suo giovane figlio, Valentiniano III, band\u00ec da Roma i Manichei e gli altri eretici che stavano compromettendo la pace. Celestino non solo scacci\u00f2 Celestio, compagno e principale discepolo di Pelagio, dall'Italia, ma ispir\u00f2 l'ulteriore condanna della setta da parte del Concilio di Efeso. Inoltre, grazie al suo aiuto, San Germano d'Auxerre e San Lupo di Troyes, che erano stati inviati dai vescovi gallici in Britannia, terra natia di Pelagio, nel 429, riuscirono ad estirpare l'eresia dal suo suolo natio.\nDifensore delle tradizioni.\nFermo sostenitore dei canoni tradizionali, Celestino scrisse ai vescovi d'Illiria raccomandando loro di osservarli e di rimanere fedeli al vescovo di Tessalonica, vicario papale, senza consultare il quale non avrebbero dovuto consacrare alcun vescovo o indire alcun concilio. Scrisse anche ai vescovi di Vienne e Narbonne, ammonendoli di seguire gli antichi canoni e, conformemente al volere del suo predecessore, di resistere alle pretese della sede di Arles. Inoltre, li ammon\u00ec di non rifiutarsi d'impartire l'assoluzione anche a coloro che lo desideravano in punto di morte, di non vestire come monaci e di prendere severi provvedimenti contro un certo Daniele, un monaco orientale causa di seri disturbi nella Chiesa di Gallia.\nAi vescovi di Apulia e Calabria scrisse che il clero non doveva rimanere all'oscuro dei canoni, n\u00e9 i laici avrebbero dovuto essere elevati all'episcopato al posto del clero per volont\u00e0 popolare, non importa quanto questa fosse forte (\"populus docendus non sequendus\"). Inoltre minacci\u00f2 severe sanzioni contro i futuri trasgressori. Nel difendere il diritto della Chiesa romana di ricevere e decidere su appelli da tutte le regioni, entr\u00f2 per un certo periodo in conflitto con la Chiesa d'Africa (caso Apiarius). I vescovi africani, comunque, sebbene manifestassero un certo dissenso, non misero mai in questione il primato della Santa Sede. Le loro azioni ed il loro linguaggio espressero sempre il suo pi\u00f9 pieno riconoscimento; le loro lagnanze furono dirette piuttosto contro il saltuario uso indiscreto delle prerogative papali.\nNestorio.\nGli ultimi anni del pontificato di Celestino furono impiegati nella lotta all'eresia di Nestorio. Divenuto vescovo di Costantinopoli nel 428, all'inizio fu fonte di grande soddisfazione per il papa, come si evince da una lettera indirizzatagli da Celestino stesso. Ma presto nacquero sospetti circa la sua ortodossia: ricevette in modo benevolo i Pelagiani banditi da Roma dal papa e poco dopo giunsero a Roma echi dei suoi insegnamenti eretici riguardo alla duplice personalit\u00e0 di Cristo e, in particolare, rispetto al ruolo della Madonna, che si rifiutava di riconoscere come \"Madre di Dio\", ma solo come \"Madre di Cristo\". Celestino ordin\u00f2 a san Cirillo d'Alessandria di investigare e presentare un rapporto. Cirillo, avendo appurato che Nestorio professava apertamente la sua eresia, invi\u00f2 un resoconto particolareggiato al papa che, in un sinodo romano (agosto 430), avendo condannato solennemente gli errori di Nestorio, ordin\u00f2 a Cirillo di procedere contro di lui in suo nome.\nQuest'ultimo avrebbe dovuto essere scomunicato e deposto a meno che entro dieci giorni non avesse ritrattato solennemente e per iscritto i suoi errori. In lettere scritte lo stesso giorno a Nestorio, al clero e al popolo di Costantinopoli, a Giovanni di Antiochia, Giovenale di Gerusalemme, Rufo di Tessalonica e Flaviano di Filippi, Celestino rese pubblica la sentenza emessa su Nestorio e l'incarico dato a Cirillo di eseguirla. Allo stesso tempo riammise tutti coloro che erano stati scomunicati o erano stati deposti da Nestorio. Cirillo lanci\u00f2 la condanna papale ed il suo anatema su Nestorio.\nMa Nestorio godeva delle simpatie dell'imperatore che, non convinto delle decisioni prese a Roma, indisse un concilio generale da tenersi a Efeso (7 giugno 431). Celestino invi\u00f2 quali legati i vescovi Arcadio e Proietto ed il presbitero Filippo, che avrebbero dovuto appoggiare Cirillo pur non partecipando alla discussione, ma con il solo compito di valutare le opposte opinioni, riservandosi il papa di emettere la decisione finale. Approfittando delle assenze, a vario titolo, di molti rappresentanti delle Chiese d'Oriente e d'Africa, nella seduta del 22 giugno Cirillo chiuse in tutta fretta i lavori, confermando la condanna di Nestorio. L'imperatore accolse il reclamo di quest'ultimo e convoc\u00f2 una nuova assemblea generale nei primi giorni di luglio, che per\u00f2 di nuovo conferm\u00f2 la sentenza gi\u00e0 emessa in precedenza. Teodosio II non pot\u00e9 opporsi, ma chiese ed ottenne la deposizione anche di Cirillo, che per\u00f2 fu presto riabilitato, mentre Nestorio si ritir\u00f2 in un convento e mor\u00ec poco dopo in Egitto.\nSan Patrizio.\nL'ultimo atto ufficiale di Celestino, l'invio di san Patrizio in Irlanda, forse super\u00f2 tutti gli altri per le conseguenze di vasta portata che ebbe. Aveva gi\u00e0 inviato l'anno prima (431) san Palladio come vescovo agli \"Scotti [irlandesi] che credevano in Cristo\". Ma Palladio presto abbandon\u00f2 l'Irlanda e mor\u00ec l'anno seguente in Britannia. San Patrizio, a cui prima era stato rifiutato dal Papa, ricevette l'incarico a lungo desiderato solamente alcuni giorni prima della morte di Celestino, che cos\u00ec divenne partecipe della conversione degli irlandesi.\nAffari interni.\nNegli affari locali della Chiesa romana, Celestino manifest\u00f2 grande zelo. Restaur\u00f2 ed abbell\u00ec la chiesa di Santa Maria in Trastevere, che aveva subito il saccheggio da parte dei Goti, la chiesa di Santa Sabina e fece abbellire le Catacombe di Santa Priscilla con dipinti del Concilio di Efeso. Anastasio Bibliotecario gli attribu\u00ec diverse parti della liturgia, ma senza alcuna certezza sull'oggetto. Da mettere in dubbio \u00e8 anche l'asserzione del \"Liber Pontificalis\", secondo la quale Celestino aggiunse il \"Prefazio\" al canone della Messa.\nI \"Capitula Coelestini\", le dieci proposizioni sulla grazia che hanno giocato tale parte nella storia dell'agostinianesimo, non gli sono pi\u00f9 attribuiti. Per secoli furono creduti parte integrante alla sua lettera ai Vescovi di Gallia, ma attualmente sono considerati essere opera di Prospero d'Aquitania.\nMorte e sepoltura.\nLa data precisa della sua morte \u00e8 incerta, anche se tradizionalmente si colloca il 27 luglio 432. Fu sepolto nelle Catacombe di Priscilla, dalle quali fu traslato, nell'820, da papa Pasquale I nella chiesa di Santa Prassede\nCulto e iconografia.\nLa sua festa, nella Chiesa latina, ricorre il 27 luglio. Nella Chiesa greca, dove \u00e8 grandemente venerato per la condanna di Nestorio, la sua festa ricorre l'8 aprile.\nDal Martirologio Romano (ed. 2001):\nNell'arte, San Celestino \u00e8 rappresentato come Papa assieme a una colomba, un drago e una fiamma.\nAlcune reliquie si trovano anche nel mantovano, in San Paolo fuori le mura e in San Petronio a Bologna. La diffusione del culto in area padana sembra dovuto all'affermarsi della dinastia canossana, specie al marchese Bonifacio che scelse Mantova quale capitale dei suoi domini. La devozione nella citt\u00e0 virgiliana \u00e8 attestata da una lunga tradizione con l'\"inventio\" delle reliquie nella vicina Pietole, l'antica Andes patria di Virgilio, in cui giacevano sottratte ad un vescovo tedesco, per altri alla scorta dell'imperatore Ottone I proveniente da Roma. Trasportate nella cattedrale cittadina, andarono disperse a seguito dell'incendio del venerd\u00ec santo del 1545. Il culto ebbe vasta diffusione nella citt\u00e0 di Mantova e nel contado e si estese anche alla vicina Emilia. Tutt'oggi devozione e titolo sono testimoniati nel mantovano dalle chiese di Pietole di Virgilio, Campitello (l'unica che ne conserva anche le reliquie), nel modenese di Castelnuovo Rangone e nel reggiano di Cadelbosco.\nIn Campitello e Castelnuovo Rangone papa Celestino \u00e8 effigiato in due belle tele rispettivamente di Giovanni Bottani (seconda met\u00e0 del '700) e di Adeodato Malatesta (1873) che alludono al suo contrasto con Nestorio."}
{"id": "39510", "revid": "1442080", "url": "https://it.wikipedia.org/wiki?curid=39510", "title": "Vado Football Club 1913", "text": "Il Vado Football Club 1913, meglio noto come Vado, \u00e8 una societ\u00e0 calcistica italiana con sede nella citt\u00e0 di Vado Ligure, in provincia di Savona; milita in Serie D, quarta divisione del campionato italiano di calcio.\n\u00c8 conosciuta soprattutto per essere stata la prima squadra a vincere la Coppa Italia, vinta nel 1922 battendo in finale l'Udinese per 1-0.\nStoria.\nIl 1\u00ba novembre 1913 una cordata di soci capeggiati da Angelo Morixe si accord\u00f2 per la fondazione di una societ\u00e0 di calcio nel savonese, il Vado Foot-Ball Club, con presidente Lino Pizzorno. I colori sociali scelti per il sodalizio furono il rosso e il blu.\nLe prime gare del club, di natura pionieristica, vennero disputate fra gli spazi di fronte alla fabbrica Fumagalli e la vecchia stazione ferroviaria, sino a quando vennero ultimati i lavori per il Campo di Leo. Fino al 1919 l'attivit\u00e0 calcistica del club fu legata a manifestazioni calcistiche di vario genere, prettamente di carattere amichevole; in seguito la squadra si affili\u00f2 alla FIGC e debutt\u00f2 partecipando al campionato regionale di Promozione (secondo livello del calcio italiano del tempo).\nProprio in quel periodo, ossia nel dopoguerra e nello specifico nell'anno 1922, la societ\u00e0 ligure conquist\u00f2 il trofeo pi\u00f9 importante della sua storia: la prima edizione della Coppa Italia, battendo in finale l'Udinese per 1-0 grazie al gol di Felice Levratto. In quella stagione la squadra vinse anche il proprio campionato di competenza, quello di Promozione ligure.\nDue anni pi\u00f9 tardi, nel 1924, Levratto del Vado partecip\u00f2 con la Nazionale italiana alle Olimpiadi di Parigi.\nNel 1925 il Vado cambi\u00f2 terreno di gioco, traslocando al Campo delle Traversine, che qualche anno pi\u00f9 tardi venne rinominato alla memoria di Ferruccio Chittolina, portiere del Vado che mor\u00ec nel 1946 in un incidente di gioco mentre indossava la maglia della squadra ligure.\nDalla seconda met\u00e0 degli anni venti e sino al 1932, il Vado milit\u00f2 in Seconda Divisione, terzo livello, poi quarto, del calcio italiano. Nel 1932 venne ripescato in Prima Divisione. Nel 1935, con la nuova denominazione di Associazione Calcio Vado, non riusc\u00ec ad ottenere l'ammissione alla nuova Serie C, restando in Prima Divisione, nel frattempo declassata a quarto livello. Tuttavia per la promozione in Serie C attese un solo anno, restandovi sino al 1940.\nNel 1940 il Vado rinunci\u00f2 a partecipare al campionato per problemi economici; al suo posto subentr\u00f2 una squadra della Giovent\u00f9 Italiana del Littorio, che tesser\u00f2 gli atleti rimasti in citt\u00e0 e iscrisse in Prima Divisione ligure la GIL di Vado per la stagione 1940-41.\nLa squadra si comport\u00f2 bene in campionato, vincendo il proprio girone e giungendo sesta in quello finale. Poi scomparve, e soltanto nel 1945, dopo la Liberazione, venne ricostituito il Vado Foot-Ball Club.\nNel 1946 la squadra venne ammessa d'ufficio in Serie C con la motivazione di essere stata vincitrice in passato di una coppa nazionale, pur giungendo solo quarta nel girone finale di Prima Divisione.\nNel 1967 il campo \"Ferruccio Chittolina\" venne abbandonato dal club, che si spost\u00f2 fino al 1978 al Comunale di Quiliano. Nel 1976 l'ingegner Giovanni Ciarlo assunse la presidenza del Vado ed egli stesso progett\u00f2 il nuovo Stadio Ferruccio Chittolina, che nel 1978 divenne la nuova sede degli incontri casalinghi della squadra ligure.\nNel 1992, dopo un'amichevole contro l'Udinese, la FIGC riconsegn\u00f2 al club di Vado (nel frattempo militante nell'Eccellenza ligure) una copia esatta del trofeo vinto 70 anni prima, ossia la Coppa Italia, che nel 1935 era stata forzatamente donata nell'ambito della manifestazione \"Oro alla Patria\". Il trofeo si trova oggi esposto in piazza Cavour a Vado Ligure, nella Banca Cassa Risparmio di Savona.\nOscillazioni soprattutto tra campionati di sesto, quinto e quarto livello segnano la storia del club fino ai giorni nostri. Nel 2013-2014 la squadra ha celebrato i suoi 100 anni di attivit\u00e0 e in tale occasione il Comune ha dedicato al club una apposita mostra. In ambito sportivo, la squadra disputa nuovamente la Serie D (girone A) dopo cinque stagioni in cui \u00e8 risultata assente, impegnata a riscalare i livelli dopo la retrocessione del 2009 dall'Eccellenza alla Promozione ligure.\nColori e simboli.\nColori.\nFin dal 1913 i colori sociali del Vado sono il rosso e il blu, analogamente a molte altre societ\u00e0 italiane di antica fondazione.\nLa casacca interna tradizionalmente si presenta partita nei due colori in questione; le si abbinano pantaloncini blu e calzettoni a loro volta nelle tinte istituzionali. Il club ha tuttavia adottato nel corso della sua storia anche maglie d'altra foggia, quale ad esempio template palati. \nLa seconda divisa si presenta invece di norma bianca, con finiture nei colori sociali: tra le soluzioni adottate per essa si menziona l'iconico template con fascia ventrale rosso-blu caricata centralmente della stella bianca a cinque punte, simbolo del club.\nStemma.\nLo stemma storicamente \u00e8 costituito da uno scudo svizzero partito alle suddette tinte e bianco nella parte superiore (ove \u00e8 riportata la denominazione sociale). Al centro campeggia una stella bianca a cinque punte.\nSuccessive versioni dello stemma, pur mantenendo la suddetta struttura di base, si sono arricchite di ulteriori elementi quali la coccarda italiana tricolore (allusiva alla vittoria nella prima Coppa Italia), l'anno di fondazione del club (1913) e l'anno di conquista del trofeo nazionale (1922).\nFecero eccezione l'emblema in uso negli anni 1990 (un ancile recante superiormente un motivo cuspidale rosso e blu, con al centro la stella bianca e un cartiglio ricurvo con la ragione sociale, e inferiormente la coccarda tricolore e l'anno della conquista) e quello adottato nel 2013 per celebrare il centenario di fondazione (uno scudetto dalle linee squadrate entro cui campeggia il numero 100 a cifre auree - con lo 0 centrale colorato di rosso e blu e recante la stella e gli anni 1913 e 2013 - e al di sotto il nome societario e la coccarda tricolore).\nStadio.\nIl Vado gioc\u00f2 inizialmente le proprie partite casalinghe presso il \"Campo di Leo\", per poi trasferirsi nel 1925 al \"Campo delle Traversine\", cos\u00ec denominato in quanto costruito nei pressi della locale stazione ferroviaria, lungo la linea Genova-Ventimiglia. Questo campo, poi dedicato a \"Ferruccio\" Chittolina, fu chiuso nel 1967 e da quell'anno il Vado gioc\u00f2 a Quiliano.\nNel 1978 fu inaugurato il nuovo impianto, nuovamente intitolato alla memoria del portiere vadese Giuseppe \"Ferruccio\" Chittolina, rimasto gravemente ferito durante la partita Vado-Altarese del 7 aprile 1946 e deceduto pochi giorni dopo il ricovero in ospedale a Savona.\nLo stadio, pi\u00f9 volte ammodernato, \u00e8 capace di 2000 spettatori in due tribune contrapposte (la maggiore delle quali \u00e8 dotata di copertura), dispone di un campo da gioco in erba sintetica e di una pista d'atletica leggera."}
{"id": "39511", "revid": "72396", "url": "https://it.wikipedia.org/wiki?curid=39511", "title": "Football Club Carpenedolo Societ\u00e0 Sportiva Dilettantistica", "text": "Il Football Club Carpenedolo S.S.D., meglio noto come Carpenedolo, \u00e8 una societ\u00e0 calcistica italiana con sede nel comune di Carpenedolo, in provincia di Brescia. Milita in Eccellenza, la quinta divisione del campionato italiano.\nIl club vanta quale maggior risultato sei partecipazioni consecutive al campionato di Serie C2, con un secondo posto come miglior piazzamento.\nFondato nel 2020 con la denominazione \"Football Club Carpenedolo\" \u00e8 erede dei precedenti sodalizi costituitisi rispettivamente nel 1957 come \"Unione Sportiva Carpenedolo\" e nel 2012 come \"Atletico Carpenedolo\".\nI colori sociali sono il rosso e il nero. Disputata le partite di casa allo stadio stadio Mundial '82.\nStoria.\nDalle origini alla Serie D.\nNel 1957 viene fondata l\"'Unione Sportiva Carpenedolo\" che cambi\u00f2 nome in \"Unione Sportiva Bober Carpenedolo\" nel 1959, per poi tornare alla denominazione originaria nel 1960. Nel 1965 la squadra assunse infine la denominazione di \"Associazione Calcio Carpenedolo\" e nel 1974 raggiunse la Promozione e vi milit\u00f2 fino al 1983.\nSuccessivamente la squadra retrocesse fino ad arrivare in Terza Categoria, ma dalla stagione 1996-1997 il Carpenedolo inizi\u00f2 una scalata che lo port\u00f2 a vincere quattro campionati consecutivi cos\u00ec da raggiungere l'Eccellenza nel 2000. Nella stagione 2002-2003 dopo aver terminato il proprio campionato al secondo posto e aver vinto i play-off regionali e nazionali la squadra bresciana conquist\u00f2 la promozione in Serie D.\nLa Serie C2.\nNel 2004 i bresciani ottennero la promozione in Serie C2 in seguito ad un campionato vinto con 68 punti in serie D. I rossoneri sfiorarono lo storico colpaccio della promozione in C1 nel campionato 2005-2006, dove la squadra venne allestita per puntare al salto di categoria. L'undici allenato da Gianluca Gaudenzi (subentrato a Mauro Melotti), raggiunse la finale play-off contro l'Ivrea, ma perse la possibilit\u00e0 del salto di categoria sul campo dei piemontesi dopo essere anche passato in vantaggio (1-1 il risultato finale).\nNella stagione sportiva 2008-2009 della Lega Pro Seconda Divisione, il Carpenedolo si \u00e8 classificato al 13\u00ba posto, candidandosi per il play-out di categoria. Il 7 giugno 2009 conquist\u00f2 la salvezza battendo, nella doppia sfida dei play-out di categoria, il Montichiari, avversaria storica. Il 3 luglio 2009 la societ\u00e0 ufficializz\u00f2 l'avvicendamento sulla panchina della squadra per la stagione 2009-2010, tra Mauro Melotti e Francesco Zanoncelli.\nNel maggio 2010 la formazione rossonera, dopo sei anni nel calcio professionistico, retrocesse in Serie D, categoria nella quale milit\u00f2 nella stagione 2010-2011, inserita nel girone D. Tale stagione fu travagliata per i rossoneri che giunsero in zona play-out; negli \"spareggi salvezza\" contro il Ponsacco la squadra bresciana perse sia l'andata che il ritorno, retrocedendo cos\u00ec in Eccellenza Lombardia.\nIl ritorno in Serie D e il trasferimento a Montichiari.\nTornato in serie D, al termine della stagione 2010-2011 retrocede in Eccellenza dopo aver perso i play-out ma viene ripescato in Serie D per la stagione 2011-2012. Ottenuta la salvezza ai play-out contro il Darfo Boario, trasfer\u00ec la sede nella vicina Montichiari (la cui squadra, il Montichiari, non si \u00e8 pi\u00f9 iscritta in Lega Pro) cambiando i colori sociali in rosso e blu e formando cos\u00ec il nuovo Football Club Atletico Montichiari.\nLa rifondazione.\nIn seguito al trasferimento, una nuova compagine ne acquista loghi e tradizione sportiva e sotto il nome di Atletico Carpenedolo riparte dal settore giovanile.\nDopo aver svolto per tre anni attivit\u00e0 a livello giovanile nel 2015 la squadra si iscrive in Terza Categoria bresciana e nel 2018 dopo aver vinto i play-off viene promosso in Seconda Categoria. La stagione 2018-2019 viene chiusa con un quarto posto e l'Atletico Carpenedolo \u00e8 ripescato in Prima Categoria.\nNell'estate 2020 avviene il cambio societario: l'Atletico Carpenedolo cessa la sua attivit\u00e0 e subentra il \"Football Club Carpenedolo Societ\u00e0 Sportiva Dilettantistica S.r.l.\" societ\u00e0 capitanata dal presidente Stefano Pedrini che con l'acquisizione del titolo sportivo dello Sporting Desenzano approda in Eccellenza.\nColori e simboli.\nColori.\nI colori sociali del club sono il rosso e il nero.\nSimboli ufficiali.\nStemma.\nLo stemma del Carpenedolo \u00e8 rappresentato da un pallone di cuoio anni '30 contornato da un alloro rosso e la dicitura della societ\u00e0.\nStrutture.\nStadio.\nIl Carpenedolo disputa le partite casalinghe presso lo stadio Mundial '82, costruito nel 1982. \u00c8 dotato di 3 000 posti a sedere e un terreno in erba naturale dalle dimensioni di 105x65 m.\nTifoseria.\nStoria.\nIl Carpenedolo ha un ridotto seguito di tifosi e i principali gruppi di ultras sono le \"Teste Balorde\" e gli \"Ultras Carpenedolo\"."}
{"id": "39512", "revid": "125470772", "url": "https://it.wikipedia.org/wiki?curid=39512", "title": "Unione Sportiva Cremonese", "text": "LUnione Sportiva Cremonese, meglio conosciuta come Cremonese, \u00e8 una societ\u00e0 calcistica italiana con sede nella citt\u00e0 di Cremona. Milita in Serie B, seconda divisione del campionato italiano di calcio.\nLa squadra ha disputato 7 campionati di Serie A, l'ultimo dei quali nella stagione 1995-1996. Oltre a vari titoli vinti nelle serie minori nazionali, in campo internazionale la Cremonese vanta la vittoria della Coppa Anglo-Italiana 1992-1993. Figura al 31\u00ba posto nella graduatoria dei club italiani per tradizione sportiva.\nSono degni di nota i colori sociali del club, il grigio e il rosso, da cui l'appellativo di \"grigiorossi\" per designare i calciatori cremonesi. Disputa le proprie partite casalinghe allo stadio Giovanni Zini.\nStoria.\nDalla fondazione al primo dopoguerra: i primi successi.\nLa nascita dell'Unione Sportiva Cremonese, avvenne il 24 marzo 1903, presso la trattoria \"la Varesina\" di piazza Sant'Angelo a Cremona. Il sodalizio fondato da un gruppo di amici, inizialmente era una societ\u00e0 polisportiva, che aveva lo scopo di \u00abdiffondere e facilitare tra la giovent\u00f9 l'educazione fisica, l'amore agli esercizi sportivi, alla disciplina ed alla concordia, onde possa rendersi utile a s\u00e9 ed alla patria\u00bb. Il primo presidente era il sarto Emilio Faia, e i colori sociali che furono scelti erano il bianco e il lilla. Di fatto, il calcio all'interno della societ\u00e0 cominci\u00f2 a essere praticato nel 1910 e in quegli stessi anni in citt\u00e0 nacquero altre squadre di calcio, insieme al diffondersi dei primi tornei dedicati a questa disciplina.\nL'occasione per affacciarsi al mondo agonistico arriv\u00f2 nel 1911, quando Nino Gandelli venne scelto come primo allenatore della squadra, con il compito di assemblare una squadra che possa essere competitiva. Intorno a s\u00e9, egli raccolse il meglio dell'esperienza calcistica cittadina come: Zini, Defendi, Lanfritto, \"Bay\" Bonazzoli, Ardig\u00f2, i fratelli Mainardi, Lombardi, Bonzio, Cottarelli, Leida, i fratelli Bignamini e molti altri. Nel 1912, poi, sotto la presidenza di Piva, la societ\u00e0 partecip\u00f2 alla prima edizione del Trofeo \"Citt\u00e0 di Cremona\". Nel 1913, dopo la fusione con l\"'Associazione Calcio Cremona\", la Cremonese decise di affiliarsi alla Federazione Italiana Giuoco Calcio, partendo dal campionato di Promozione. La prima formazione ufficiale era composta da: Zini, Mainardi, Lanfritto, Curtabili, Tornetti, Talamazzini, Costa, Albertoni, Bignamini, Lombardi, Defendi.\nIl debutto in una partita ufficiale disputata dal sodalizio a livello agonistico, avvenne contro il , perdendo 5-1, con la prima rete ufficiale di Guido Costa. La prima stagione nel campionato di Promozione 1913-1914 si rivel\u00f2 subito formidabile per la Cremonese, in quanto venne immediatamente promossa in Prima Categoria. Successivamente, nel corso del campionato, la societ\u00e0 decise di cambiare i colori sociali in grigio e rosso, che ancora oggi rappresentano il segno distintivo della societ\u00e0. Negli anni successivi per\u00f2 la squadra, pur non retrocedendo mai, non riusc\u00ec a superare le eliminatorie regionali. Con lo scoppio della prima guerra mondiale, tutti i giocatori dal 1915 al 1918 vennero arruolati e mandati al fronte, tra cui anche il portiere Giovanni Zini, idolo del tifo cremonese, che morir\u00e0 a Cividale del Friuli per un'infezione.\nTerminata la Grande Guerra nel 1918, la Cremonese, sotto la guida del presidente Ferdinando Arcari, tent\u00f2 di ricostruire una squadra che potesse di nuovo partecipare alle competizioni ufficiali e cos\u00ec nel 1919, il club partecip\u00f2 alla Coppa delle Province Lombarde, vincendola nella finale contro il Chiasso per sette reti a zero, poi, durante l'estate la societ\u00e0 trasfer\u00ec il proprio campo di gioco e decise di intitolarlo a Giovanni Zini. Nella stagione 1919-1920, la squadra si classific\u00f2 quinta nel girone eliminatorio A Lombardo di Prima Categoria, invece, in quella successiva riusc\u00ec a piazzarsi al terzo posto nel girone B. Nel campionato 1921-1922, approfittando della mancata iscrizione al campionato federale delle 24 maggiori squadre del nord iscritte al concorrente campionato CCI, la Cremonese ottenne il suo miglior piazzamento nei campionati regionali di Prima Categoria con un ottimo secondo posto nel girone lombardo. Questo piazzamento le permise di restare nella massima serie rinominata Prima Divisione in seguito alla riunificazione tra FIGC e CCI senza passare per gli spareggi salvezza stabiliti dal Compromesso Colombo.\nIn quegli anni, quando il gioco del calcio cominci\u00f2 a suscitare l'interesse dei giornali, le societ\u00e0 concorrenti cominciarono a organizzarsi iniziando il mercato dei giocatori, e anche la Cremonese tent\u00f2 di adeguarsi: il presidente Gobbi ingaggi\u00f2 l'allenatore professionista Eugen Payer e gli attaccanti Jezmas e Wilhelm, tutti provenienti dall'Ungheria e che nella stagione 1925-1926 portarono i grigiorossi al secondo posto, seppur distaccata di 12 punti, alle spalle della Juventus di Gianpiero Combi.\nIl periodo interbellico: il declino.\nNel 1927, per la prima volta nella sua storia, la Cremonese entr\u00f2 in crisi finendo il campionato al penultimo posto, ma senza retrocedere a causa dell'allargamento dei gironi della Prima Divisione. A livello societario, venne confermato Balestreri presidente e il gerarca fascista Roberto Farinacci nella carica di presidente onorario; inoltre la perdita dei migliori giocatori, tesserati da squadre pi\u00f9 competitive, insieme a disponibilit\u00e0 economiche limitate, portarono il sodalizio verso un lento e inevitabile declino.\nCon l'istituzione della Serie A a girone unico, dopo un biennio la squadra retrocedette in Serie B finendo in diciottesima posizione, dove il 29 giugno 1930 ci fu l'esordio di Aristide Rossi che a soli 15 anni, 9 mesi e 21 giorni, fece il suo ingresso in un campo di Serie A con la maglia grigiorossa. Dall'arrivo della retrocessione la Cremonese partecip\u00f2 per un lustro consecutivo in Serie B fino al campionato 1934-1935, quando nonostante l'ottava posizione a pari merito con il Foggia nell'anno del riordino delle varie divisioni calcistiche, i grigiorossi persero contro la formazione dauna per 1-1 dopo i tempi supplementari nel match di andata, e per 1-0 nella partita di ritorno.\nNella stagione 1935-1936 la Cremonese, inserita in uno dei quattro gironi della Serie C, grazie allo sfruttamento delle ricchezze del proprio vivaio, torn\u00f2 immediatamente in Serie B vincendo il proprio girone; poi l'anno successivo la squadra rest\u00f2 saldamente nella serie cadetta, piazzandosi al quinto posto. Nonostante i risultati positivi degli anni precedenti nel campionato di Serie B 1937-1938 i grigiorossi dopo appena un biennio retrocedettero in Serie C con 693 minuti di astinenza da gol, e un terzultimo posto in classifica maturato con sole 5 vittorie e 19 sconfitte.\nDal 1938 la Cremonese disput\u00f2 la Serie C arrivando pi\u00f9 volte a sfiorare le posizioni di testa per l'immediato ritorno in cadetteria. Questo arriv\u00f2 nel decennio della seconda guerra mondiale, al termine del campionato di Serie C 1941-1942, con al debutto un giovane Giacomo Mari a calpestare l'erba del campo di gioco. La stagione successiva vide il club al settimo posto finale in classifica, poi, dall'annata successiva tutte le attivit\u00e0 sportive vennero sospese per l\u2019imminente tracollo del conflitto disputando solamente qualche amichevole a livello locale e dei tornei benefici.\nDal secondo dopoguerra agli anni 1960: gli anni bui.\nSubito dopo la fine della guerra, alla ripresa ufficiale dei campionati, la sede societaria venne spostata dal Bar Flora al Bar Cremonese di Piazza Roma e il presidente Giovanni Zucchi volle riportare la squadra ad essere competitiva. Infatti, i grigiorossi allenati da J\u00f3zsef B\u00e1n\u00e1s, si classificarono al primo posto nel girone B del campionato di Serie B-C Alta Italia 1945-1946, ma perse le finali con l', perdendo l'occasione della promozione in Serie A. Negli anni successivi, il club disput\u00f2 alcuni campionati di Serie B, punteggiati di onorevoli piazzamenti. In questo periodo, vi furono due eventi importanti tra cui: il passaggio del club nella stagione 1947-1948 al commendatore Guido Grassi, proprietario dell'Ocrim; e l'affermazione del talento Pasquale Vivolo, protagonista nella stagione 1948-1949 con 34 presenze e 10 gol.\nLa discesa agli inferi della Serie C, avvenne poi al termine del campionato di Serie B 1950-1951 con un penultimo posto in graduatoria e solo 28 punti maturati sul campo. Nell'annata successiva, per i grigiorossi segu\u00ec un'altra retrocessione in Quarta Serie, dovuta ad una profonda crisi economica che port\u00f2 i giocatori ad autotassarsi per poter affrontare alcune trasferte, poi, nel biennio in Quarta Serie, la Cremonese arriv\u00f2 dapprima al quarto posto nel girone B e successivamente torn\u00f2 di nuovo nella terza divisione professionistica arrivando prima nel girone C dopo aver vinto le finali contro il Bolzano. Il club, durante il periodo di Serie C durato 13 anni dimostr\u00f2 comunque di saper crescere validi giocatori, come Franco Zaglio che sar\u00e0 protagonista nella met\u00e0 degli anni 1950, Magnavacca che segn\u00f2 21 reti nella stagione 1955-1956 ed altri come i fratelli Armanno ed Erminio Favalli, Emiliano Mondonico, Attilio Tassi, Luciano Cesini e molti altri. \nL'arrivo degli anni 1960, per le sorti grigiorosse, inizialmente portarono una sostanziale stabilit\u00e0 con la Cremonese situata nelle posizioni alte della classifica durante il triennio 1954-1957 oltre a obiettivi di salvezza come nella stagione 1962-1963, quando la squadra si salv\u00f2 in extremis a causa dell'impraticabilit\u00e0 dello stadio Zini per neve per circa un mese e mezzo. Il campionato 1962-1963 vide in estate la costituzione di un gruppo di finanziatori composto dall'ingegner Barassi, l'avvocato Mondini, l'avvocato Quaini, il dottor Saccani, il dottor Caldonazzo e il ragionier Riccardi che diedero respiro alle casse societarie, eliminando i problemi economici degli anni precedenti ma con obiettivi di rilancio pressoch\u00e9 inesistenti e che fecero navigare i grigiorossi nelle posizioni di media classifica senza infamia e senza lode.\nDopo una serie di risultati mediocri, costellati anche dall'arrivo alla presidenza di Maffezzoni, nell'annata in Serie C 1966-1967 la societ\u00e0 allest\u00ec una squadra per un campionato di vertice, ma le cose non andarono come sperato e con un diciottesimo piazzamento finale la Cremonese ritorn\u00f2 nel baratro della Serie D seguito da prestazioni altalenanti con salite e discese molto rapide tra Serie C e Serie D. Alla fine del 1967, la societ\u00e0 venne commissariata con Celeste Cottarelli e Domenico Luzzara alla guida di una societ\u00e0 completamente da rilanciare.\nAnni 1970: l'inizio dell'era Luzzara.\nL'evento sicuramente pi\u00f9 importante degli anni 1970 fu l'arrivo alla presidenza della Cremonese di Domenico Luzzara nella stagione 1970-71, in cui nei successivi 33 anni la storia grigiorossa si identificher\u00e0 nel suo presidente. Sotto la presidenza Luzzara, i risultati migliorarono sensibilmente con la Cremonese che non retrocesse pi\u00f9 in Serie D e con le giocate di Aristide Guarneri e Bruno Franzini insieme a molti altri.\nIl nuovo decennio che segn\u00f2 la rinascita della Cremonese, inizi\u00f2 con l'arrivo in panchina di Battista Rota che prese per mano la squadra portandola successo dopo successo a vincere il campionato di Serie D e la Coppa Disciplina di categoria. Nei 6 anni successivi in Serie C, i grigiorossi videro tra le sue file il ritorno di Emiliano Mondonico nella stagione 1972-1973 che segn\u00f2 11 gol in 34 partite giocate, insieme all'addio al calcio giocato di Guarneri; gli esordi importanti di Giancarlo Finardi e l'approdo in prima squadra del futuro campione del mondo Antonio Cabrini il 17 marzo 1974 oltre al debutto di Cesare Prandelli nel campionato successivo.\nNell'annata in Serie C 1976-1977, dopo aver sfiorato la promozione nel campionato precedente, la Cremonese torn\u00f2 in Serie B dopo 26 anni dall'ultima partecipazione, con Stefano Angeleri in panchina, e in squadra calciatori come Prandelli e il capitano Alberto Sironi forti di una corazzata con all'attivo 42 reti segnate di cui 15 da Nicolini e solamente 18 gol subiti. Un altro record maturato in stagione, fu quello di 713 minuti di inviolabilit\u00e0 della porta difesa da Bodini.\nL'esperienza in cadetteria, per\u00f2 dur\u00f2 solamente un anno e i grigiorossi tornarono immediatamente in Serie C, nonostante l'arrivo del promettente Domenico Marocchino. Dopo due campionati anonimi, nella neonata Serie C1, il riscatto arriv\u00f2 nella stagione 1980-1981, quando la Cremonese ritorn\u00f2 in Serie B con Guido Vincenzi al timone della squadra.\nAnni 1980: il ritorno in Serie A.\nIl 10 maggio 1981, con Guido Vincenzi in panchina, durante il campionato di Serie C1 1980-1981 in cui la Cremonese torn\u00f2 in cadetteria arrivando prima nel girone B a pari merito con la , arriv\u00f2 il debutto del giovane diciassettenne cresciuto nelle giovanili grigiorosse Gianluca Vialli, in occasione della partita Parma-Cremonese e che diventer\u00e0 protagonista indiscusso nelle successive tre stagioni.\nDall'annata successiva, i grigiorossi tornati in Serie B, grazie all'arrivo di Mondonico al posto di Vincenzi alla 32\u00aa giornata, dopo una serie di prestazioni altalenanti, si salvarono a sette giornate dal termine con un decimo posto finale. Il campionato seguente, segnato dall'arrivo di nuovi giocatori come: Claudio Bencina, Sauro Frutti, Stefano Di Chiara e il ritorno di Fulvio Bonomi, fece nutrire ai grigiorossi la speranza di ritornare nella massima serie fino all'ultima giornata, ma il sogno si infranse sul campo di Varese, e la squadra dovette giocarsi lo spareggio di Roma contro il e il , da cui ne usc\u00ec senza la gioia della promozione nella massima serie. \nL'appuntamento con la promozione in Serie A, arriv\u00f2 al termine della stagione 1983-1984 dove l'obiettivo venne finalmente centrato dopo 54 anni di attesa. Successivamente, nell\u2019estate del 1984, a seguito della ristrutturazione ed ampliamento dello stadio Giovanni Zini venne presa la storica decisione di spostare il cuore del tifo grigiorosso dalla Curva Nord alla Curva Sud, inoltre, per la prima volta la societ\u00e0 decise di acquistare a campionato in corso due calciatori stranieri come il libero polacco W\u0142adys\u0142aw \u017bmuda e l'attaccante brasiliano Juary.\nLa prima stagione in Serie A per la Cremonese, non fu felice e dopo aver ceduto Vialli alla , la squadra allenata da Mondonico retrocesse immediatamente in Serie B grazie ad un ultimo posto a pari merito con la e non andando oltre il nono posto in classifica nel successivo campionato in cadetteria. Nel 1986-1987, dopo l'addio di Emiliano Mondonico e l'arrivo sulla panchina di Bruno Mazzia la Cremonese sfior\u00f2 il ritorno nella massima serie perdendo agli spareggi contro e .\nLa svolta per il ritorno in Serie A venne centrata nella stagione 1988-1989, dopo aver vinto lo spareggio ai rigori contro la con il tiro decisivo di Attilio Lombardo, il 25 giugno 1989. Nell'annata del ritorno nella massima serie, sotto la guida di Tarcisio Burgnich, anche in questo caso la retrocessione per i grigiorossi fu immediata, nonostante i numerosi gol della rivelazione Gustavo Dezotti, le vittorie ottenute contro Milan e Lazio, i pareggi contro Juventus e Napoli e giocatori come Anders Limpar e Gustavo Neffa.\nAnni 1990: dalla ribalta internazionale al declino.\nNel successivo campionato di Serie B 1990-1991 Burgnich venne riconfermato, ma dopo ventitr\u00e9 giornate venne sostituito da Gustavo Giagnoni che riport\u00f2 subito la Cremonese in Serie A. Ma anche quest'esperienza fu molto breve e culmin\u00f2 in una nuova retrocessione, addolcita il 10 maggio 1992 dalla vittoria per 2-0 sull'Inter a San Siro, con una doppietta di Dezotti.\nCon l'arrivo di Gigi Simoni nell'estate del 1992, la Cremonese visse gli anni pi\u00f9 gloriosi della propria storia, dapprima con la promozione in Serie A al termine del campionato di Serie B 1992-1993 (stabilendo il record di otto vittorie consecutive iniziali in campionato, all'epoca primato per una squadra professionistica italiana), poi con tre stagioni consecutive in Serie A. Nel 1993-1994 i lombardi chiusero al decimo posto in classifica, loro miglior piazzamento in Serie A, mentre il 27 marzo 1993 si erano aggiudicati il Trofeo Anglo-Italiano, battendo il Derby County per 3-1 nella finale, disputata nel celebre stadio londinese di Wembley. I grigiorossi di Simoni, che nel 2003, in occasione delle celebrazioni del centenario della societ\u00e0, fu votato \"allenatore del secolo\" del club, nel momento del successo a Wembley furono la seconda squadra italiana di club a espugnare lo stadio dopo il nella finale di Coppa dei Campioni del maggio del 1963.\nDopo le tre stagioni consecutive in Serie A, archiviate con il penultimo posto e la conseguente retrocessione in B nel campionato di Serie A 1995-1996, per la squadra cominci\u00f2 un periodo difficile che port\u00f2 i grigiorossi nel giro di due stagioni ad affondare in Serie C1 dopo 16 anni, a causa dell'ultimo posto in classifica nell'annata di Serie B 1996-1997.\nLa successiva stagione, per\u00f2, la societ\u00e0 forte di una rosa giovane, allenata da Giampiero Marini e con giocatori come Vanni Pessotto, Denis Godeas e Mattia Collauto tra tutti, si guadagn\u00f2 immediatamente il ritorno in Serie B vincendo ai play-off contro il in semifinale e il in finale. Il ritorno in cadetteria dur\u00f2 solo un anno, e la Cremonese retrocedette nuovamente in Serie C1 scivolando addirittura in Serie C2 alla fine della stagione 1999-2000 dopo aver perso gli spareggi play-out contro il .\nAnni 2000: la fine dell'era Luzzara.\nL'8 marzo 2002, a seguito di una profonda crisi economica che si trascinava da anni, Luzzara cedette ufficialmente la societ\u00e0 a Graziano Triboldi, con Luigi Gualco che gest\u00ec la societ\u00e0 affiancato da Rispoli.. Dopo quattro campionati di Serie C2 conclusi a met\u00e0 classifica, in due sole stagioni la Cremonese riusc\u00ec a ritornare in Serie B con una doppia promozione culminata al termine del campionato di Serie C1 2004-2005, per ritornare, per\u00f2, l'anno successivo in Serie C1.\nNell'estate del 2007 la societ\u00e0, in grave crisi finanziaria, viene acquistata dall'imprenditore cremonese Giovanni Arvedi che vuole riportare subito la societ\u00e0 in campionati pi\u00f9 gloriosi. Il direttore sportivo Favalli porta a Cremona calciatori come Lamberto Zauli, Leonardo Colucci, Gabriele Graziani e molti altri giocatori di categoria per tentare subito la scalata alla Serie B. Il 18 aprile 2008 la societ\u00e0 deve piangere l'improvvisa scomparsa di uno dei suoi rappresentanti pi\u00f9 amati e conosciuti, lo storico direttore sportivo Erminio Favalli, deceduto a 64 anni per un infarto. In campionato giunge al secondo posto dietro al e nei play-off elimina il Foggia in semifinale. Nella finale di andata vince 1-0 a ma vede sfumare la promozione a causa della sconfitta interna per 1-3 subita nella partita di ritorno contro la formazione veneta, sconfitta causata da un fallo sul grigiorosso Ferrarese in occasione dell'1-3 di Carteri, oltre che per un gol del cremonese Cozzolino apparso regolare ma annullato al 93' (in caso di parit\u00e0 di gol segnati nelle due gare di finale, sarebbe stata promossa la squadra lombarda, meglio posizionata in classifica al termine della stagione regolare).\nL'anno successivo la squadra ha partecipato alla Lega Pro Prima Divisione, avendo mancato la tanto attesa promozione in Serie B. Dopo un inizio abbastanza positivo (19 punti nelle prime 11 partite), la squadra subisce quattro sconfitte nelle successive 5 partite e di fatto la zona play-off si allontana. Perci\u00f2 viene richiamato Emiliano Mondonico, allenatore della squadra nel campionato precedente, per cercare di risollevare la squadra e riportarla in zona play-off. Ma tale obiettivo non viene raggiunto nonostante un nuovo cambio di allenatore (esonero di Mondonico e debutto sulla panchina lombarda di Roberto Venturato) e la squadra chiude il campionato al nono posto. Nel campionato 2009-2010, confermato in panchina Roberto Venturato) la squadra conclude la stagione al 3\u00ba posto, qualificandosi ai play-off. Superata la semifinale, avversario l'Arezzo (2-0 in Toscana, sconfitta 1-2 allo stadio Zini), in finale l'avversario \u00e8 il Varese; dopo il successo nell'andata della finale play-off con vittoria dei grigiorossi per 1-0, a Varese la sconfitta per 2-0 spegne le speranze di promozione della Cremonese.\nAnni 2010: la Lega Pro e il ritorno in Serie B.\nNel luglio 2010 il presidente Arvedi rassegna le proprie dimissioni: ci\u00f2 sembra essere un tentativo di denuncia delle gravi irregolarit\u00e0, pagate a caro prezzo dalla sua societ\u00e0, per richiamare l'attenzione della F.I.G.C. e della Lega Pro. La stagione 2010-2011 nasce all'insegna di un riassetto societario e tecnico, con la nomina a Direttore Sportivo di Manuel Gerolin, proveniente dall', cos\u00ec come il nuovo allenatore Marco Baroni, che nella passata stagione ha guidato la Primavera senese. Il vice allenatore \u00e8 Riccardo Rocchini. Il 25 ottobre 2010, con uno scarno comunicato, la societ\u00e0 esonera l'allenatore Baroni che viene sostituito da Leonardo Acori, anch'esso sostituito, a scarse giornate dal termine della stagione, da Montorfano che fece uscire la squadra dalla zona di play-out. Il ritorno del cavaliere, dopo un anno da dimenticare, \u00e8 stato ben accolto in citt\u00e0. Il suo ritorno \u00e8 accompagnato da Giancarlo Finardi, ex giocatore grigiorosso e dell'Atalanta.\nIl 7 giugno 2011, con Oscar Brevi nuovo allenatore, nell'estate di quell'anno il precampionato \u00e8 scosso dalle vicende del calcioscommesse. Il processo, in seguito alla denuncia della Cremonese stessa, si svolge presso il Tribunale di Cremona e vede coinvolti anche alcuni tesserati della societ\u00e0 grigiorossa. Per la regola della responsabilit\u00e0 oggettiva applicata all'ambito sportivo la squadra sar\u00e0 costretta a giocare l'intero campionato con 6 punti di penalizzazione.\nNonostante il forte handicap la squadra di Brevi, inserita del girone B della Lega Pro Prima Divisione, inizia bene il campionato, con cinque vittorie consecutive, tra le quali la storica vittoria in trasferta per 1-3 nel sentito \"derby del Po\" contro il .\nAl termine della stagione conquista il quinto posto qualificandosi per la terza volta nell'ultimo lustro ai play-off promozione. In semifinale affronta il , secondo in classifica, ma a seguito di due pareggi per 1-1 saranno questi ultimi ad accedere in finale in virt\u00f9 del miglior piazzamento.\nAl termine della stagione il Cav. Giovanni Arvedi, pur garantendo nuovamente il suo impegno nel progetto grigiorosso, affida la carica di presidente a Maurizio Calcinoni, il quale nomina come nuovo direttore sportivo Moreno Zocchi.\nIn panchina, per il campionato 2012-2013 viene confermato Oscar Brevi e la Cremonese viene inserita nel girone A. Il 25 settembre 2012 l'allenatore domese Giuseppe Scienza sostituisce Oscar Brevi sulla panchina dei grigiorossi. La squadra si piazzer\u00e0 settima al termine del campionato di Prima Divisione, senza qualificarsi ai play-off. Il 4 giugno 2013 dal Bari arriva come allenatore Vincenzo Torrente. Pur navigando sempre nelle zone alte della classifica, l'allenatore sar\u00e0 esonerato l'11 marzo 2014; viene rimpiazzato in panchina da Davide Dionigi che porter\u00e0 la squadra al quarto posto in campionato, valevole per l'accesso ai play-off promozione. Nei quarti di finale i grigiorossi eliminano l'AlbinoLeffe vincendo in casa 8-7 ai tiri di rigore (i tempi regolamentari si erano chiusi sul 2-2); in semifinale incontrano il S\u00fcdtirol, che li elimina dalla corsa promozione pareggiando all'andata per 1-1 e vincendo il ritorno a Bolzano per 2-1.\nDopo due stagioni consecutive conclusesi a met\u00e0 classifica a ridosso della zona play-off, nella stagione 2016-2017, dopo una partenza in sordina, i grigiorossi, allenati da Attilio Tesser, vincono il proprio girone e tornano in Serie B dopo undici anni. Da febbraio 2017 i lombardi sono, infatti, protagonisti di una grande rimonta sull', capolista del girone A e arrivata ad un certo punto ad avere 9 punti di vantaggio sui lombardi, prima dello scontro diretto dello Zini che, terminato 1-0 per i padroni di casa, avvia la rimonta dei grigiorossi. L'obiettivo \u00e8 centrato con la sofferta vittoria casalinga per 3-2 all'ultima giornata contro il Racing Roma.\nNella stagione 2017-2018 la Cremonese disputa un ottimo girone d'andata in Serie B, stazionando in piena zona play-off, ma una serie di 15 partite consecutive senza vittorie fanno precipitare la squadra a ridosso della zona play-out, decretando la fine dell'esperienza cremonese dell'allenatore veneto, esonerato a cinque giornate dal termine del campionato. Al tecnico veneto subentra, il 24 aprile 2018, Andrea Mandorlini, con cui la striscia senza vittorie si allunga a 18 giornate, ma alla penultima di campionato la squadra batte largamente il (5-1), assicurandosi la salvezza.\nLa stagione 2018-2019 vede l'avvicendamento in panchina tra Mandorlini, esonerato il 4 novembre malgrado la tranquilla posizione in classifica (12 punti, frutto di 2 vittorie, 6 pareggi, 2 sconfitte), e Massimo Rastelli. Quest'ultimo, dopo il finale di stagione in crescendo che porter\u00e0 i grigiorossi ad un solo punto dai play-off, viene confermato alla guida tecnica per la stagione 2019-2020. In seguito ad una mediocre partenza in campionato (10 punti in 7 gare), Rastelli viene sollevato dall'incarico e sostituito da Marco Baroni, che ritorna a Cremona da allenatore dopo l'infruttuosa esperienza di nove anni prima. Baroni incappa a propria volta in un altro esonero l'8 gennaio 2020, con la squadra al diciassettesimo posto e riaffidata a Rastelli, esonerato nuovamente il 4 marzo dopo aver raccolto solo 6 punti in 8 partite. Al suo posto viene ingaggiato Pierpaolo Bisoli, che a sua volta verr\u00e0 esonerato il 7 gennaio 2021 venendo sostituito da Fabio Pecchia.\nColori e simboli.\nColori.\nNel 1903, anno della sua fondazione, i colori sociali scelti per la Cremonese furono il bianco e il lilla, quest'ultimo riservato a colletto e bordini della maglia; la divisa era completata da pantaloncini neri. In occasione del campionato di Promozione 1913-1914, la societ\u00e0 decide per un cambio dei colori sociali negli attuali grigio e rosso. Dopo aver utilizzato queste due tinte su diversi template \u2014 dapprima una casacca grigia con bordini rossi, poi grigia con croce rossa e, tra il 1926 e il 1929, grigia con fascia rossa \u2014, la squadra adott\u00f2 in pianta stabile l'odierna maglia palata grigiorossa; i pantaloncini, inizialmente bianchi, divennero con il tempo rossi cos\u00ec come i calzettoni.\nL'uniforme di riserva della Cremonese \u00e8 tradizionalmente bianca con dettagli grigiorossi.\nSimboli ufficiali.\nStemma.\nL'attuale stemma consiste in un cerchio dove, a partire dall'alto e in senso antiorario, sono presenti lo stemma cittadino e le lettere \"U\", \"S\" e \"C\".\nDal 1985 al 1997 era in uso uno stemma che rappresentava, in forma stilizzata, la palla d'oro tenuta dal braccio presente nell'emblema cittadino.\nStrutture.\nStadio.\nLo stadio di Cremona ha una capienza di 20.641 posti ed \u00e8 sito in via Persico. Fu inaugurato il 2 settembre del 1929 ed \u00e8 intitolato a Giovanni Zini, portiere dell'U.S. Cremonese deceduto durante la prima guerra mondiale. Dal 2007 il piazzale antistante lo stadio e la tribuna centrale sono intitolati a Domenico Luzzara, storico e tuttora amato presidente della Cremonese, scomparso nel 2006. Il 19 aprile 2009 la curva di casa dei tifosi grigiorossi \u00e8 stata intitolata all'amato Erminio Favalli.\nAllenatori e presidenti.\nTra gli allenatori, oltre a Luigi Simoni, fondamentale nella storia recente del club grigiorosso \u00e8 stato Emiliano Mondonico, l'allenatore della formazione che conquist\u00f2 lo storico \"ritorno\" in Serie A al termine del campionato 1983-84. Tra Mondonico e Simoni sulla panchina della Cremonese si sono alternati Bruno Mazzia (una promozione in A nel 1987), Tarcisio Burgnich e Gustavo Giagnoni (una promozione in A nel 1991). Negli anni 1970 molto amato fu Battista Rota, seguito da Stefano Angeleri che, nel 1977, conquist\u00f2 la promozione in Serie B.\nNon si possono dimenticare due allenatori del recente passato molto importanti: Gianpiero Marini che ha riportato in Serie B i grigiorossi nella stagione 1997-98 vincendo i play-off contro il Livorno e l'amato dagli ultras Giorgio Roselli, riuscendo a fare il salto di due categorie in due annate consecutive dalla Serie C2 alla Serie B dal 2004-05 al 2005-06.\nCalciatori.\nTra i giocatori pi\u00f9 celebri ad aver vestito la maglia grigiorossa e della nazionale italiana si ricordano Aristide Guarneri, il campione del mondo Antonio Cabrini, il campione del mondo Renato Olmi, Gianluca Vialli, Attilio Lombardo, Salvatore Sirigu, Michelangelo Rampulla (uno dei pochi portieri a segnare su azione, fece gol all'Atalanta di testa) ed Enrico Chiesa; oltre al campione e nazionale argentino Gustavo Abel Dezotti, l'unico giocatore grigiorosso ad aver disputato una finale mondiale mentre era in organico alla Cremonese. Anche l'ex commissario tecnico della nazionale italiana, Cesare Prandelli, ha indossato la maglia grigiorossa tra il 1974 e il 1978 totalizzando 88 presenze e 4 reti.\nStatistiche e record.\nStatistiche individuali.\nL'elenco, aggiornato al 15 dicembre 2018, tiene conto di presenze e reti registrate nelle gare di campionato e di coppe disputate dalla Cremonese dalla sua nascita ad oggi. Sono segnalati in grassetto calciatori in attivit\u00e0.\nTifoseria.\nStoria.\nI primi gruppi di tifosi organizzati a Cremona nascono negli anni 1970 quando allo stadio compaiono i \"Boys\", gruppo guida fino al termine della stagione 1981-82. Negli anni 1980 in Curva Nord si formano nuovi gruppi, tra cui il gruppo \"Giovent\u00f9 Grigiorossa\" fondato nel 1981 e che in seguito sar\u00e0 rinominato \"Red Grey Supporters\". Dalla stagione 1984-85, a causa di alcuni dissidi interni, alcuni gruppi di tifosi grigiorossi decidono di spostarsi in Curva Sud, dando vita al \"C.U.C.S.\" acronimo di \"Collettivo Ultras Curva Sud\". Due anno dopo, nel 1987 il gruppo pi\u00f9 rappresentativo divenne quello dei \"Longobards\", che per\u00f2 non era in piena sintonia con il C.U.C.S. Altro gruppo di spicco furono i \"Roads Kids\", che cercarono di rilanciare il tifo cremonese, dal 1989, per poi unirsi ai C.U.C.S., e dare vita ai \"Sanitarium\", il cui simbolo era Joker. L'era del Sanitarium si concluse nel 1999 quando il testimone passo agli \"Ultras Cremona\", spesso indicati come \"UCR\", e formati da ex militanti dei Sanitarium. Al fianco di quest'ultimi si sono formati gruppi minori come \"Vecchio Joker, Baraonda, Ciop Palvareto, Nep, Old Red Grey, Indipendenti, Assenti Presenti, Brigata Nightmares, Erotica Castelverde e Alcooligans\". Dal 2012, a centro curva sono posti gli \"Underfives Cremona\". Dal 19 aprile 2009, poi, la Curva Sud \u00e8 stata intitolata a Erminio Favalli, storico giocatore e dirigente della squadra.\nGemellaggi e rivalit\u00e0.\nLa tifoseria organizzata cremonese \u00e8 gemellata dal 1982 con gli ultras del Vicenza, della Reggiana dal 1978 e del Sant'Angelo Lodigiano dal 1976; intrattiene buoni rapporti amichevoli e/o rispettosi con i supporter di , , , , e . Altre amicizie di minore rilievo si hanno con , , e .\nIn passato, gli ultras grigiorossi avevano tra i gemellaggi e rapporti di amicizia non pi\u00f9 rinnovati quelli con , , e .\nTra le rivalit\u00e0, particolarmente accesa e longeva \u00e8 quella con il , contro cui la Cremonese disputa il cosiddetto \"derby del Po\". Rapporti tesi si registrano inoltre con i gruppi organizzati afferenti a , , , , , , , , , , , , , Novara, Pro Vercelli, Ternana, SPAL, Prato, Spezia, Triestina, Lecce, Feralpisal\u00f2 e con la Pergolettese.\nOrganico.\nRosa 2021-2022.\n\"Rosa aggiornata al 21 gennaio 2022\"."}
{"id": "39514", "revid": "125895705", "url": "https://it.wikipedia.org/wiki?curid=39514", "title": "Football Club Lumezzane", "text": "Il Football Club Lumezzane Societ\u00e0 Sportiva Dilettantistica, meglio noto come Lumezzane, \u00e8 una societ\u00e0 calcistica italiana con sede nella citt\u00e0 di Lumezzane, in provincia di Brescia. Milita in Eccellenza, la quinta divisione del campionato italiano.\nFondato nel 2018, rileva la tradizione sportiva appartenuta dal 1946 al 2018 all\"Associazione Calcio Lumezzane\", annoverante la partecipazione a ventiquattro campionati professionistici consecutivi dal 1993 al 2017.\nLa squadra vanta quale maggior successo della propria storia diciotto partecipazioni alla terza serie professionistica italiana, ove il miglior risultato \u00e8 costituito da un secondo posto. Nel suo palmar\u00e8s, a livello nazionale vanta la conquista di una Coppa Italia Lega Pro.\nStoria.\nGli inizi e la militanza nelle serie dilettantistiche (1946-1993).\nL\"Associazione Calcio Lumezzane\" venne fondata nel 1946 e adott\u00f2 come colori il rosso e il blu (ad imitazione del Genoa) su suggerimento di Mario Zanchigiani. Si iscrisse al campionato di Seconda Divisione dell'Italia settentrionale; il primo presidente fu Ferruccio Gnutti, mentre il primo terreno casalingo fu lo stadio Rossaghe, costruito proprio nel 1946.\nNel campionato 1950-1951 il Lumezzane, guidato dall'allenatore Aldo Dusi e con la formazione capeggiata da Tullio e Sergio Saleri (autori rispettivamente 41 e 17 gol), vinse la Seconda Divisione davanti al Bedizzole ed ottenne la promozione in Prima Divisione. Ad essa fece subito seguito un ulteriore salto di categoria: il terzo posto valse infatti l'accesso alla Promozione, ove i valgobbini rimasero per due anni, per poi ottenere una nuova promozione in IV Serie (all'epoca frequentata da club quali , , Mantova, Verona e Carpi). A tale serie positiva segu\u00ec tuttavia un'immediata retrocessione nel campionato di Promozione e in seguito il scioglimento del sodalizio, poi rimasto inattivo per cinque anni.\nA colmare il vuoto lasciato dal calcio a Lumezzane ci pensarono alcuni ex giocatori della squadra che il 6 settembre 1956 fondarono il \"C.R.A.L. Aziendale Eredi Gnutti\" che sostitu\u00ec i propri colori rosso e neri () in quelli rosso e blu a strisce verticali. L'Eredi Gnutti si sciolse nel 1961.\nIl club fu rifondato nella stagione 1961-1962 e ripart\u00ec dalla Terza Categoria, guidato dall'allenatore Mario Zanchigiani. Riusc\u00ec subito a vincere il proprio girone (battendo il Montichiari per un solo punto) e a conquistare la promozione in Seconda Categoria.\nIn quel tempo la squadra, non disponendo di un campo di gioco adeguato, dovette usufruire di infrastrutture site al di fuori del territorio comunale di Lumezzane; a tale problema fu data soluzione nel 1988, con l'inaugurazione del Nuovo Stadio Comunale in localit\u00e0 Pieve.\nIl club rossobl\u00f9 inizi\u00f2 quindi a scalare i livelli del calcio italiano: dopo la promozione nel Campionato Interregionale ottenuta al termine della stagione 1988-1989 (con Oriente Tortelli allenatore), nel 1992-1993 la squadra (ora allenata da Oscar Piantoni) termin\u00f2 il massimo torneo dilettantistico in testa e a pari punti con il e in virt\u00f9 del regolamento ci\u00f2 rese necessario uno spareggio per decretare la vincitrice del campionato. A prevalere fu il Cittadella, ma a fine stagione il Lumezzane fu ripescato e si garant\u00ec un posto in serie Serie C2, accedendo per la prima volta al professionismo.\nIl professionismo (1993-2017).\nLa permanenza del Lumezzane in Serie C2 dur\u00f2 quattro stagioni, dapprima con Guido Settembrino in panchina, poi con Piero Trainini per le restanti 3 annate.\nIl club rossobl\u00f9 riusc\u00ec a proporsi come squadra di vertice, sfiorando costantemente la promozione in Serie C1. Essa arriv\u00f2 infine domenica 15 maggio 1997, a seguito del pareggio interno per 1-1 contro il Cittadella, che garant\u00ec ai valgobbini la matematica promozione in terza serie.\nNelle due stagioni successive il Lumezzane raggiunse i play-off promozione per la Serie B: nel 1997-1998 la corsa dei rossobl\u00f9 di Elio Gustinetti si ferm\u00f2 in semifinale contro la . Nella stagione 1998-1999 il Lumezzane raggiunse la finale contro la : sul campo neutro di Cremona gli arancioni toscani si imposero per 2-1, in una gara segnata peraltro dalle intemperanze del pubblico (i supporters di Pistoia lanciarono infatti un petardo in campo, colpendo alla testa il portiere valgobbino Marco Borghetto, costretto al ricovero in ospedale).\nNella stagione 2003-2004 il Lume del tecnico D'Astoli sfior\u00f2 per la seconda volta nella sua storia la promozione in Serie B, nuovamente sfumata il 20 giugno 2004 nella finale di ritorno con il , ove i rossobl\u00f9 si presentarono dopo aver pareggiato 1-1 l'andata in trasferta. Allo stadio lumezzanese il Cesena infine si impose per 2-1 dopo i tempi supplementari, al termine di una partita caotica, nel corso della quale il centrocampista rossobl\u00f9 Pietro Strada venne finanche aggredito dai giocatori della panchina del Cesena e dall'allenatore Castori.\nAl termine di tale annata il Lumezzane cedette vari giocatori e rifond\u00f2 la rosa con molti elementi promossi dalle squadre giovanili, comunque capaci, nel campionato 2004-2005, di salvare il club in terza serie.\nNella stagione successiva il confermato allenatore Marco Rossi non riusc\u00ec a bissare i buoni risultati dell'anno precedente, tanto da essere esonerato e sostituito da Sandro Salvioni. La mossa tuttavia non serve a salvare il Lumezzane, che perde lo spareggio play-out con la (alla vittoria rossobl\u00f9 dell'andata per 3-1 in casa fa seguito una sconfitta 4-0 in trasferta) e scende in Serie C2. Il 2 aprile 2006, grazie ad una speciale deroga della Lega Italiana Calcio Professionistico, il Lumezzane fa esordire nel mondo del calcio professionistico il quindicenne Mario Balotelli, destinato alla fama internazionale nel giro di pochi anni. \nLa stagione 2006-2007 vede il Lumezzane salvarsi ai play-out nel doppio confronto con la (1-0 a Biella per i piemontesi, 3-1 a favore dei rossobl\u00f9 nel ritorno in Val Gobbia). In panchina, a campionato in corso, torna a sedere il tecnico Giancarlo D'Astoli.\nNella stagione 2007-2008 alla guida del Lumezzane arriva Mario Petrone, con la societ\u00e0 che punta apertamente alla promozione in serie C1. Il club chiude effettivamente al primo posto in classifica il girone di andata; nel ritorno tuttavia la squadra subisce una crisi di risultati che porta, in primavera, all'esonero di Petrone. Al suo posto arriva Leonardo Menichini, che riesce a qualificare il Lume ai play-off promozione contro i trentini del Mezzocorona; il doppio pareggio per 0-0 consente infine ai rossobl\u00f9 di riaccedere alla Serie C1.\nDopo la stagione 2008-2009, nella quale i rossobl\u00f9 si salvano senza particolari difficolt\u00e0, nel biennio 2009-2010 il Lumezzane ottiene due successi: il 28 aprile 2010 infatti i valgobbini vincono il primo trofeo della loro storia, la Coppa Italia Lega Pro, grazie al successo nella doppia finale contro il Cosenza (vittoria 4-1 in casa e pareggio 1-1 in trasferta), dopo aver superato nelle qualificazioni Rodengo Saiano, Pro Patria, Hellas Verona, e . Il secondo successo \u00e8 costituito dalla Coppa Italia, ove i ragazzi di mister Leonardo Menichini, partiti ai preliminari nel mese di agosto, sconfiggono nell'ordine , , e Atalanta, per poi perdere gli ottavi di finale per 2-0 contro l'.\nNella stagione 2010-2011, concluso il rapporto con Menichini, la societ\u00e0 nomina allenatore Davide Nicola, che guida la squadra al sesto posto nella stagione regolare; il Lume tuttavia viene escluso dai play-off essendo in svantaggio negli scontri diretti rispetto al Verona, classificatosi a pari punti. Nella stagione seguente i rossobl\u00f9 chiudono all'ottavo posto.\nNella stagione 2012-2013 (la ventesima consecutiva tra i professionisti) arriva in rossobl\u00f9 Gianluca Festa, ex allenatore della Primavera del Cagliari con trascorsi da calciatore tra Serie A e Premier League.\nNella serata del 31 agosto 2012, contestualmente alla presentazione del nuovo staff e della rosa, viene presentato il nuovo inno ufficiale della squadra, scritto e cantato da Anna Bugatti. In campionato la squadra non riesce ad ottenere risultati di buon livello, sicch\u00e9 l'allenatore Gianluca Festa viene esonerato e sostituito da Raffaele Santini, gi\u00e0 tecnico della selezione Berretti lumezzanese, che non viene tuttavia confermato per la stagione seguente.\nPer il campionato 2013-2014 viene nominato allenatore Michele Marcolini, che aveva frattanto chiuso la carriera di calciatore proprio nel Lumezzane, nella stagione precedente. A fine campionato la squadra si piazza al 14\u00ba posto: a seguito della riforma decisa dalla Lega Italiana Calcio Professionistico, volta ad unificare i campionati di terza e quarta serie, il Lumezzane viene ammesso al nuovo torneo di Lega Pro.\nLa stagione 2014-2015 vede un profondo rinnovamento nello staff tecnico, con l'arrivo dalle giovanili del Chievo di diversi tecnici e collaboratori tra cui l'allenatore Paolo Nicolato che nella stagione precedente ha vinto lo scudetto primavera proprio alla guida della squadra veronese. L'esperienza di Nicolato sulla panchina rossobl\u00f9 dura per\u00f2 soltanto alcuni mesi poich\u00e9 a novembre, visti i scarsi risultati ottenuti, viene sostituito da Maurizio Braghin. La situazione per\u00f2 non migliora, sicch\u00e9 a marzo viene richiamato in panchina Nicolato, che guida la squadra al 18\u00ba posto finale e ai successivi play-out contro la Pro Patria, nei quali i valgobbini s'impongono per 1-0 nella gara d'andata e per 2-0 in quella di ritorno, conquistando la salvezza.\nNon meno difficoltoso si rivela il campionato 2015-2016, nel quale il Lumezzane dimostra sin da subito un rendimento incostante: alla 14\u00aa giornata, dopo quattro sconfitte consecutive, il tecnico Giancarlo D'Astoli viene sollevato dall'incarico e sostituito dal rientrante Paolo Nicolato. La situazione tuttavia non migliora: nelle otto giornate successive i rossobl\u00f9 conquistano solo sette punti, sicch\u00e9 anche Nicolato viene esautorato e sostituito da Antonio Filippini. Quest'ultimo avvicendamento sortisce l'effetto di allontanare la squadra dalla zona retrocessione e infine di ottenere la salvezza, con un 13\u00ba posto finale nel proprio girone.\nLa retrocessione arriva tuttavia al termine della stagione seguente, che il Lumezzane trascorre costantemente nelle retrovie del proprio girone. A nulla serve il doppio avvicendamento in panchina, con Filippini esonerato in favore di Luciano De Paola e quest'ultimo a sua volta silurato e sostituito da Mauro Bertoni: i rossobl\u00f9 chiudono penultimi e successivamente pareggiano per 1-1 nella gara secca del play-out contro il , che mantiene la categoria in virt\u00f9 della miglior posizione in classifica.\nRitorno fra i dilettanti e scioglimento (2017-2018).\nA stagione conclusa il patron Renzo Cavagna si dichiara disinteressato a far partecipare il Lumezzane all'interregionale dilettantistica e afferma di disconoscere una retrocessione giunta anche a seguito di punti persi negli scontri con sodalizi poi falliti (nello specifico e ). Egli punta quindi alla riammissione nella terza serie a supplemento degli organici, lasciati incompleti dalla defezione di alcune societ\u00e0 aventi diritto. Il Consiglio Federale della FIGC tuttavia non include i valgobbini tra le squadre ammissibili al reintegro, sicch\u00e9 nel mese di agosto 2017 Cavagna d\u00e0 mandato agli avvocati di ricorrere al Tribunale Amministrativo Regionale del Lazio contro tale omessa menzione. Parallelamente, nell'incertezza, il club blocca il calciomercato in entrata (inducendo diversi giocatori sotto contratto a trasferirsi altrove) in attesa della decisione vincolante.\nIl TAR tuttavia d\u00e0 torto al Lumezzane, seguito nel mese di settembre dal Collegio di Garanzia del CONI, che a sua volta rigetta il contro-ricorso del club rossobl\u00f9. Disconoscendo i pronunciamenti avversi, il Lumezzane prosegue la battaglia legale presso il TAR del Lazio (senza esito) e parallelamente minaccia di non onorare il campionato di competenza. Dopo aver finanche prefigurato la possibilit\u00e0 di non presentare la squadra sui campi di gara, il club decide infine di giocare: stante il gi\u00e0 citato blocco al mercato, viene dunque schierata una formazione composta da soli giocatori giovanissimi, in larga parte prelevati dalla selezione Berretti, affidandone la guida all'allenatore Rosolino Puccica. Dopo aver perso le prime sei giornate, il 30 settembre la societ\u00e0 riprende a operare sul mercato e innesta in rosa dieci ulteriori calciatori; a dispetto di tale genesi travagliata, il giovanissimo collettivo (composto unicamente da giocatori nati dal 1990 in avanti) riesce ad amalgamarsi e a raccogliere risultati utili, attestando il Lumezzane a met\u00e0 classifica del girone B. Un calo di rendimento sul finire della stagione porta per\u00f2 all'esonero di Puccica (sostituito il 1\u00ba maggio 2018 da Nadir Brocchi), mentre i valgobbini chiudono il girone in 15\u00aa posizione: il successivo play-out contro il , disputato in casa il 20 maggio 2018, vede il Lumezzane uscire sconfitto per 2-3 e retrocedere in Eccellenza. Nel dopogara si registrarono inoltre tafferugli e azioni aggressive nei confronti della terna arbitrale da parte di soggetti afferenti alla societ\u00e0, che costarono al club 5000 euro di ammenda e l'irrogazione la disputa di cinque gare interne in campo neutro e a porte chiuse nella stagione successiva. Successivamente la societ\u00e0 rinuncia ad iscriversi al campionato di Eccellenza Lombardia 2018-2019 e viene messa in liquidazione, cessando le attivit\u00e0.\nLa ripartenza (2018-).\nEntra a questo punto in gioco l\"Associazione Sportiva Dilettantistica ValgobbiaZanano\", secondo club lumezzanese, fondato nel 2003 a seguito della fusione tra i sodalizi \"Valgobbia 1974\" e \"Zanano\" (societ\u00e0 calcistica della limitrofa Sarezzo) e militante in Promozione. Col benestare dell'amministrazione municipale e della propriet\u00e0 del vecchio club, nonch\u00e9 l'apporto economico dell'imprenditore Lodovico Camozzi, il sodalizio in questione adotta la denominazione di \"Football Club Lumezzane VGZ Associazione Sportiva Dilettantistica\", ottiene di poter giocare allo stadio Tullio Saleri e inizia a vestire maglie rossobl\u00f9 (in sostituzione del proprio \"pattern\" giallobl\u00f9). In tal modo viene data continuit\u00e0 \"de facto\" alla tradizione sportiva iniziata nel 1946, che \"riprende\" dal girone D della sesta divisione lombarda, ove i valgobbini si posizionano al secondo posto e accedono ai play-off intergirone, nei quali vengono poi eliminati al terzo turno. A fine stagione il \"nuovo Lumezzane\" viene comunque ripescato in Eccellenza. \nNel dicembre 2021 il consiglio di amministrazione rossobl\u00f9 delibera all'unanimit\u00e0 l'abbandono dell'acronimo \"VGZ\" e l'adozione della denominazione \"Football Club Lumezzane Societ\u00e0 Sportiva Dilettantistica\".\nColori e simboli.\nColori.\nI colori sociali del Lumezzane sono il rosso e il blu, adottati nel 1946 su suggerimento di uno dei soci fondatori del club, Mario Zanchigiani, tifoso del Genoa.\nSimboli ufficiali.\nStemma.\nStoricamente l'emblema societario ricalca fedelmente lo stemma araldico comunale di Lumezzane (recante un maglio con una ruota dentata, il Sole splendente, tre spade romane poste in orizzontale e lo stemma della famiglia Avogadro).\nLa prima versione prevedeva che il blasone fosse contenuto in uno scudo francese moderno, con aggiunta in capo una fascia trasversale contenente la dicitura \"A.C. LUMEZZANE\".\nLa rifondazione del 2018 ha comportato un \"rebranding\": il design dello stemma \u00e8 stato inserito nella foggia di uno scudo svizzero, mentre la nuova ragione sociale \"F.C. LUMEZZANE VGZ 2018\" si colloca nella cuspide inferiore. Nel 2021 i riferimenti al Valgobbiazanano e all'anno di rinascita sono stati eliminati.\nInno.\nL'inno uffcilale del Lumezzane, \"Al\u00e9 Lumezzane\", scritto da Ang\u00e9l Bonomi, venne registrato nel maggio del 1981 su 45 giri presso lo studio \"International Audio Film\" di Brescia. Per un breve periodo, nel 2012, venne presentato ed adottato un nuovo inno, \"Vai Lume!\", scritto e cantato da Anna Bugatti. Dopo la breve parentesi dell'inno di nuova adozione si decise di ritornare sui propri passi e ritornare al veccio motivo. \nStrutture.\nStadio.\nIl Lumezzane gioc\u00f2 inizialmente le partite di casa allo stadio \"Rossaghe\" costruito nel 1946. Successivamente, a causa dell'inadeguatezza del proprio impianto il Lume fu spesso obbligato a giocare le proprie gare interne nei diversi campi di provincia. Per evitare questo problema venne costruito lo \"stadio Tullio Saleri\", sito in localit\u00e0 Pieve. Inaugurato nel 1988 con l'appellativo \"Nuovo Stadio Comunale\", ha una capienza di 4.150 spettatori. Dal 27 ottobre 2013 \u00e8 intitolato all'ex giocatore (dal 1948 al 1963) ed allenatore (dal 1966 al 1978) dei rossobl\u00f9, scomparso nel 1994.\nCentro di allenamento.\nCome centri di allenamento per il Lumezzane vengono utilizzati lo stadio Rossaghe, il campo Villaggio Gnutti e lo stadio Tullio Saleri.\nSociet\u00e0.\nDal 2018 il club \u00e8 un'associazione sportiva dilettantistica compartecipata pariteticamente da 20 soci, nessuno dei quali pu\u00f2 (ai sensi dello statuto) assumere una posizione dominante ed avocarsi la presidenza. Tale assetto rende il Lumezzane una public company. Da dicembre 2021 il cambia la ragione sociale in societ\u00e0 sportiva dilettantistica.\nOrganigramma societario.\nIn carica al 08 agosto 2021:\nSponsor.\nDi seguito l'elenco dei fornitori tecnici e degli sponsor ufficiali del Lumezzane:\nSettore giovanile.\nIl settore giovanile del Lumezzane si compone da squadre che vanno dagli under-19 agli under-9 e dalla scuola calcio. La societ\u00e0 vanta anche un folto gruppo di ragazze e bambine che danno nascita alle squadre femminili under-19, under-15 e scuola calcio.\nNel settore giovanile del Lumezzane si \u00e8 formato calcisticamente il gi\u00e0 citato Mario Balotelli.\nAllenatori e presidenti.\nDi seguito l'elenco degli allenatori e dei presidenti del Lumezzane:\nStatistiche e record.\nStatistiche di squadra.\nIl Lumezzane ha esordito nel calcio professionistico nel 1993, con l'approdo in Serie C2. Da quella stagione in poi i rossobl\u00f9 hanno disputato 24 campionati professionistici consecutivi tra Serie C2, Serie C1, Lega Pro Prima Divisione e Lega Pro. Il miglior piazzamento della squadra \u00e8 stato il secondo posto nella stagione di Serie C1 2003-2004 con conseguente sconfitta nella finale dei play-off per la seconda volta.\nL'esordio nei campionati dilettantistici avviene invece nel 1948, con l'iscrizione in Seconda Divisione. Le stagioni nei dilettanti sono complessivamente 41. Il miglior piazzamento \u00e8 costituito da tre secondi posto consecutivi (tra Interregionale e C.N.D.), dal 1990 al 1993, quando il Lumezzane perde lo spareggio per il primo posto contro il Cittadella.\nStatistiche individuali.\nIl calciatore con pi\u00f9 presenze nel Lumezzane \u00e8 Stefano Botti, che ha totalizzato 340 apparizioni dal 1995 al 2007. Il calciatore che ha realizzato pi\u00f9 reti col Lumezzane \u00e8 Tullio Saleri, dal 1948 al 1956 e dal 1961 al 1963.\nTifoseria.\nStoria.\nData la tradizione sportiva sociale (mai spintasi al di sopra della terza serie nazionale) e la vicinanza geografica con le sedi di societ\u00e0 pi\u00f9 blasonate e popolari quali e , il Lumezzane ha una tifoseria di ridotte dimensioni ed estremamente localizzata. A titolo d'esempio, nel biennio 2005-2006 gli abbonati erano 414 e la media di pubblico alle gare interne si attestava a 557 unit\u00e0.\nScarsissima ed estemporanea la presenza sugli spalti di gruppi organizzati, sia d'ispirazione moderata che ultras: tra le sigle che hanno accompagnato i rossobl\u00f9 si annoverano \"Warriors\", \"Reparto Neuro\", \"Ultras\", \"Chei de Hemper\" e i pi\u00f9 longevi \"Kapovolti\".\nGemellaggi e rivalit\u00e0.\nNon \u00e8 segnalata l'esistenza di particolari amicizie e rivalit\u00e0."}
{"id": "39515", "revid": "182193", "url": "https://it.wikipedia.org/wiki?curid=39515", "title": "Mantova 1911", "text": "Il Mantova 1911 S.r.l., meglio noto come Mantova, \u00e8 una societ\u00e0 calcistica italiana con sede nella citt\u00e0 di Mantova. Milita in Serie C, la terza divisione del campionato italiano.\nFondata nel 2017, \u00e8 erede della tradizione sportiva iniziata nel 1911 con la fondazione dell\"Associazione Mantovana del Calcio\" e poi transitata attraverso varie rifondazioni, ultima delle quali quella del \"Mantova Football Club\", istituito nel 2010 ed estromesso dal campionato di Serie C 2017-2018 per inadempienze formali e finanziarie (avviandosi successivamente al fallimento).\nDal punto di vista storico, il Mantova vanta quale maggior successo sette partecipazioni alla Serie A a girone unico; ha inoltre vinto la Serie B 1970-1971 e si \u00e8 piazzato terzo nella Coppa Italia 1961-1962.\nStoria.\nDalla fondazione alla II guerra mondiale.\nIl gioco del calcio approd\u00f2 in riva al Mincio per merito di due pionieri: Ardiccio Modena e Guglielmo Reggiani. Il primo, di ritorno da Liverpool dove aveva vissuto per qualche tempo, contagi\u00f2 l'amico: assieme comprarono un pallone e fondarono, nel 1906, il Mantua Football Club.\nLa societ\u00e0, che giocava in piazza Virgiliana, ebbe vita breve (sparisce l'anno dopo) ma viene ricordata per essere stata la prima in provincia di Mantova. L'esperienza non fu persa e sfoci\u00f2 in due nuovi sodalizi: Modena fond\u00f2 infatti la Vis et Virtus, mentre Reggiani il Gruppo del Calcio.\nLe due realt\u00e0 procedettero su binari separati fino al 1911, quando si fusero dando vita all'Associazione Mantovana del Calcio (A.M.C.). Era stato costruito nel frattempo il primo vero campo da calcio, all'Ippodromo del Te. Fu cos\u00ec che la Mantovana partecip\u00f2 al suo primo vero campionato nel 1914-1915, categoria promozione. Durante la prima guerra mondiale l'A.M.C. aveva deciso di cambiare nome in Associazione Calcio Mantova e organizz\u00f2 amichevoli e partite con sempre maggior frequenza.\nI primi anni furono ricchi di soddisfazioni. La squadra lombarda, infatti, dopo la fine della Grande Guerra, venne ammessa in Prima Categoria, il campionato di massima serie. Il campionato di Prima Categoria era strutturato in eliminatorie regionali le cui migliori si sarebbero qualificate alla fase nazionale per l'assegnazione del titolo. Il primo campionato fu buono per il Mantova, che ottenne un terzo posto nel girone emiliano, a ridosso delle qualificate Bologna e Modena. Nel campionato successivo la squadra lombarda riusc\u00ec a centrare, per la prima volta, la qualificazione alla fase nazionale, grazie a due vittorie nello spareggio qualificazione contro il Parma (1-0 e 4-0); inserita nel girone C di semifinale insieme a Torino, Legnano e Padova, il Mantova concluse il girone al terzo posto a pari merito con i veneti.\nA fine campionato, le ventiquattro squadre maggiori, insoddisfatte dell'elefantiaco allargamento del campionato (ben 88 societ\u00e0 parteciparono alla Prima Categoria 1920-1921) e desiderando un torneo pi\u00f9 elitario, fuoruscirono in massa dalla FIGC creando un campionato concorrente a 24 squadre - la Prima Divisione - gestito dalla neonata CCI (Confederazione Calcistica Italiana). Il Mantova era una delle societ\u00e0 secessioniste e nel campionato della CCI si piazz\u00f2 quarta nel girone A. Nel 1922 FIGC e CCI si riunificarono e il Mantova venne ammesso alla nuova Prima Divisione Nord a 36 squadre. Dalla stagione successiva il campionato doveva per\u00f2 tornare a 24 squadre con il risultato che le retrocessioni vennero aumentate a quattro per girone per un totale di 12. L'aumento delle retrocessioni fu fatale ai mantovani che, arrivando noni nel girone A, retrocedettero in Seconda Divisione.\nNella stagione successiva il Mantova vinse il girone D qualificandosi al girone finale nel quale si piazz\u00f2 per\u00f2 solo sesta, mancando la promozione nella massima serie. Il Mantova venne comunque ripescato in Prima Divisione dopo che l'arbitro che l'anno precedente aveva diretto la decisiva sfida salvezza dei lombardi contro la Virtus Bologna, confess\u00f2 di essere stato corrotto dai felsinei: la FIGC decret\u00f2 dunque il risarcimento per i virgiliani, e la radiazione per gli emiliani, in quello che fu il primo vero grande scandalo del calcio italiano.\nRitornato in Prima Divisione, rest\u00f2 nella massima serie per due anni. Al termine della stagione 1925-1926 venne relegata nel campionato cadetto, ribattezzato a partire dalla stagione 1926-1927 \"Prima Divisione\" dopo che la massima serie aveva cambiato nome da \"Prima Divisione\" a \"Divisione Nazionale\". Rest\u00f2 nel campionato cadetto fino alla stagione 1928-1929, quando la scissione della Divisione Nazionale in una \"Divisione Nazionale Serie A\" e \"Divisione Nazionale Serie B\" declass\u00f2 la \"Prima Divisione\" al terzo livello.\nRimase nel terzo livello del calcio italiano (dal 1929 al 1935 \"Prima Divisione\", dal 1935 Serie C) fino al dopoguerra, ottenendo degli ottimi piazzamenti soprattutto nei campionati che vanno dal 1939-1940 al 1942-1943 quando, con una serie di secondi e terzi posti, il club sfior\u00f2 pi\u00f9 volte l'accesso alle Finali per la promozione in B.\nIl secondo dopoguerra e il \"Piccolo Brasile\".\nLa seconda guerra mondiale finisce, il Mantova riprende le proprie attivit\u00e0, ripartendo da una Serie B a pi\u00f9 gironi.\nAlcuni anni pi\u00f9 tardi inizia la discesa, causata soprattutto da motivi finanziari, ma anche da una riforma dei tornei che nel 1948 fa ritornare la Serie B a girone unico, causando la caduta in C dei virgiliani. La squadra resta comunque competitiva e lo dimostra il fatto che nella stagione 1951-1952, grazie a un secondo posto nel girone B, riesce a qualificarsi al nuovo campionato di Serie C a girone unico evitando la retrocessione nella nuova IV Serie.\nNel 1953-1954 il tracollo \u00e8 definitivo: i virgiliani arrivano ultimi, con sole 3 vittorie all'attivo. Si scende in quarta serie: non se ne fa un dramma ma si approfitta della situazione per ringiovanire l'organico.\nL'epopea del \"Piccolo Brasile\" comincia nel 1955-1956: una bella favola, che proietta i virgiliani dall'inferno all'olimpo del calcio italiano. Tale nome venne coniato da un gruppo di sportivi di Cesole che, in occasione di un'esibizione di Pel\u00e9 in Italia, coniarono l'appellativo con tanto di cartello: il mito era nato. A questa squadra sono legati indissolubilmente alcuni grandi personaggi. Impossibile non citare colui che seppe plasmare il carattere dei giocatori, guidandoli da bordo campo: Edmondo Fabbri, il popolare \"Omino di Castelbolognese\". Altro \"deus ex machina\" di questa squadra straordinaria fu Italo Allodi, giunto a Mantova da Suzzara (sua citt\u00e0 d'adozione) nelle vesti di calciatore ed affermatosi poi come il primo, vero general manager italiano. Fabbri poi and\u00f2 alla Nazionale, Allodi disegn\u00f2 la grande Inter di Angelo Moratti: con queste basi dunque il Mantova entr\u00f2 di diritto nell'\u00e9lite del calcio, salvo poi compiere il cammino inverso qualche anno dopo.\nAnni dopo arriva un importante sponsor, la ditta petrolifera \"Ozo\", che \u00e8 proprietaria della raffineria sorta alle porte della citt\u00e0. La squadra cambia i colori sociali in onore dello sponsor: da biancazzurri a biancorossi. Comincia la scalata: a fine torneo la classifica vedr\u00e0 i biancorossi al secondo posto, risultato questo che garantisce l'accesso alla Quarta serie d'Eccellenza. Il Mantova che nel 1957-1958 partecipa al campionato Interregionale Prima Categoria (detto anche di \"Eccellenza\") \u00e8 figlio del lavoro di Italo Allodi, passato dal campo alla scrivania. Fabbri riuscir\u00e0 ad amalgamare per bene il tutto, portando i biancorossi a centrare la seconda promozione consecutiva.\nIn Serie C, stagione 1958-59, a poche giornate dal termine il Mantova \u00e8 secondo, dietro al . Il destino vuole che i virgiliani si rechino proprio in Toscana: i biancorossi si impongono per 2-0 con gol di Turatti e Recagni, \u00e8 aggancio. In campionato finiscono a pari punti, serve lo spareggio in campo neutro a Genova, il 28 giugno 1959. Il Mantova vince 1-0, rete di Fantini, e ottiene la promozione in Serie B.\nGli anni 1960 e la Serie A.\nNella stagione 1960-1961, solo il arriva davanti ai biancorossi, forte di una contestata vittoria (3-2) casalinga. La sicurezza matematica della promozione in Serie A giunge alla terzultima gara, vinta 2-0 in casa col Brescia. In quattro anni il Mantova \u00e8 passato dalla quarta serie all'Olimpo del calcio.\nLa societ\u00e0, presieduta da Peppe Nuvolari, provvede all'ingaggio degli stranieri. Dal Santos arriva Angelo Benedicto Sormani, vice di Pel\u00e9; dalla Svizzera Tony Allemann, quindi un altro brasiliano, Nelsinho, che non dar\u00e0 buona prova delle sue capacit\u00e0 tecniche. Il debutto \u00e8 a Torino contro la Juventus. Finisce 1-1, con reti di John Charles per la Juve e di Allemann per i virgiliani. Alla conclusione del campionato il Mantova chiude al 9\u00ba posto con 32 punti, migliore risultato della sua storia. L'anno dopo la squadra riesce a salvarsi grazie anche alle prestazioni del difensore tedesco Karl-Heinz Schnellinger e alle parate del giovane Dino Zoff.\nL'anno dopo il Mantova retrocede in Serie B, mentre sul fronte societario qualcosa di importante sta succedendo. Da alcuni mesi l'ing. Sergio Previdi \u00e8 presidente mentre alla ribalta si \u00e8 gi\u00e0 affacciato un quistellese di Milano, l'industriale Andrea Zenesini, titolare dell'Europhon.\nSi riparte con Giancarlo Cad\u00e8 in panchina, stagione 1965-1966. Il Mantova \u00e8 terzo e torna subito in Serie A.\nSiamo al 1966-1967. Il 1\u00ba giugno 1967 all'ultima giornata al Martelli scende l'Inter, una settimana dopo la sconfitta in finale di Coppa dei Campioni a Lisbona ed esce sconfitta anche dal Mantova perdendo lo scudetto. Ci sono 25\u00a0000 spettatori, record assoluto di presenze, i quali assistono alla famosa papera di Giuliano Sarti che, in avvio di ripresa, si lascia scappare un facile tiro di Beniamino Di Giacomo. Lo scudetto va alla Juventus e i biancorossi finiscono a centro classifica.\nNella stagione 1967-1968, il Mantova viene retrocesso in Serie B. Gustavo Giagnoni salva la squadra e l'anno dopo arriva quarto ad un solo punto dalla promozione. Il ritorno nella massima serie \u00e8 rinviato alla stagione successiva: nel 1970-1971 vince il campionato e ritorna in Serie A.\nGli anni 1970: discesa in Serie C.\nSe rapida \u00e8 stata la scalata dalla Quarta Serie alla Serie A, ancora pi\u00f9 veloce la discesa: in 14 mesi la squadra biancorossa si ritrova in Serie C. In Serie B, all'ultima giornata, il Mantova \u00e8 a pari punti col Brescia e lo scontro diretto con le rondinelle si gioca al Martelli: il Brescia passa subito all'inizio con un gol di Marino, nella ripresa i virgiliani riescono solo a pareggiare grazie ad un rigore di Panizza. Il Mantova \u00e8 retrocesso per la peggior differenza reti.\nPer 32 anni non si vedr\u00e0 pi\u00f9 la Serie B. Nel 1973-1974 i biancorossi arrivano settimi, l'anno dopo undicesimi. Leggermente meglio nel 1975-1976, con sesto posto finale.\nIl 1977-1978 fu un buon anno: occorreva arrivare nei primi dodici per guadagnare l'accesso alla C1 per la ristrutturazione dei campionati, il Mantova si piazza al terzo posto. Nel corso della stagione al timone dirigenziale passa Romano Freddi: i biancorossi, nonostante un attacco superlativo (Frutti e Dri su tutti), si salvano nell'ultima partita grazie ad un 5-0 rifilato alla Cremonese. Il 1979-1980 \u00e8 sempre all'insegna del basso profilo. Dopo un avvio disastroso, Freddi esonera Tomeazzi e chiama Ottavio Bianchi. Il futuro tecnico del Napoli di Maradona salva la squadra ma preferisce poi andarsene alla nella stagione successiva.\nGli anni 1980: la Serie C2 e il fallimento.\nIl 1982-1983, il primo in Serie C2 nella storia del Mantova, \u00e8 segnato da una crisi societaria: mentre sul campo la squadra si comporta abbastanza bene, centrando un terzo posto finale (inutile per\u00f2 ai fini della promozione), la situazione debitoria dell'Associazione Calcio Mantova si fa insostenibile. A seguito delle numerose istanze di morosit\u00e0 presentate dai creditori, essa viene dichiarata fallita.\nEntra allora in scena Franco Quartaroli, ex presidente del Suzzara, che in veste di commissario liquidatore riesce a traghettare il Mantova fino all'asta fallimentare: essa viene vinta per 360 000 000 di lire da un gruppo imprenditoriale veronese capeggiato da Mariuccio Vassanelli. La societ\u00e0 biancorossa viene dunque rifondata col nome di \"Nuova Associazione Calcio Mantova\" e mantiene la categoria di competenza. La ripartenza repentina \"da zero\" non consente tuttavia di assemblare una squadra particolarmente competitiva, sicch\u00e9 il \"nuovo Mantova\" termina il proprio girone al quarto posto. Nella successiva stagione 1984-1985 i patron cercano di costruire una squadra d'alto livello, ma i risultati non sono all'altezza dello sforzo: i biancorossi terminano al sesto posto, con ampio distacco dalle prime posizioni.\nLa Serie C1 viene conquistata nel 1985-1986: il Mantova vince infatti ai calci di rigore lo spareggio contro l'Ospitaletto, disputato alla \"Galleana\" di Piacenza l'8 giugno 1986. In particolare si rivelano decisive le parate del portiere Nadir Brocchi.\nLa permanenza in Serie C1 dura per\u00f2 solo un anno: nella stagione 1987-1988 il Mantova \u00e8 di nuovo in C2. Si sceglie allora di ripartire dall'allenatore Mario Corso, che pur non disponendo di una rosa di altissimo livello la porta a vincere il campionato e a risalire in terza divisione.\nRiconfermato anche per il 1988-1989, Corso conduce i virgiliani a una tranquilla salvezza col sesto posto finale nel proprio girone. Il rapporto col tecnico ex-interista si conclude qui: nel 1989-1990 gli subentra Gian Piero Ghio, che guida il Mantova al quinto posto nel proprio girone, guadagnando l'accesso alla Coppa Italia maggiore.\nGli anni 1990: dalla Serie B sfiorata al ritorno nei Dilettanti.\nIl campionato 1990-1991 si rivela assai negativo: il Mantova chiude il proprio girone all'ultimo posto con soli 19 punti conquistati. A nulla servono i tre avvicendamenti in panchina (Catuzzi, Pelagalli e infine Sergio Carpanesi): la retrocessione diviene matematica gi\u00e0 a marzo, complice un record di otto sconfitte casalinghe. Dinnanzi a tale rovescio il patron Pasquali lascia la societ\u00e0: gli subentra Paolo Grigolo, gi\u00e0 presidente del San Martino Buonalbergo.\nL'annata 1991-1992, tra avvicendamenti in panchina e instabilit\u00e0 societaria (con Grigolo che fatica a prenderne il pieno controllo), si rivela ancora complessa: la squadra chiude il proprio gruppo di C2 al 4\u00ba posto finale.\nIn vista del campionato 1992-1993 Grigolo (ormai pienamente in possesso della societ\u00e0) annuncia propositi ambiziosi: investe nella ristrutturazione dello stadio Martelli (ormai gravemente pericolante), acquista un pullman per la prima squadra e sposta la sede operativa del club nel centro della citt\u00e0. Dal punto di vista dirigenziale nomina Franco Manni direttore generale, Gustavo Giagnoni ed Ernesto Bronzetti consulenti per il mercato e (dopo il rifiuto di Bellotto), chiama a guidare la squadra Ugo Tomeazzi. La strategia \u00e8 vincente: il Mantova domina il proprio girone e approda in Serie C1 con un mese di anticipo sulla fine della stagione regolare e 10 punti di vantaggio sulla terza classificata.\nGiunto in Serie C1, Grigolo non abbandona le proprie velleit\u00e0 di primeggiare: la campagna acquisti, affidata a Manni ed al nuovo ds Beniamino Vignola, porta a Mantova molti giocatori quotati. L'avvio di campionato \u00e8 tuttavia incerto: solo il reintegro di Tomeazzi alla 10\u00aa giornata rivitalizza la squadra, che ben presto s'installa al primo posto in classifica. La vittoria nello scontro diretto contro il Chievo pare lanciare i virgiliani verso la promozione, ma una crisi di risultati nelle ultime giornate consente ai veronesi di effettuare il contro-sorpasso e accedere alla serie cadetta; il Mantova, ridotto a giocare gli spareggi, esce dalla corsa-promozione gi\u00e0 in semifinale contro il , che vince per 2-1 l'andata e impatta per 0-0 al ritorno.\nA campionato concluso un'indagine della Lega Nazionale Professionisti riscontra irregolarit\u00e0 nelle pratiche presentate per le iscrizioni al campionato 1993-1994: il Mantova viene dunque retrocesso a tavolino in quarta serie. Dinnanzi a tale rovescio, la dirigenza si dimette e la squadra viene definitivamente esclusa dal calcio italiano.\nNell'estate 1994 Mantova si ritrova cos\u00ec priva della propria maggiore societ\u00e0 di calcio. Un pool di soggetti di varia estrazione (piccoli imprenditori, comuni cittadini ed ex calciatori) decide pertanto di rilevare il titolo sportivo della societ\u00e0 3B Porto, valido per partecipare alla Promozione 1994-1995, e di sfruttarlo per rifondare i biancorossi con la ragione sociale \"Mantova Calcio 1994\". Alla presidenza arriva Romano Freddi.\nIn via eccezionale, il Mantova 1994 viene ripescato nella categoria superiore a quella di diritto, ovvero l'Eccellenza emiliano-romagnola. Inserita nel girone A, la squadra virgiliana lo vince con due punti di vantaggio sulla Vis San Prospero e si garantisce l'accesso al Campionato Nazionale Dilettanti per l'anno successivo.\nNella stagione 1995-1996 i biancorossi chiudono il proprio girone del C.N.D. al secondo posto, alle spalle della sola Iperzola. A inizio campionato 1996-97 un mediocre rendimento costa il posto al tecnico Frutti, sostituito da Gianni Ragazzoni, che vince il girone e riporta il Mantova tra i professionisti.\nLe stagioni 1997-1998, 1998-1999 e 1999-2000 vedono il Mantova stabile in Serie C2, senza correre rischi n\u00e9 manifestare ambizioni particolari: il massimo risultato \u00e8 costituito dai play-off disputati (e poi persi) contro il (2-1, 1-1). Tale stagnazione finisce per tendere i rapporti tra Freddi e la tifoseria: nel 2000 il patron passa quindi la mano a Mario Cioli.\nGli anni 2000: la scalata alla Serie B e il secondo fallimento.\nLa squadra viene rinforzata, ma il registro non cambia. Anche nella stagione 2000-2001, il Mantova, sotto la guida di Giorgio Roselli, si trova in zona play-out; l'allenatore diviene Loris Boni, che aveva iniziato la stagione come DS, mentre Tomeazzi \u00e8 responsabile area tecnica. La squadra cambia volto e rimonta moltissime posizioni: a 4 gare dal termine \u00e8 in zona play-off, con vantaggio di avere tre gare da giocare in casa. La sconfitta interna nello scontro diretto con la Triestina (1-2) esclude per\u00f2 i biancorossi dai giochi promozione.\nNella stagione 2001-2002 si riparte con nuovi stimoli e un nuovo tecnico: Marco Falsettini. Arrivano acquisti importanti e viene riscattato Graziani alle buste col . Cioli ha speso una cifra enorme per vincere la Serie C2 e la squadra, almeno nelle amichevoli e in Coppa, d\u00e0 fiducia. Con l'inizio del campionato cominciano le difficolt\u00e0: la squadra gioca male e fa pochi punti.\nDopo la sconfitta casalinga 0-1 col Gubbio, Mario Cioli decide di vendere ad una cordata veronese composta da Andrea Fagnani, Alberto Castagnaro e Corrado Serato. Nuovo direttore generale \u00e8 Mario Preto. L'allenatore Falsettini per il momento \u00e8 confermato, ma dopo lo scialbo pareggio di arriva al suo posto Sauro Frutti, il quale dura poco (solo due partite) e cede il posto a Roberto Boninsegna. Al mitico \"Bonimba\" viene affidata la panchina biancorossa, oltre alla responsabilit\u00e0 dell'area tecnica. Nello scontro decisivo i biancorossi perdono in casa 2-0 con la e tutto \u00e8 rimandato alla stagione successiva.\nDopo una feroce contestazione se ne vanno Fagnani e Serato, mentre Alberto Castagnaro diventa il nuovo presidente. La societ\u00e0 torna alla vecchia denominazione: \"A.C. Mantova 1911\". La nuova stagione, 2002-2003, parte bene, ma poi la squadra subisce una flessione e va in crisi di gioco e risultati. Castagnaro solleva Boninsegna dall'incarico di allenatore e al suo posto arriva il duo Benevelli-Bogoni. La storia si ripete: i biancorossi si rimettono in pista, ottenendo il quarto posto utile per i play-off. Avversario di turno il S\u00fcdtirol: dopo l'andata vittoriosa al Martelli per 2-1, nella partita di ritorno (giocata a Treviso davanti a 2000 tifosi virgiliani) gli altoatesini ribaltano il risultato con un secco 2-0, condannando i virgiliani a un'altra stagione in Serie C2.\nSi arriva alla stagione 2003-2004, in panchina arriva Domenico Di Carlo, alla sua prima esperienza da allenatore professionista dopo un anno alla guida della Primavera del Vicenza. Direttore sportivo \u00e8 Giuseppe Magalini, proveniente dal settore giovanile del Chievo.\nL'inizio \u00e8 difficile, ma con l'arrivo della primavera e di alcuni innesti, la squadra si ritrova e inanella una serie continua di risultati positivi. Il Mantova conquista la vetta che manterr\u00e0 fino alla fine del campionato; l'apoteosi \u00e8 raggiunta nel derby con la Cremonese, con oltre 8000 spettatori al Martelli. Il Mantova si impone per 2-0 e distanzia di 9 punti la seconda a tre giornate dal termine. La certezza della promozione arriva il 24 aprile quando il pareggio fra e S\u00fcdtirol sancisce la promozione matematica del Mantova, che vince il suo secondo campionato di C2 e torna in C1 dopo 11 anni.\nIl 19 giugno 2004 Castagnaro cede la quota di maggioranza della societ\u00e0 a Fabrizio Lori, giovane ma gi\u00e0 affermato capitano d'industria mantovano alla guida di un colosso leader mondiale nella produzione di materie plastiche. Lori diventa presidente del Mantova, Castagnaro assume la carica di vicepresidente.\nFin dall'inizio il nuovo presidente non fa mistero delle proprie ambizioni e dichiara pubblicamente di voler riportare il Mantova nel firmamento del calcio nazionale. Alle parole seguono ben presto i fatti: il direttore sportivo Magalini infila una serie di colpi a sensazione in virt\u00f9 dei quali i biancorossi, al termine del calcio mercato, vengono unanimemente indicati come i favoriti per la vittoria finale. In panchina resta Mimmo Di Carlo, che porta i biancorossi in cima alla classifica esattamente al termine del girone d'andata. I virgiliani conservano la vetta per una sola giornata e vengono superati dalla Cremonese. Nessuno perde la testa e viene conquistato il diritto a disputare i play-off.\nIl Mantova inizia i play-off con una vittoria per 4-2 a Frosinone; nella gara di ritorno Paolo Poggi segna in rovesciata. La finale viene disputata contro il , che ha eliminato il . Nella partita d'andata gli uomini di Torresani si portano in vantaggio con un calcio di punizione dell'ex Sciaccaluga deviato dalla barriera. Nella ripresa segnano Caridi e per due volte Alessandro Noselli. Il 19 giugno la partita Mantova-Pavia si disputa al cospetto di oltre 12.000 spettatori. All'8' i palloni alle spalle del portiere pavese Bressan sono 3, in virt\u00f9 della doppietta di Gabriele Graziani e del gol di Lanzara. Si \u00e8 trattato del torneo che segna il ritorno della compagine virgiliana in Serie B, dopo 32 anni.\nNella stagione 2005-2006 il Mantova disputa un ottimo campionato da neopromossa, guidando perfino la classifica di Serie B per i primi quattro mesi. Da gennaio la squadra cala il rendimento, ma riesce comunque a qualificarsi per i play-off con il 4\u00ba posto finale. Nella semifinale supera il , classificatosi 5\u00ba, grazie a due pareggi (0-0 esterno e 1-1 casalingo) e dunque alla migliore posizione di classifica. Nella finale di andata, che assegna un posto in Serie A, supera il Torino per 4-2 a Mantova; nella partita di ritorno, per\u00f2, il Torino riesce a ribaltare il risultato, vincendo per 3-1 dopo i tempi supplementari.\nNella stagione 2006-2007 il Mantova conclude il campionato all'ottavo posto e ottiene una prestigiosa vittoria infliggendo alla Juventus la prima sconfitta nel campionato di Serie B (1-0), grazie a un autogol di Robert Kova\u010d. Da ricordare anche la vittoria per 3-0 sul campo dei rivali dell'Hellas Verona e quelle casalinghe sul e sul al 95' con gol di Emiliano Tarana.\nL'11 giugno 2007 la dirigenza annuncia il nuovo allenatore dell'ACM: \u00e8 Attilio Tesser, reduce da due brevi esperienze in A con Cagliari e . Domenico Di Carlo va ad allenare il . La societ\u00e0 opera una sontuosa campagna acquisti, portando a Mantova tra gli altri l'ex azzurro Stefano Fiore, Dario Passoni, Giorgio Corona, Gianluca Pegolo, Jacopo Balestri e Giorgio Lucenti. A seguito degli scarsi risultati ottenuti e del gioco espresso nelle ultime partite, l'allenatore Tesser viene esonerato e sostituito dapprima da Giuseppe Brucato e quindi, 27 ottobre 2008, da Alessandro Costacurta al suo esordio assoluto da allenatore. Il 9 febbraio Costacurta si dimette, al suo posto la societ\u00e0 ingaggia Mario Somma, che avr\u00e0 al suo fianco come secondo Alessandro Nuccorini, commissario tecnico della nazionale italiana di calcio a 5. Il Mantova chiude la stagione al 13\u00ba posto, assicurandosi cos\u00ec la permanenza nella serie cadetta per il quinto anno consecutivo. Nell'estate 2009, il presidente Fabrizio Lori ingaggia Michele Serena. La squadra venne ringiovanita e privata dei giocatori pi\u00f9 forti applicando una politica al risparmio, esigenze dovute al difficile momento economico della societ\u00e0. Nella stagione 2009-2010 la squadra chiude il campionato con la retrocessione in Prima Divisione, al terzultimo posto con 48 punti, frutto di dieci vittorie, diciotto pareggi e quattordici sconfitte. Il Mantova retrocede dopo cinque stagioni in Serie B e con una promozione in Serie A sfiorata nel 2006, quando perse in finale dei play-off contro il .\nIl 30 giugno 2010 la squadra, a causa dell'ammontare dei debiti, circa 9 milioni, conseguiti dalla gestione Lori, non riesce ad iscriversi al campionato di Lega Pro, scomparendo in tal modo dal calcio professionistico, 16 anni appena dalla sua rifondazione.\nGli anni duemiladieci: doppio fallimento e doppia rinascita.\nCon il fallimento dell\"'A.C. Mantova 1911\" un gruppo di tifosi capeggiato dall'ex presidente Alberto Castagnaro costituisce, il 2 luglio 2010, l'A.S.D. Mantova Football Club ottenendo subito l'affiliazione alla F.I.G.C.. In breve tempo, ottenuto dal Comune di Mantova il mandato a rappresentare la citt\u00e0 in ambito calcistico, il nuovo Mantova pu\u00f2 ripartire dalla Serie D. Successivamente l'A.S.D. provveder\u00e0 a trasformarsi in S.r.l. con presidente Bruno Bompieri e con la presenza nel CDA di altri imprenditori mantovani. Tra gli azionisti del \"Mantova Football Club\" risalta per la sua unicit\u00e0 il \"Mantova United\", guidato dal presidente Alberto Castagnaro che acquisisce inizialmente quote per il 25% del capitale del F.C. Mantova. Lo United mette in vendita le proprie azioni (con pacchetti che vanno da 100 a 2000 euro) acquistabili dai tifosi, cos\u00ec da avviare la prima e vera forma di azionariato popolare in ambito calcistico italiano.\nNonostante il fallimento, la societ\u00e0, durante il periodo estivo nella stagione 2010-2011, d\u00e0 corso a una campagna acquisti di tutto rispetto, riportando in biancorosso il bomber Gabriele Graziani e riuscendo a trattenere giocatori di categoria superiore, come Manuel Spinale e lo storico portiere Mirko Bellodi. Anche i tifosi non fecero mancare il loro affetto seguendo in migliaia la squadra in casa ed in buon numero anche in trasferta, infatti, circa 6.000 tifosi presero parte alla festa del centenario col Cant\u00f9 e oltre 3.500 alla terz'ultima giornata di campionato, il 17 aprile 2011, quando vincendo per 3 a 0 contro il CastelnuovoSandr\u00e0, il Mantova consegu\u00ec matematicamente la promozione in Lega Pro Seconda Divisione.\nIl ritorno tra i professionisti del Mantova, l'anno dopo, venne vissuto dalla societ\u00e0 pi\u00f9 come un trauma che come un'opportunit\u00e0 di rilancio delle sorti biancorosse, dimostrando i grossi limiti delle persone a cui il comune aveva affidato il calcio mantovano. Dopo discussioni e dissidi tra i soci, il presidente Bruno Bompieri allontana il promettente DS Enrico Dal\u00e8, ed ingaggia Stefano Bonometti che verr\u00e0 liquidato pochi mesi pi\u00f9 tardi. Al termine della stagione, dopo aver cambiato tre tecnici e tre Direttori Sportivi il Mantova si vede costretto a disputare i play-out per rimanere nei professionisti. L'incontro di andata con il termina con un risultato di parit\u00e0 (1-1) e di ritorno a Mantova finisce con la vittoria biancorossa (2-1). Contro la Vibonese, poi, dopo un pareggio a reti inviolate a Vibo Valentia, al Danilo Martelli, davanti ad oltre 3.000 tifosi, la partita termina con rotondo 4 a 0, assicurando la permanenza nel calcio professionistico del Mantova.\nNell'estate 2012-2013, dopo che erano gi\u00e0 saltate tre trattative, date gi\u00e0 per concluse, per la cessione della societ\u00e0 prima all'imprenditore bresciano Livio Cavagna, poi al gruppo spagnolo Platinum (rivelatosi una societ\u00e0 fantasma), e in seguito alla cordata di imprenditori padovani capitanata dall'ex presidente del Montichiari, Francesco De Pasquale (revocata dagli stessi soci, dopo il deferimento per il fallimento della societ\u00e0 bresciana), viene infine annunciata la vendita del 50% della societ\u00e0 ad un gruppo bergamasco capitanato da Enzo Passera e Bruno Bianco.. Dopo settimane di trattative e di silenzi, il 7 settembre 2013 i bergamaschi si ritirano lasciando la propriet\u00e0 al gruppo Bompieri e dopo una campagna acquisti e una preparazione iniziata con ragguardevole ritardo viene riconfermato sulla panchina Sauro Frutti che il 27 dicembre 2012 viene esonerato, sostituito da Giuseppe Brucato. La squadra termina il campionato a met\u00e0 classifica ma in societ\u00e0 si cercano soci per continuare a dare vita al progetto. Dopo alcuni contatti con diverse cordate, finalmente il 29 aprile, l'imprenditore veronese ed ex presidente della Sambonifacese, Michele Lodi firma per l'acquisto del 70% delle quote societarie e diventa il maggior azionista della societ\u00e0, nonch\u00e9 presidente.\nLa stagione successiva per il neopresidente Michele Lodi fu inizialmente di grande entusiasmo, portando a Mantova l'esperto allenatore Sala e giocatori del calibro di Alberto Quadri e Luciano. Dopo un pre-campionato disputato su alti livelli, la squadra in campionato stenta e, dopo la clamorosa sconfitta di Vicenza, viene esonerato l'allenatore Sala, richiamato solo qualche giornata pi\u00f9 tardi. Successivamente, a novembre viene nuovamente esonerato l'allenatore e il direttore sportivo e al loro posto vengono chiamati Carlo Sabatini e Pasquale Sensibile. Dopo una vortiginosa rincorsa e risalita nella zona promozione il Mantova incappa in tre sconfitte consecutive che portarono al licenziamento del D.S., e al richiamo di Pelliccioni che fu esonerato a novembre. Al termine del campionato, dopo la vittoria sulla SPAL e il pareggio a Sassari, il Mantova viene ammesso in terza serie, ma i debiti causati dalla gestione Lodi iniziano a farsi sentire.\nTerminato il campionato 2013-2014, i biancorossi videro l'ennesimo riassetto societario con il presidente Michele Lodi, che a causa dell'impossibilit\u00e0 nel far fronte all'ammontare dei debiti da lui stesso creati, manifesta il desiderio di ridurre la partecipazione societaria in favore di altri imprenditori che ne richiederebbero le quote (non prima di aver inflitto alla squadra 3 punti di penalizzazione pagando con un giorno di ritardo gli stipendi e la fideiussione per l'iscrizione). Dopo qualche trattativa non andata a buon fine per la cessione della societ\u00e0, il 10 ottobre Nicola Di Matteo rileva il 55% delle quote diventando presidente (il rimanente ai soci mantovani Bruno Bompieri e Giambattista Tirelli). La guida tecnica viene affidata all'emergente Ivan Juri\u0107 e ad un gruppo di ragazzi provenienti dalla primavera del Genoa o svincolati dai club di terza serie.\nNonostante le difficolt\u00e0 societarie, la squadra ribalta le iniziali aspettative e conquista la salvezza con tre giornate d'anticipo davanti a quasi 3.000 tifosi in festa. Il 25 giugno, dopo 4 mesi di difficile trattativa, Sandro Musso ed altri dirigenti della SDL CentroStudi S.p.A. di Brescia (fra cui spicca Serafino Di Loreto) rilevano le quote del presidente uscente diventando i maggiori azionisti della societ\u00e0.\nNell'annata 2015-2016, Sandro Musso e Serafino Di Loreto puntarono ad una stagione in sordina annunciando la Serie B e la Serie A nel giro di pochi anni con un gestione finanziaria oculata, grazie all'esperienza derivante dalla loro azienda, la SDL CentroStudi S.p.A. Durante l'estate, poi, venne allestita una rosa molto competitiva guidata dall'emergente allenatore Riccardo Maspero ma nonostante questo la squadra delude le aspettative e a novembre si trova in zona retrocessione, con la societ\u00e0 che deve far fronte ad un monte ingaggi spropositato per la categoria. Esonerato l'allenatore la guida tecnica viene affidata all'ex Brescia Ivan Javor\u010di\u0107 ma la squadra non riesce a trovare un gioco e si trova sempre pi\u00f9 invischiata nella mischia per non retrocedere. Nel mese di marzo, poi, la societ\u00e0 decide di affidare la guida a Luca Prina il quale condurr\u00e0 il Mantova ad una fortunosa salvezza ai play-out contro il Cuneo (0-0; 1-0).\nDopo aver confermato l'allenatore visti i buoni risultati di fine campionato, l'estate inizia con una sensibile riduzione dei costi legati ai pesanti ingaggi di alcuni giocatori che non si erano dimostrati all'altezza delle aspettative.\nA sorpresa ad agosto l'SDL annuncia l'ingresso di alcuni imprenditori romani capeggiati da Enrico Folgori (con precedenti non entusiasmanti con la Cisco Roma, Civitavecchia e Martina Franca) e Marco Claudio De Sanctis. La squadra nel giro di pochi mesi si trova ultima in classifica e con l'aumentare della pressione della tifoseria, l'SDL CentroStudi S.p.A. annuncia il totale disimpegno nei confronti della squadra regalando il 100% delle quote alla cordata romana, nonostante i mancati pagamenti di quest'ultimi e i tanti prestanome presenti fra cui amici, parenti, persone legate a cosche mafiose del Clan dei Casalesi e un ex pornodivo di scarso successo.\nGrazie alla guida di Gabriele Graziani, subentrato a dicembre, a fine stagione alla squadra riesce una miracolosa salvezza culminata con il match dell'ultima giornata in casa con il S\u00fcdtirol (3-1).\nPurtroppo la societ\u00e0 si trova in enormi difficolt\u00e0: gli stipendi non vengono pagati da mesi e gli ex proprietari Serafino Di Loreto e Sandro Musso (SDL Centro Studi S.p.A.) hanno lasciato debiti pregressi ai quali la cordata romana non riesce a far fronte. Dopo mesi di bugie e falsit\u00e0 e di attacchi fra le parti, il 14 luglio i soci romani annunciano che non riusciranno a pagare il dovuto e che non presenteranno il ricorso contro l'esclusione dal campionato di Lega Pro: questo sancisce definitivamente la fine del \"Mantova Football Club\", nato nel 2010.\nNel frattempo Serafino Di Loreto e Sandro Musso gi\u00e0 proprietari del Rezzato, club neopromosso in Serie D, approfittano dell'instabilit\u00e0 societaria mantovana, da loro stessi creata, per portare a casa numerosi giocatori biancorossi, fra cui spicca il capitano Gaetano Caridi tentato a pi\u00f9 riprese dagli ex proprietari.\nIn estate viene creata una nuova societ\u00e0 dal nome di \"Mantova 1911 Societ\u00e0 Sportiva Dilettantistica S.r.l.\" affidata alla cordata rappresentata dall'imprenditore torinese Alberto Di Tanno dopo un bando emesso dal sindaco della citt\u00e0 virgiliana Mattia Palazzi per far ripartire l'attivit\u00e0 calcistica iscrivendo i biancorossi alla Serie D 2017-2018 e ingaggiando il tecnico irpino Renato Cioffi (alla sua prima esperienza al Nord dopo anni di gavetta nei campi della Campania) che allestisce una squadra composta prevalentemente da giovani provenienti dalle primavere di squadre di A e B affiancate dagli esperti Correa, Raggio Garibaldi e Guazzo.\nI biancorossi si posizionano al 4\u00ba posto nel raggruppamento nord-orientale (Girone C) con squadre venete e friulane, venendo eliminati alle semifinali playoff dall' Chiampo per 5-2.\nIl 29 giugno 2018 il patron dell'Hellas Verona ed ex-consigliere del Bologna, il carpigiano Maurizio Setti acquista la societ\u00e0 per 623.000 Euro (tramite la Fiduciaria Emiliana) e nomina come nuovo presidente il mantovano Ettore Masiello, un commerciante di auto.\nIl 3 gennaio 2019 Setti entra nel capitale della societ\u00e0 virgiliana con una sua societ\u00e0, la Star Ball srl, uscendo dall'anonimato della Fiduciaria Emiliana (la societ\u00e0 che aveva acquisito le quote del club biancorosso l'estate precedente). In campionato il Mantova perde l'accesso diretto alla Serie C dopo un lungo testa a testa con i rivali del , mentre in Coppa Italia di Serie D i biancorossi si fermano a pochi passi dalla finale venendo eliminati dai marchigiani del nel doppio confronto di semifinale (1-1 e 2-1). Ai play-off la formazione di Morgia, dopo aver battuto in semifinale la , si arrende in finale alla azzerando di fatto le probabilit\u00e0 di un ripescaggio in terza serie.\nLa nuova stagione vede confermato l'assetto societario dell'anno precedente; la squadra, in gran parte rivoluzionata, viene affidata all'emergente tecnico Brando con l'obiettivo di conquistare la promozione diretta. In campionato, i biancorossi conducono un ottimo girone di andata, in cui emerge come principale rivale il . Il 25 gennaio, a seguito del pareggio contro la Vigor Carpaneto, il Mantova centra il ventunesimo risultato utile consecutivo, che rappresenta la miglior serie positiva della storia del club, ma che causa anche l'esonero dell'allenatore, a seguito di un girone di ritorno iniziato al di sotto delle aspettative. La stagione viene tuttavia interrotta anticipatamente a causa della pandemia di Covid-19; i biancorossi ottengono la promozione in Serie C l'8 giugno 2020, in virt\u00f9 del primo posto in classifica al momento della sospensione del campionato.\nColori e simboli.\nColori.\nLa prima divisa del Mantova si componeva di maglia e calzettoni azzurri abbinati a pantaloncini bianchi. Tale schema cromatico rimase in uso fino al 1956, con una significativa variante negli anni 1920, allorch\u00e9 la casacca assunse una livrea inquartata bianco-azzurra.\nNel 1956 la raffineria petrolifera mantovana OZO divenne sponsor del club, cui impose un cambio di colori sociali: la divisa pass\u00f2 dallo schema bianco-azzurro al bianco-rosso (tinte mutuate dal marchio commerciale della raffineria). Tale schema cromatico venne articolato nella divisa casalinga in una soluzione del tutto inedita per il calcio italiano: una maglia bianca sbarrata di rosso. La tifoseria, col tempo, ha pienamente metabolizzato questo schema cromatico e l'ha rivendicato quale parte della propria identit\u00e0.\nNegli anni 1960, in coincidenza con un periodo nel quale la squadra ebbe una crisi di risultati, la divisa venne mutata in una semplice maglia monocroma rossa abbinata a pantaloncini bianchi.\nLa divisa con la sbarra (comunemente denominata \"bianco-bandata\") torn\u00f2 ad essere impiegata occasionalmente in alcune partite degli anni 1990: il suo definitivo recupero si debbe all'iniziativa del patron Fabrizio Lori ai primi del terzo millennio.\nUna volta accantonato come colore sociale, l'azzurro \u00e8 comunque rimasto in uso, connotando soprattutto le terze casacche del club virgiliano. La maglia esterna tende invece a ricalcare lo schema della principale, ma a tinte invertite (banda bianca su campo rosso).\nNon sono tuttavia mancate sperimentazioni cromatiche diverse e peculiari: in alcune circostanze il Mantova ha adottato una divisa che declina il summenzionato tema sbarrato sulle tinte giallo-verdi. Tale esperimento intende essere un omaggio al soprannome \"Piccolo Brasile\", attribuito alla squadra virgiliana durante i suoi anni di maggior successo (segnatamente il periodo 1956-1961).\nAltra maglia peculiare adottata dal Mantova \u00e8 quella creata per celebrare il centenario dalla fondazione, nel 2011: una divisa azzurra attraversata frontalmente da una sbarra biancorossa. Tale accostamento unisce in un'unica soluzione tutti i colori sociali storicamente adottati dal club mantovano.\nSimboli ufficiali.\nStemma.\nDal secondo dopoguerra in poi lo stemma societario delle varie realt\u00e0 che hanno portato il nome \"Mantova\" si articola su due elementi: lo stemma araldico cittadino (\"d'argento alla croce piena di rosso accantonata alla destra del capo della testa di Virgilio al naturale posta di fronte, attorcigliata di un serto di alloro\") e un disco celeste (allusione al primo colore sociale indossato dai virgiliani, in uso fino agli anni 1950 e poi sostituito dal bianco-rosso).\nLa struttura di base (che integra tali due emblemi in un cerchio partito, con la croce a sinistra e mezzo disco azzurro a destra) \u00e8 rimasta pressoch\u00e9 inalterato oltre mezzo secolo.\nNel 2002 venne introdotta una significativa variante di tale stemma: l'allora presidente del Centro di Coordinamento Mantova Club Davide Mondin e l'allora addetto stampa della societ\u00e0 Lucio Castelli trovarono infatti un vecchio gagliardetto del Mantova (risalente agli anni 1950-1960), nel quale l'emblema circolare summenzionato era inserito all'interno di uno scudetto partito bianco-rosso. Allorch\u00e9 l'ebbero mostrato ai dirigenti del club (segnatamente il presidente Andrea Fagnani e il direttore generale Mario Preto), questi ultimi decisero di ricavarne un nuovo logo per la societ\u00e0. Al gagliardetto base venne dunque aggiunta una fascia bianca nella parte superiore, entro la quale venne inscritta la denominazione \"A.C. Mantova\".\nNel 2010, a seguito del fallimento societario, il nuovo Mantova Football Club non pot\u00e9 inizialmente utilizzare i suddetti emblemi (rimasti in mano alla curatela del club disciolto). Si opt\u00f2 dunque per adottare un disegno diverso, selezionato tramite un sondaggio popolare gestito dalla Gazzetta di Mantova: un doppio cerchio contenente la croce a tutto campo decentrata verso sinistra, il cerchio azzurro ricollocato alle spalle di essa e la nuova denominazione societaria inscritta nella corona circolare. Da tale emblema ne venne poi declinato uno celebrativo del centenario di fondazione (utilizzato nel 2011), dopodich\u00e9 la propriet\u00e0 riacquis\u00ec lo scudetto del 2002.\nL'ulteriore fallimento e rifondazione del Mantova, avvenuto nel 2017, impose nuovamente alla societ\u00e0 di adottare transitoriamente uno stemma diverso: ne risult\u00f2 un ancile palato bianco-rosso, recante a mezza altezza una fascia ricurva bianca contenente il nome sociale, mentre nella parte inferiore s'inseriva un cerchio azzurro contenente la gi\u00e0 citata testa di Virgilio. Tale soluzione (unitamente al fatto che, nella prima parte del campionato 2017-2018, furono utilizzate divise non connesse alla storia del club) venne contestata dalla tifoseria, che la giudic\u00f2 poco rappresentativa della simbologia virgiliana e sollecit\u00f2 la riadozione del vecchio scudetto.\nNel settembre 2017 il Mantova ha infine ottenuto in comodato d'uso gratuito lo stemma risalente al 2002, il quale \u00e8 stato lievemente modificato (mediante rimozione del bordo aureo, semplificazione dell'elemento circolare e adeguamento della denominazione societaria) e adottato in via definitiva quale emblema sociale.\nInno.\nL'inno della squadra s'intitola \"Forza Mantova\" ed \u00e8 stato composto dal noto musicista e compositore mantovano Giancarlo Pasquini, in arte Dave Rodgers.\nStrutture.\nStadio.\nIn terra mantovana il pallone aveva cominciato a rotolare in Piazza Virgiliana ed in Piazza Lega Lombarda agli inizi del novecento, ma il primo vero campo di calcio della compagine mantovana \u00e8 stato il Campo dell'Ippodromo Te, cos\u00ec chiamato perch\u00e9 vicino al Palazzo Te, che venne inaugurato il 29 marzo 1914, attorno al campo erano state costruite delle tribune, il parterre e gli spogliatoi, ed anche una pista podistica di 400 metri, in polvere di carbone. Nei primi anni trenta viene avviato il progetto del nuovo stadio, costruito proprio dov'\u00e8 oggi. Dal 1931 al 1936 lo stadio mantovano ha assunto il nome di Benito Mussolini che aveva ottenuto la cittadinanza onoraria. Dall'ottobre del 1936 al 1945 \u00e8 stato intitolato al martire fascista Settimio Leoni, trafitto da una pallottola nel 1921, appena diciottenne. Dal 1945 al 1949 lo stadio prendeva il nome del militare americano John Robert Nation, caduto in combattimento proprio a Mantova. Dal 1949 ad oggi \u00e8 intitolato al mantovano di Castellucchio Danilo Martelli, perito nella sciagura aerea con il grande Torino il 4 maggio 1949. Danilo gioc\u00f2 nella Marzotto di Manerbio, nel Brescia e poi al Torino, dove and\u00f2 incontro al suo tragico destino.\nSociet\u00e0.\nLa sede sociale \u00e8 ubicata in Viale Te, 7, negli uffici dello stadio Danilo Martelli di Mantova.\nLa societ\u00e0 \u00e8 finanziata per il 70% da Maurizio Setti attraverso la Star Ball srl, per il 19% da Marco Bogarelli, mentre le quote rimanenti sono suddivise da alcuni imprenditori mantovani che hanno contribuito alla rinascita del Club nel 2017.\nIl CDA \u00e8 composto da: Ettore Masiello, Gianluca Pecchini e Federico Setti.\nStatistiche e record.\nPartecipazione ai campionati.\nIl Mantova ha partecipato ai massimi tornei del Comitato Regionale Emiliano nelle annate 1919-20 e 1994-95 e al Campionato Alta Italia nella stagione 1943-44, che fu un torneo calcistico disputatosi nei territori della Repubblica Sociale Italiana.\nTifoseria.\nStoria.\nIl movimento ultras mantovano nasce nel lontano 1968 con gli \"Arditi\" presto seguiti negli anni successivi dagli \"Ultras\", dai \"Commandos\" e dai \"Panthers\" ed altri piccoli gruppi come \"Inferno biancorosso\" e i \"The Wild Strickers\". Verso la fine degli anni settanta nacquero anche le \"Brigate Biancorosse\" e il cuore del tifo, nel 1975, si spost\u00f2 dalla gradinata alla storica Curva Te.\n Nel 1982 la svolta: i gruppi ultr\u00e0 si unificarono sotto il nome di \"CUCT\" (Commando Ultr\u00e0 Curva Te). Esperienza che dur\u00f2 fino al 1986 quando in seguito alla retrocessione in Serie C2 dei biancorossi il CUCT si sciolse.\nNacquero cos\u00ec nel 1987 i \"Virgilian's Kaos\" (riconoscibili dal simbolo dell\"'Elmo Alato\") e la \"Vecchia Guardia\" (club nato dalle ceneri dei tre gruppi padri Ultras, Commandos e Arditi). Dal 1988 al 1991, furono presenti anche i \"Demoni\" e i \"Giovani della Te\" che nel corso degli anni vennero assorbiti nei \"Virgilian's Kaos\", i quali cos\u00ec diventarono il punto di riferimento della Curva Te per oltre vent'anni. In questi anni nacquero diverse sezioni che usavano il simbolo dei \"VK\", l'elmo alato, come ad esempio: \"VK Sezione\", \"VK San Giorgio\", \"VK Canneto\" e i \"Viking Asola\".\nDai quartieri periferici della citt\u00e0, nel 1993 nacquero anche gli \"Sconvolts\" e nel 1998 la \"Fossa Biancorossa\" di Lunetta, gruppi che si unirono nei primi anni 2000 diventando il punto di riferimento della Curva insieme ai \"Virgilian's Kaos\".\nIn questi anni nacquero altri sotto-gruppi pi\u00f9 o meno indipendenti come la \"Sezione\", gli \"Psyco\", la \"Banda lambrusco\", il \"Tranquil Group\", le \"Skegge Gonzaga\", gli \"Alcoolica Bagnolo\", gli \"Alcoolica Bozzolo\", i \"Nord-Kapp Casaloldo\", i \"Legionari\" e i \"Bad Manners\".\nNel 2006 si decide di avanzare un primo tentativo di unificare il movimento ultras sotto il nome di \"Ultras Mantova\" ma l'esperimento dur\u00f2 poco. Di l\u00ec a pochi anni, complice la crisi del mondo ultr\u00e0 tra divieti e repressioni, il direttivo della Curva Te si sciolse nel 2009 per motivi interni.\nPochi anni pi\u00f9 tardi il movimento ultr\u00e0 mantovano riprende vita con un gruppo di ragazzi, provenienti dai diversi gruppi della curva, che si riconosce sotto il nome di \"Ultras Mantova 1975\". Nel 2011 nasce il gruppo \"Senza Padroni\" progetto portato avanti da alcuni leader degli ex \"Sconvolts\".\nNel 2016 la \"Sezione\", che da qualche anno a causa di contrasti con alcuni esponenti della Curva si era spostata nel settore \"Distinti\", ha preso la decisione di sciogliere il gruppo.\nAttualmente i gruppi ultr\u00e0 attivi in Curva Te sono: gli \"Ultras Mantova 1975\" e i \"Senza Padroni\" con una rappresentanza storica dei \"Virgilian's Kaos\".\nNel panorama ultras prevale il tipico stile italiano anche se, negli ultimi anni, \u00e8 virato su un abbigliamento pi\u00f9 casual. Inoltre i gruppi organizzati sono dichiaratamente apolitici.\nOltre agli ultras a Mantova \u00e8 presente anche un forte Centro di Coordinamento che gestisce una ventina di Mantova Club sparsi per la provincia. Meritevole di menzione \u00e8 il \"Mantua Club dal Platan\", uno dei pi\u00f9 antichi e longevi club di tifosi nel panorama italiano. Fondato il primo settembre 1968, i membri si riunivano ai campi di allenamento del Te, presso l'ex ippodromo che sorgeva dietro la curva Te dello stadio Danilo Martelli. Il nome del club \u00e8 dovuto alla presenza di numerosi platani che circondavano le suddette strutture.\nLa tifoseria mantovana \u00e8 ben radicata nel territorio provinciale dato l'elevato numero di gruppi provenienti fuori citt\u00e0. Ci\u00f2 sottolinea il grande attaccamento tra squadra e cittadini di citt\u00e0 e provincia.\nGemellaggi e rivalit\u00e0.\nGemellaggio storico della tifoseria mantovana \u00e8 quello col Brescia; i primi contatti tra le due fazioni risalgono agli anni ottanta. Risalente al 1993 \u00e8 invece il rapporto fraterno con gli ultras romagnoli del , caratterizzato da numerose visite reciproche susseguitesi nel corso degli anni. Nato nello stesso periodo, \u00e8 il gemellaggio con la tifoseria toscana del .\nDurante gli europei di calcio del 2008 alcuni ragazzi della curva incontrano e stringono amicizia con alcuni ultras francesi del Lens. Dal 2010 ad oggi le due tifoserie si sono incontrate spesso sia a Mantova che in terra francese stringendo una sentita amicizia. Esiste, inoltre, un forte rapporto d'amicizia con gli ultras del Darfo Boario.\nLe rivalit\u00e0 pi\u00f9 sentite sono con le tifoserie di Verona, della e i bergamaschi dell'Atalanta. La prima \u00e8 una rivalit\u00e0 storica, di origini campanilistiche, vista la vicinanza delle due citt\u00e0. Duri scontri si ebbero in occasione di Chievo-Mantova, partita in calendario nel campionato di Serie C2 1986-1987, nella quale i veronesi, per l'occasione, fecero \"visita\" ai tifosi virgiliani. Altra rivalit\u00e0, importante un tempo e attualmente ridimensionata, \u00e8 quella con i veneti dell'Unione Venezia. La rivalit\u00e0, che era gi\u00e0 in essere con le tifoserie del Venezia pre-fusione e del Mestre, venne ulteriormente cementata dopo la fusione delle due compagini lagunari. Negli anni non sono mancati scontri fra le fazioni.\nAltre rivalit\u00e0 importanti sono con la tifoseria del Suzzara e quelle emiliane di Piacenza, , Reggiana, SPAL e .\nCon i tifosi del Torino, la rivalit\u00e0 nacque in occasione della finale play-off, valida per la promozione in Serie A, persa dai virgiliani nel 2006. Esistono altre rivalit\u00e0, con le tifoserie di Spezia, , Bologna, Carrarese, , Frosinone, , Pergolettese, Pro Patria, Pistoiese, Treviso, e .\nCon la tifoseria del Padova, infine, da segnalare scontri durante un'amichevole estiva giocata nel 2005 e durante alcuni recenti incontri di campionato."}
{"id": "39516", "revid": "556270", "url": "https://it.wikipedia.org/wiki?curid=39516", "title": "Associazione Calcio Meda 1913", "text": "LA.C. Meda 1913, nota in precedenza come Associazione Calcio Meda 1913 e, dal 2004 al 2010, come A.S.D. Citt\u00e0 di Meda 1913, \u00e8 una societ\u00e0 calcistica di Meda (MB).\nI colori sociali societari sono il bianco ed il nero, derivanti dall'antico stemma comunale. La divisa di gioco riproduce gli stessi a strisce verticali.\nStoria.\nFondata originariamente nel 1913 da un gruppo di cittadini appassionati di calcio, ha disputato nel corso della sua storia 11 campionati di serie C2. Per la stagione 2004-2005 viene esclusa dal campionato di C2 con delibera della FIGC. In base a quanto previsto dal lodo Petrucci, venne fondato nel 2004 l\"A.S.D. Citt\u00e0 di Meda 1913\" che ripart\u00ec dal campionato di Eccellenza. Al termine della stagione 2009-10 terminata con la retrocessione in Promozione, la societ\u00e0 abbandona il panorama calcistico regionale. Il 17 giugno 2010 viene fondata una nuova societ\u00e0, l\"A.C. Meda 1913\" che, iniziando dal settore giovanile, in una decina d'anni scala i campionati minori e raggiunge il campionato di Promozione.\nStrutture.\nStadio.\nInizialmente la squadra utilizzava come impianto di gioco lo \"Stadio Comunale\" di via Busnelli, in precedenza denominato \"campo Dopolavoro Forlani\" o \"Campo del Littorio\", per poi trasferirsi presso lo \"stadio Citt\u00e0 di Meda\"."}
{"id": "39518", "revid": "2036605", "url": "https://it.wikipedia.org/wiki?curid=39518", "title": "Papa Sisto III", "text": "Biografia.\nPontificato.\nDecisioni in materia dottrinale.\nPrima della sua elezione, Sisto era un personaggio di spicco del clero romano e gi\u00e0 teneva una certa corrispondenza con sant'Agostino. Il suo pontificato fu caratterizzato dalle controversie nestoriane e pelagiane; probabilmente fu a causa del suo carattere conciliante che fu falsamente accusato di propendere verso queste eresie. Nella controversia pelagiana, inoltre, frustr\u00f2 il tentativo di Giuliano di Eclano di essere riammesso in comunione con la Chiesa cattolica.\nCome papa approv\u00f2 gli Atti del Concilio di Efeso, in cui il dibattito sulla natura umana e divina di Ges\u00f9 si trasform\u00f2 in una discussione sul tema se Maria potesse essere chiamata \"Madre di Ges\u00f9\" in quanto uomo, o \"Madre di Cristo\" in quanto uomo e Dio. Il concilio attribu\u00ec, infine, a Maria il titolo greco di \"Theot\u00f3kos\" (\"portatrice di Dio\"). \nUna delle sue principali preoccupazioni fu anche quella di riportare la pace tra Cirillo di Alessandria e Nestorio patriarca di Costantinopoli.\nSisto III convoc\u00f2 un Concilio per la sede metropolitana di Roma nel 433.\nRelazioni con le sedi episcopali.\nNel 437 restitu\u00ec il vescovo Brizio alla cattedra di Tours, da cui era stato allontanato sette anni prima per accuse rivelatesi poi infondate.\nDifese anche i diritti della Santa Sede sull'Illiria sia contro i vescovi locali che contro gli ambiziosi disegni di Proclo Patriarca di Costantinopoli. Conferm\u00f2, infine, la posizione dell'arcivescovo di Tessalonica come capo della Chiesa illirica.\nGoverno di Roma.\nSisto III si fece promotore dell'edificazione e del restauro di molte chiese romane. La basilica di Santa Sabina sul Colle Aventino venne inaugurata durante il suo pontificato. Sisto fece restaurare anche la basilica di Santa Maria Maggiore (gi\u00e0 basilica liberiana), rimasta danneggiata dall'epoca dei tumulti in occasione dell'elezione di papa Damaso (366), la cui dedica a Maria, ribadita dall'iscrizione \"Virgo Maria, tibi Xystus nova tecta dictavi\", sottolinea il dogma decretato dal concilio di Efeso; fece poi restaurare la basilica di San Lorenzo fuori le mura. Inoltre arricch\u00ec la basilica di San Pietro e quella Laterana con preziosi regali ottenuti dall'imperatore Valentiniano III.\nMorte e sepoltura.\nMor\u00ec il 19 agosto del 440 e fu sepolto nella basilica di San Lorenzo fuori le mura.\nOpere attribuite.\nSisto III autore di otto epistole, ma non compose mai le opere \"De divitiis\", \"De malis doctoribus\" e \"De castitate\" a lui attribuite. Inoltre, \u00e8 una falsificazione l'opera che tramanda come il console Basso lo accusasse di vari crimini.\nCulto.\nIl suo nome compare per la prima volta nel \"Martirologio di Adone\", del IX secolo.\nLa sua festa ricorre il 19 agosto.\nDal Martirologio Romano:\nNella basilica di Santa Maria Maggiore in Roma \u00e8 presente un grande mosaico con iscrizione dedicatoria a Sisto III."}
{"id": "39519", "revid": "122367117", "url": "https://it.wikipedia.org/wiki?curid=39519", "title": "Voluntas Montichiari", "text": "L'Associazione Sportiva Dilettantistica Voluntas Montichiari, meglio nota come Voluntas Montichiari o semplicemente Montichiari \u00e8 una societ\u00e0 calcistica italiana di Montichiari, in provincia di Brescia.\nFondata nel 1928 e divenuta professionistica come \"Associazione Calcio Montichiari\", si sciolse nel 2012, quando non rinnov\u00f2 l'iscrizione ai campionati della FIGC. Tuttavia la squadra rinacque grazie alla vicina societ\u00e0 del Carpenedolo, che spost\u00f2 sede e campo di gioco assumendo l'attuale denominazione e raccogliendo l'eredit\u00e0 del vecchio Montichiari.\nNel 2015 dopo non essersi iscritto al campionato di Eccellenza, una nuova societ\u00e0 riparte dalla terza categoria col nome di \"Voluntas Montichiari\", continuando la tradizione storica della societ\u00e0 cittadina.\nI colori sociali sono il rosso e il blu. Disputa le partite di casa allo stadio Montichiarello.\nAttualmente milita in Promozione Lombardia, secondo livello calcistico regionale.\nStoria.\nPrimi anni.\nLa societ\u00e0 del Montichiari venne fondata nel 1928 e prese parte per vari decenni a campionati minori. Negli anni sessanta cambi\u00f2 denominazione in A.C. Montichiari.\nAnni Settanta ed Ottanta.\nTra gli anni settanta ed ottanta si concretizz\u00f2 il primo salto di qualit\u00e0, con la partecipazione del Montichiari ai campionati di Seconda e di Prima Categoria, culminati con la conquista della Promozione.\nQuest'ultima rappresent\u00f2 a lungo il gradino pi\u00f9 alto raggiunto dalla compagine monteclarense.\nAnni Novanta.\nNel 1992 conquist\u00f2 il diritto a giocare in Eccellenza, il campionato pi\u00f9 importante a livello regionale.\nLa societ\u00e0 si consolid\u00f2 e riusc\u00ec a porre le basi per tentare la scalata in serie D.\nQuesto traguardo venne conquistato nel 1995, al termine degli spareggi nazionali dopo il secondo posto ottenuto in Eccellenza.\nL'impatto con la nuova realt\u00e0 fu molto duro: al primo anno di serie D il Montichiari riusc\u00ec a salvarsi soltanto allo spareggio.\nPassaggio nei professionisti.\nDopo altre due stagioni, entrambe concluse al terzo posto, nel 1999 venne raggiunta la Serie C2.\nDopo otto anni, nel 2007 la squadra retrocedette in Serie D; seguirono tre anni tra dilettanti e professionisti, in cui nella stagione 2009-2010 dopo un anno da leader classificandosi 1\u00ba nel girone va a vincere la pole scudetto, avvalendosi come miglior squadra della Serie D con il passaggio di nuovo tra i professionisti in Lega Pro (ex serie C). Partecipa per 2 anni di fila in Lega Pro dove poi fa seguito la retrocessione in Serie D avvenuta nella stagione 2011-2012.\nIl ritiro del 2012, la radiazione e la nascita dell'Atletico Montichiari.\nIl 12 luglio 2012 la societ\u00e0 si ritir\u00f2 dal campionato di Serie D per inadempienze economiche, venendo radiata dai ruoli federali FIGC, dopo 84 anni di storia, l'11 settembre 2013. A continuare la storia calcistica della citt\u00e0 fu la squadra del Carpenedolo, che si trasfer\u00ec a Montichiari cambiando il suo nome in Atletico Montichiari. .\nIl fallimento e la nuova ripartenza.\nPer la stagione 2015-16 la societ\u00e0, appena retrocessa in Eccellenza, non si iscrivere al campionato. In estate una nuova cordata capitanata da Italo Giacomini, proprietario dell'azienda Italtelo, decide di far ripartire una nuova societ\u00e0 dal campionato di Terza Categoria, cos\u00ec da non interrompere la tradizione calcistica della citt\u00e0.\nColori e simboli.\nColori.\nI colori del Montichiari sono il rosso e il blu.\nSimboli ufficiali.\nStemma.\nI vari stemmi del Montichiari hanno sempre avuto disegnato su di essi lo stemma cittadino. Attualmente lo stemma della Voluntas Montichiari ha disegnata una tigre.\nInno.\nL'inno del Montichiari si intitola \"Montichiari in patria\", di Renato Rascel.\nStrutture.\nStadio.\nIl Montichiari ha disputato le partite di casa fino al 2015 allo stadio Romeo Menti, costruito nel 1928 ed intitolato a Romeo Menti, vittima della tragedia di Superga.\nCon la rifondazione del 2015 la squadra disputa le partite interne al Centro Sportivo Montichiarello."}
{"id": "39520", "revid": "838137", "url": "https://it.wikipedia.org/wiki?curid=39520", "title": "181 a.C.", "text": ""}
{"id": "39523", "revid": "641453", "url": "https://it.wikipedia.org/wiki?curid=39523", "title": "Pro Palazzolo", "text": "LAssociazione Sportiva Dilettantistica Pro Palazzolo, meglio nota come Pro Palazzolo, o pi\u00f9 semplicemente Palazzolo, \u00e8 una societ\u00e0 calcistica italiana con sede a Palazzolo sull'Oglio.\nMilita in Eccellenza, quinta serie del campionato italiano di calcio.\nIl colore sociale \u00e8 l'azzurro.\nStoria.\nLa fondazione della societ\u00e0 risale al 1\u00ba luglio 1913, grazie alla fusione tra lo \"Sport Club Palazzolo\" e il \"Victoria Unione Football\". Il 31 ottobre 1920 viene inaugurato il nuovo campo da gioco, che successivamente sar\u00e0 acquistato dal Comune, prendendo il nome di stadio Comunale.\nInizialmente la squadra vanta una posizione di primo piano a livello provinciale, vincendo anche alcuni tornei locali, ma \u00e8 nella stagione 1926-1927 che si fa conoscere a livello nazionale partecipando alla Coppa Italia (seconda edizione della Coppa Italia che non fu portata a termine per motivi contingenti), dove ebbe la possibilit\u00e0 di scontrarsi con il Petrarca di Padova (vinto 4-2) e anche col venendo sconfitta 0-11.\nSuccessivamente la Pro Palazzolo partecipa con fortuna alterna a campionati minori. Nel 1928-29 il risultato migliore del periodo: si piazza al secondo posto dietro la U.S. Clarense nel campionato di Seconda Divisione Nord, pressappoco l'attuale Serie C, ma \u00e8 durante il dopoguerra che, grazie soprattutto al mecenate Commendator Marzoli, ottiene notevoli vittorie nei campionati disputati, fino a raggiungere lo spareggio per la promozione in Serie B nel 1950-51 contro il Marzotto Valdagno, disputato a Ferrara il 17 giugno e perso 3-1. Questo rester\u00e0 il punto pi\u00f9 alto della sua storia.\nDopo essere scesa di categoria e aver ottenuto due secondi posti consecutivi, nel 1954-55 vince il suo girone, ma viene sconfitta in finale dalla Mestrina, che sale in Serie C dopo la terza partita di spareggio. Dopo un terzo posto nell'annata seguente, nella stagione 1956-57 vince il girone B di IV Serie e viene ammessa alla fase finale per la promozione in Serie C, dalla quale uscir\u00e0 ancora sconfitta.\nSar\u00e0 questo l'ultimo anno di abbinamento con la Marzoli, la squadra torna alla denominazione di Pro Palazzolo. Senza lo sponsor, tuttavia, la dimensione della societ\u00e0 non fu pi\u00f9 sostenibile: arriv\u00f2 quindi il dissesto, con conseguente espulsione dalla Lega Nazionale IV Serie per ripartire, senza pi\u00f9 titolo sportivo, dai bassifondi regionali.\nNegli anni '60 e '70 non ottiene grandi risultati, solo un campionato di Serie D nel 1969-70, con immediata retrocessione. Tra i giocatori del vivaio usciti in quegli anni spicca il nome di Giuseppe Tomasini, palazzolese di nascita e campione d'Italia con il Cagliari di Gigi Riva. La risalita comincia nel 1982, quando la Pro Palazzolo vince il campionato di Interregionale e disputa la finale della Coppa Italia Dilettanti sconfitta dal Leffe allo stadio Brumana di Bergamo. Ma la prematura scomparsa del presidente Vigilio Raccagni frena le ambizioni palazzolesi.\nNel 1989 si presenta per\u00f2 una ghiotta occasione. Il presidente del Telgate Finazzi \u00e8 disposto a cedere la societ\u00e0 venendo incontro alle aspirazioni palazzolesi di partecipare a un campionato professionistico. Dal punto di vista formale non ci sono problemi, Telgate \u00e8 un comune molto vicino a Palazzolo sull'Oglio ma nella fusione subentra anche la Grumellese di Grumello del Monte (ancor pi\u00f9 vicino di Telgate) che ha appena vinto il campionato di Seconda Categoria e vorrebbe fare il doppio salto in alto. Ufficialmente per la FIGC la Pro Palazzolo si fonde con la Grumellese che ne acquisisce solo il titolo sportivo diventando G.S. Grumellese Palazzolo. Per la ex Pro Palazzolo, invece, \u00e8 l'approdo ai campionati professionistici: 4 campionati in Serie C1 e altrettanti in Serie C2. Dal 1995 inizia il periodo pi\u00f9 nero della squadra: dopo molti campionati in Serie C alla continua ricerca di una promozione mai arrivata, inizia una progressiva discesa, con alcune retrocessioni consecutive fino alle categorie pi\u00f9 basse. Ottiene addirittura il record negativo di reti subite in un campionato: 191 nel C.N.D. 1996-1997, concluso perdendo tutte le 34 partite disputate (anche se quella squadra non gioc\u00f2 mai a Palazzolo ma ne mantenne solo il nome). In citt\u00e0 per\u00f2 prendeva corpo l'AC Pro Palazzolo che, grazie alla fusione con il \"San Pancrazio\", seconda squadra della citt\u00e0 affiliatasi alla F.I.G.C. nel 1977 con denominazione \"S.C. San Pancrazio\", riparte dalla Seconda Categoria. Dopo esser subentrata a tutti gli effetti alla squadra cittadina, comincia la risalita faticosa: nel 2001 viene conquistata la Serie D.\nGli anni successivi sono caratterizzati da una continua alternanza fra la Serie C2 e la Serie D, fino alla retrocessione nel campionato d'Eccellenza, avvenuta nel 2007. Dopo una estenuante serie di spareggi riesce per\u00f2 nel 2009 a riguadagnare la Serie D, persa l'anno successivo con il ritorno in Eccellenza. Dal 2010 ha disputato il campionato di Eccellenza fino alla promozione in Serie D, avvenuta al termine della stagione 2012/2013. La permanenza in Serie D dur\u00f2 ancora per una sola stagione, complice la mole di pareggi conseguita dalla squadra: ben 16, a fronte di altrettante sconfitte e 2 sole vittorie.\nDal mese di giugno del 2014 Giacomo Procopio diventa presidente, ma dopo alcune settimane la carica torna a essere ricoperta da Mario Liborio."}
{"id": "39524", "revid": "119979376", "url": "https://it.wikipedia.org/wiki?curid=39524", "title": "Papa Ilario", "text": "Biografia.\nPrima di diventare papa.\nNato in Sardegna, nel 449 Ilario fu inviato insieme a Giulio, vescovo di Puteoli, come legato di Leone I al Secondo concilio di Efeso (\"Latrocinium Ephesinum\"). Qui si batt\u00e9 vigorosamente per i diritti della sede romana e si oppose alla condanna di Flaviano di Costantinopoli. Per questo motivo fu oggetto della violenza di Dioscoro di Alessandria, e si salv\u00f2 a mala pena. In una delle sue lettere all'imperatrice Pulcheria, rinvenuta in una raccolta di lettere di Leone I (\"Leonis I Epistolae\", num. XLVI., in P.L., LIV, 837 sq.), Ilario si scusava per non averle consegnato la lettera del papa dopo il sinodo, ma, a causa di Dioscoro, che tentava di impedirgli di andare a Roma o a Costantinopoli, aveva avuto grandi difficolt\u00e0 nell'organizzare la sua fuga e per portare al pontefice le notizie del risultato del concilio.\nLa politica gallica e spagnola.\nSecondo il \"Liber Pontificalis\", dopo la morte di papa Leone I, un arcidiacono chiamato Ilario, sardo di nascita, fu scelto per la successione. Con ogni probabilit\u00e0 egli fu consacrato il 19 novembre 461.\nIl suo pontificato fu marcato dalla stessa politica vigorosa del suo grande predecessore. Specialmente gli affari della Chiesa in Gallia e Spagna richiesero la sua attenzione: a causa della disorganizzazione politica dei due paesi, per salvaguardare la gerarchia, era importante fortificare il governo della Chiesa. Hermes, un ex arcidiacono di Narbonne aveva acquisito illegalmente la diocesi di quella citt\u00e0. Furono allora inviati a Roma due prelati gallici per sottoporre al papa questo ed altri problemi della Chiesa di Gallia. Il 19 novembre 462 fu quindi convocato un sinodo romano che giudic\u00f2 questi problemi. Ilario rese note le sue decisioni tramite un'enciclica inviata ai vescovi provinciali di Vienne, Lione, Narbonne e delle Alpi Marittime: Hermes doveva rimanere vescovo titolare di Narbonne, ma i suoi privilegi episcopali gli furono tolti. Il vescovo di Arles doveva convocare un sinodo all'anno a cui avrebbero dovuto partecipare tutti i vescovi provinciali che ne fossero stati in grado, tuttavia, le questioni importanti avrebbero dovuto essere sottoposte alla Santa Sede. Nessun vescovo avrebbe potuto lasciare la sua diocesi senza un permesso scritto del metropolitano; in caso tale permesso fosse negato, questi avrebbe potuto sottoporre l'appello al vescovo di Arles. Riguardo alle parrocchie (\"paroeciae\") rivendicate da Leonzio di Arles come appartenenti alla sua giurisdizione, i vescovi di Gallia avrebbero potuto decidere dopo un'apposita investigazione. Le propriet\u00e0 della chiesa non potevano essere alienate finch\u00e9 un sinodo non avesse esaminato le cause della vendita.\nPoco tempo dopo, papa Ilario si trov\u00f2 coinvolto in un'altra disputa diocesana. Nel 463, Mamerto di Vienne aveva consacrato un vescovo per la diocesi di Die, anche se questa Chiesa, in virt\u00f9 di un decreto di Leone I, apparteneva alla provincia metropolitana di Arles. Quando Ilario ne venne a conoscenza, incaric\u00f2 Leonzio di Arles di convocare un grande sinodo dei vescovi di molte province per investigare la questione. Il sinodo si tenne e, in base al rapporto sottopostogli dal vescovo Antonio, il 25 febbraio 464 produsse un editto (\"Epist.\", X., a Mamerto di Vienne) che incaricava il vescovo Verano di ammonire Mamerto affinch\u00e9 nel futuro si fosse astenuto da ordinazioni irregolari, altrimenti i suoi privilegi sarebbero stati sospesi. Di conseguenza, la consacrazione del vescovo di Die doveva essere sanzionata da Leonzio di Arles. In questo modo i privilegi primaziali della sede di Arles furono ripristinati secondo quanto stabilito da Leone I. Allo stesso tempo i vescovi furono avvisati di non travalicare i loro confini, e di convocare un sinodo annuale presieduto dal vescovo di Arles. Anche i diritti metropolitani della sede di Embrun sulle diocesi delle Alpi Marittime furono tutelati dagli abusi di un certo vescovo Ausanio, particolarmente legato alle due Chiese di Nizza e Cimiez.\nIn Spagna, Silvano, vescovo di Calahorra, aveva, con le sue ordinazioni episcopali, violato le leggi della Chiesa. Sia il metropolitano Ascanio che i vescovi della Provincia di Tarragona, si lamentarono di questi avvenimenti presso il papa e ne chiesero il giudizio. Prima ancora che giungesse una risposta alla loro petizione, gli stessi vescovi fecero ricorso alla Santa Sede per una questione completamente diversa. Prima della sua morte Nundinario, vescovo di Barcellona, espresse il desiderio che fosse scelto come suo successore Ireneo, anche se egli stesso lo aveva fatto vescovo di un'altra sede. La richiesta fu accordata, un Sinodo di Tarragona conferm\u00f2 la nomina di Ireneo, quindi i vescovi chiesero l'approvazione del papa. Il sinodo romano del 19 novembre 465, il pi\u00f9 antico sinodo romano i cui archivi originali siano giunti fino a noi e che fu tenuto nella basilica di Santa Maria Maggiore, decise sul problema. Dopo un'allocuzione del papa e la lettura delle lettere dalla Spagna, il sinodo decise che le leggi della Chiesa non dovevano essere derogate. Oltre a questo, Ilario invi\u00f2 due lettere (\"Epist.\", XIII-XVII) ai vescovi di Tarragona, in cui dichiarava che nessuna consacrazione sarebbe stata valida senza la sanzione del metropolita Ascanio. Inoltre, a nessun vescovo fu permesso il trasferimento da una diocesi all'altra, cos\u00ec per Barcellona dovette essere scelto un altro al posto di Ireneo. I vescovi consacrati da Silvano sarebbero stati riconosciuti se fossero stati nominati in sedi vacanti, e parimenti avessero soddisfatto i requisiti della Chiesa. Il \"Liber Pontificalis\" ricorda un'Enciclica che Ilario sped\u00ec ad oriente, per confermare i Concili Ecumenici di Nicea, Efeso, e Calcedonia e la lettera dogmatica di Leone I a Flaviano, ma le fonti note non forniscono ulteriori informazioni.\nPolitica interna.\nA Roma, Ilario lavor\u00f2 con zelo per l'integrit\u00e0 della fede cattolica. Nel 466, l'imperatore Antemio aveva un favorito chiamato Filoteo, che frequentava riunioni di una setta eretica. Durante una delle visite dell'imperatore a San Pietro, il papa lo chiam\u00f2 di fronte a tutti per rendere conto della condotta del suo favorito, esortandolo a promettere che avrebbe fatto tutto ci\u00f2 che era in suo potere per tenere sotto controllo l'eresia.\nIlario fece erigere a Roma molte chiese ed altri edifici. A lui si devono due oratori nel battistero del Laterano, uno in onore di Giovanni Battista, l'altro di Giovanni apostolo. Dopo la sua fuga dal \"Latrocinio di Efeso\", Ilario si era nascosto nella cripta di San Giovanni Apostolo, ed egli attribu\u00ec la sua liberazione all'intercessione dell'Apostolo stesso. Sulle antiche porte dell'oratorio pu\u00f2 essere ancora letta questa iscrizione:\nFece erigere anche una cappella in onore della Santa Croce nel battistero, un convento, due bagni pubblici, e biblioteche vicino alla Basilica di San Lorenzo fuori le mura. Fece costruire anche un altro convento all'interno delle mura urbane. Il \"Liber Pontificalis\" menziona molte offerte votive fatte da Ilario nelle varie chiese.\nLa magnificenza e munificenza adottata nella sua attivit\u00e0 edilizia produsse diversi giudizi negativi nei confronti di Ilario. Non fu tanto l'edificazione o il restauro dei numerosi edifici sacri, o le opere ornamentali realizzate per l'abbellimento e la decorazione di tanti luoghi di culto e propriet\u00e0 della Chiesa, a generare dubbi e critiche, quanto piuttosto l'eccessiva ed inopportuna opulenza delle opere e degli arredi acquisiti o fatti realizzare. Eccessiva per la profusione di ori e altri materiali preziosi dappertutto impiegati con l'abbondanza di un mecenate rinascimentale; inopportuna perch\u00e9, come osserva il Gregorovius, \"mentre Roma precipitava nella miseria e moriva, le chiese si coprivano di pietre preziose e le basiliche traboccavano di tesori favolosi, davanti agli occhi di un popolo che si era dissanguato nel tentativo di armare un esercito e una flotta contro i Vandali.\". Se \u00e8 infatti vero che in quel periodo nella Chiesa di Roma affluiva una fonte inesauribile di ricchiezze, potendo oltretutto fare affidamento su una rilevante quantit\u00e0 di beni immobili, \u00e8 altrettanto innegabile che un cos\u00ec rilevante utilizzo di ricchezze in opere di pura esteriorit\u00e0 del culto religioso sminuiva quel ruolo \"pastorale\" e \"sociale\" che ci si sarebbe potuto aspettare dalla Chiesa, soprattutto nel momento di grave crisi politica ed economica in cui l'Impero si dibatteva.\nMorte e sepoltura.\nMor\u00ec il 29 febbraio 468, dopo un pontificato di sei anni, tre mesi, e dieci giorni. Fu sepolto nella chiesa di San Lorenzo fuori le mura.\nCulto.\nLa sua memoria liturgica ricorre il 29 febbraio, anticipata al 28 febbraio negli anni non bisestili.\nDal \"Martirologio romano\":"}
{"id": "39526", "revid": "125895795", "url": "https://it.wikipedia.org/wiki?curid=39526", "title": "Associazione Calcio Pavia 1911", "text": "L'Associazione Calcio Pavia 1911 S.S.D. a r.l., meglio nota come Pavia, \u00e8 una societ\u00e0 calcistica italiana con sede nella citt\u00e0 di Pavia. Milita in Eccellenza, la quinta divisione del campionato italiano.\nFondata nel 1911 con la denominazione \"Pavia Football Club\", nel corso dei decenni ha pi\u00f9 volte mutato assetto sociale, incorrendo in scioglimenti, rifondazioni e fusioni. La corrente societ\u00e0 \u00e8 stata costituita nel 2016 per subentrare alla previgente \"Associazione Calcio Pavia\", estromessa dai campionati nazionali al termine dell'annata 2015-2016 a seguito di inadempienze economiche e amministrative.\nNel corso della sua storia, la squadra pavese vanta quattro partecipazioni al campionato nazionale di Serie B (ultima delle quali nella stagione 1954-1955). Il palmar\u00e8s include inoltre le vittorie di un campionato di Seconda Divisione, di un campionato di Prima Divisione, di un campionato di Serie C e di due campionati di Serie C2. Dal 1919 al 1922 ha disputato tre stagioni in Prima Categoria, l'allora massima serie del campionato calcistico.\nIl colore sociale \u00e8 l'azzurro. Disputa le partite di casa allo stadio Pietro Fortunati.\nStoria.\nLe origini del calcio a Pavia e la fondazione del club (1911).\nNel 1907 il football sbarca a Pavia con la fondazione della \"Goliardica\", squadra nata intorno alla locale universit\u00e0; l'iniziativa non fu particolarmente seguita e dur\u00f2 quattro anni; il 3 novembre 1911 nasce il primo vero sodalizio calcistico. Fautori dell'inizio della saga calcistica pavese sono Emilio Piatti, Achille Pecci e Giovanni Ferrari che danno vita al \"Pavia F.B.C.\" La prima partita di cui si ha notizia \u00e8 una vittoria ai danni del Casteggio per 3-0. Tuttavia, per ragioni economiche, si provvede quasi subito alla fusione con la Societ\u00e0 Ginnastica Pavese ed al conseguente cambio di nome in \"Societ\u00e0 Ginnastica Pavese - Sezione Calcio\", nel 1912.\nLa fusione dura una sola stagione: partiti alcuni giocatori per la leva obbligatoria nella primavera 1913, la societ\u00e0 si sfalda e l'attivit\u00e0 calcistica langue. Staccatasi dalla \"Societ\u00e0 Ginnastica Pavese\" e costituito un nuovo direttivo con il ragionier Cartasegna, l'avvocato Ferrari ed il ragionier Bianchi, la societ\u00e0 ritorna alla vecchia denominazione \"Pavia F.B.C.\" iscrivendosi ai campionati lombardi FIGC. Rimediato un campo di fortuna, non rispondente agli standard prescritti per l'iscrizione alla Promozione, si \u00e8 costretti a partire dalla Terza Categoria e dopo una vittoria all'esordio (4-0 all'Ausonia Pro Gorla) si perdono tutte le rimanenti partite comprese quelle a cui il Pavia \u00e8 costretto a dare forfait a causa della partenza per la leva militare di alcuni dei migliori giocatori. Il 22 marzo 1914 sul campo di Piazza d'Armi, in amichevole, il Pavia viene sconfitto dalla seconda squadra dell'Internazionale per quattro reti a tre. Terminato il primo marzo il campionato, Mario Calcagni dona alla societ\u00e0 il terreno in localit\u00e0 San Giuseppe che dopo appena 40 giorni vede sorgere lo \"Stadium\". Viene inaugurato il 13 settembre 1914 con due gare amichevoli: in apertura si gioca Pavia-Enotria (1-2) e a seguire Internazionale-Genoa (2-2). L'avvenimento richiama la folla delle grandi occasioni.\nDalla promozione in Prima Categoria al secondo dopoguerra (1914-1957).\nNel 1914 gli azzurri vengono ammessi al campionato di Promozione 1914-1915, grazie all'ottimo impianto sportivo omologato e alla garanzia di una notevole solidit\u00e0 finanziaria. La vittoria del torneo permette l'accesso in Prima Categoria. Dopo aver superato il girone eliminatorio per le finali, con la Prima guerra mondiale alle porte ed alcuni giocatori gi\u00e0 sul piede di partenza per il fronte, il Pavia precede in classifica l'Ausonia Pro Gorla e sbarca nella massima divisione calcistica. Passeranno, per\u00f2, quattro anni prima di vedere il rinnovato \"Pavia F.C.\" tornare a calcare i campi di gioco, a causa della sosta forzata dei campionati per il conflitto mondiale.\nNel 1919 inizia l'avventura in Prima Categoria e, dopo due anni a buoni livelli, nel 1922 arriva la retrocessione, seguita nel 1924 dalla caduta in Terza Divisione regionale e dal definitivo e mesto ritiro dall'attivit\u00e0 agonistica. Dopo un periodo di crisi, nel 1919 spuntano i nero-verdi dell\"'Arduino F.C.\", decisi a tenere alto il nome di Pavia nel mondo del pallone. Partiti dal campionato provinciale U.L.I.C., di successo in successo e rilevato il titolo sportivo del defunto Pavia (nel 1927), cambiando nome in \"Arduino Pavia F.C.\", giungeranno fino alla Seconda Divisione.\nAccanto all'Arduino nasce anche la \"S.S. Vittoria\" (maglia rosso-verde), sempre militante in Terza Divisione ed infine ammessa alla Seconda Divisione quando ormai la fusione tra le due compagini cittadine era praticamente decisa: \u00e8 il 1928 quando torna a chiamarsi \"Pavia F.B.C.\". Dal 1929 al 1935 la societ\u00e0 \u00e8 guidata dal presidente Angelo Nicolato. Gli obiettivi sono ambiziosi e l'approdo in Serie B nel 1933 ne \u00e8 la prova; il campionato cadetto si rivela per\u00f2 troppo oneroso e nel 1935, per la seconda volta, nel pieno svolgimento del campionato, gli azzurri lasciano il mondo del calcio. A placare la sete di calcio giocato della citt\u00e0 arriva, nel 1936-1937, l\"'Associazione Calcio Pavese Luigi Belli\" (maglia bianco-nera), che si stabilisce in Serie C fino al 1942 quando, a seguito della fusione con i cugini del \"Dopolavoro Aziendale Vittorio Necchi\" (famosa ditta produttrice di macchine per cucire), con la nuova denominazione di \"A.C. Pavia\", si iscrive al campionato di Serie C 1942-1943.\nPassando attraverso la seconda guerra mondiale ed il Torneo Benefico Lombardo 1944-1945, ritorna in Serie C, adottando le celebri maglie granata. Arrivano gli anni del cav. Piero Fortunati e, nel 1953, anche la promozione in Serie B. Due campionati vedono i granata nella serie cadetta, prima del ritorno in Serie C. Tuttavia, dapprima avviene la retrocessione e il successivo 11 settembre 1957 l'A.C. Pavia si ritira dal campionato di Serie C per inadempienze economiche e si scioglie, venendo radiata dai ruoli federali FIGC.\nDalla rifondazione del 1957 alla crisi degli anni novanta.\nIl calcio pavese rinasce\u00f9 a fine settembre 1957 con l\"'Unione Sportiva Pro Pavia\" che si affilia alla Lega Regionale Lombarda, fornendo le dovute garanzie per iscriversi al campionato di Prima Divisione 1957-1958.\nNel 1959 si aggiunge l\"Associazione Sportiva Pavia\", ridenominazione di un previgente club locale, mentre l'US Pro Pavia ritocca la sua ragione sociale in \"Foot Ball Club Pavia\". Le due squadre si ritrovano nella neoistituita Prima Categoria, e nel 1960 convengono di unire gli sforzi procedendo alla fusione che permette all\"'Associazione Calcio Pavia\" di disputare la Prima Categoria 1960-1961. Bisogner\u00e0 aspettare sei anni per rivedere il Pavia in Serie D: gli azzurri superano sul filo di lana l'Asti, ma la permanenza \u00e8 molto breve, dato che l'annata successiva la societ\u00e0 di via Alzaia si ritrova in Promozione dopo un campionato deludente. Le difficolt\u00e0, anche a livello societario dopo l'addio del cav. Fortunati, non mancano ma, con l'arrivo al timone di Mario Migliorini, si comincia ad intravedere uno spiraglio di luce.\nCon il nuovo presidente ed il suo staff, nel campionato 1976-1977 arriva la promozione in Serie D, seguita l'anno dopo dal salto in Serie C che, proprio in quell'anno, si trasformer\u00e0 in Serie C2. Gli azzurri trovano una loro dimensione e si stabilizzano nella nuova categoria; nella stagione 1983-1984, sotto la presidenza Riboni ed ai comandi del allenatore Villa, la squadra conquista la Serie C1, precedendo il Piacenza dopo un duello durato tutto l'arco del campionato. Il primo anno di permanenza nella nuova categoria si conclude a met\u00e0 classifica, ma il secondo segna la retrocessione ed il ritorno in Serie C2. Gli azzurri ci riprovano e centrano la rivincita al primo colpo: solo l'Ospitaletto di Gigi Maifredi sopravanza gli azzurri, ma la seconda piazza significa ritorno immediato nelle terza serie nazionale. La stagione seguente \u00e8 travagliata e solamente un gol di Ricky Massara alla nell'ultima giornata di campionato sancisce la salvezza.\nIn estate il presidente Achilli viene squalificato a vita dalla FIGC con l'accusa di aver corrotto un giocatore del Fano in occasione della vittoriosa trasferta degli azzurri sul campo dei granata. Alla squadra vengono comminati cinque punti di penalizzazione, che ne sanciscono l'ennesima retrocessione. In Serie C2, fuori gioco da ogni carica ufficiale Achilli, ricopre il ruolo di presidentessa la moglie Giusy: dopo un discreto quarto posto, arriva ancora la promozione dopo il secondo posto alle spalle del , tra le cui riserve figura un giovanissimo Moreno Zocchi. L'ennesimo ritorno in C1 vede gli azzurri subire solo due sconfitte, rimediate nelle ultime due giornate di campionato da e Chievo, che impediscono al Pavia di approdare alla Coppa Italia insieme alle societ\u00e0 di Serie A e B. L'anno successivo \u00e8 agli antipodi del precedente: la squadra \u00e8 rivoluzionata ed i pezzi migliori vanno in Serie A e B. Il risultato \u00e8 un penultimo posto che rispedisce il sodalizio di via Alzaia in Serie C2. \u00c8 l'inizio del declino. Dopo tre deludenti campionati vissuti a met\u00e0 classifica, arriva la mazzata della retrocessione in Serie D dopo ben 18 anni passati tra i professionisti. Arriva provvidenziale il ripescaggio, ma, dopo qualche giornata in testa alla classifica, la squadra inizia un veloce declino. Si decide tutto ai play-out ed a sorridere \u00e8 la Solbiatese, che condanna gli azzurri ai dilettanti e, stavolta, senza il salvagente del ripescaggio. Nel frattempo ad Achilli, emigrato a con una massiccia dote di giocatori pavesi, \u00e8 subentrato Walter Rampini, che prende in mano una situazione societaria complicata. Nell'ultima partita del Campionato Nazionale Dilettanti 1997-1998 contro l'Atletico Sirio, gli azzurri affondano: il gol di Facchetti non \u00e8 sufficiente ed i sardi passano per 2-1. Il Pavia retrocede cos\u00ec in Eccellenza.\nGli anni duemila.\nSi riparte da zero ed il rischio di sparire \u00e8 quanto mai concreto: a salvare la situazione ci pensa la famiglia Calisti. Vengono ripianati i debiti ed il primo risultato concreto \u00e8 la vittoria nel campionato di Eccellenza. Il compito di rifondare la squadra viene affidato a Marco Torresani, allenatore cremonese gi\u00e0 vincitore a , e Montichiari, e al direttore sportivo pavese Massimo Londrosi. Il primo anno nel Campionato Nazionale Dilettanti vede l'arrivo di Omar Nordi, che diventer\u00e0 il recordman di reti segnate in maglia azzurra. Il secondo posto \u00e8 il prologo alla stagione dell'anno seguente: gli azzurri, con il trio Rossini-Nordi-La Cagnina, dominano la stagione ed in soli tre anni ritornano tra i professionisti.\nL'obiettivo dichiarato per la stagione 2001-2002 \u00e8 la promozione in Serie C1: dopo aver sfiorato i play-off al primo tentativo, la squadra di Torresani conquister\u00e0 l'obiettivo nella stagione seguente. Tuttavia la permanenza in terza serie durer\u00e0 soltanto una stagione. La squadra viene comunque ripescata in Serie C1. Il Pavia chiuder\u00e0 la Serie C1 2004-2005 al terzo posto in classifica, centrando la qualificazione ai play-off. In semifinale gli azzurri eliminano il ma in finale verranno sconfitti dal , che vincer\u00e0 sia la partita d'andata che quella di ritorno. L'anno successivo, nonostante una squadra profondamente rinnovata, gli uomini di Torresani riescono a centrare ancora una volta i play-off. Avversario \u00e8 il di Sonzogni: all'andata della semifinale un gol di Veronese illude gli azzurri, che verranno ripresi nel finale. Nella gara di ritorno si imporranno i brianzoli. Da ricordare, durante il campionato, la doppia sfida contro il Genoa, retrocesso dalla Serie B per illecito sportivo; nella gara d'andata al Ferraris i \"grifoni\" s'impongono per 1-0 mentre la gara di ritorno finisce a reti inviolate.\nNella stagione 2006-2007, nonostante l'esonero dopo nove anni di panchina di Marco Torresani, succeduto da Massimo Morgia e dal tecnico della Berretti Amedeo Mangone, i lombardi retrocedono in Serie C2, rischiando anche il ritorno fra i dilettanti nella stagione seguente. Gli azzurri riusciranno a salvarsi eliminando nel doppio confronto dei play-out la Caravaggese. Decisiva, nel match di andata, la rete di Emanuele Giaccherini.\nNel campionato di Lega Pro Seconda Divisione 2008-2009, la squadra viene penalizzata di sei punti per una svista della societ\u00e0 che, nell'acquisto di Michele Menicozzo, centrocampista prelevato dall'Alghero, non si accorge che il giocatore, in stato di diffida, era stato ammonito durante l'ultima giornata del campionato precedente. Deve quindi saltare una partita per squalifica. La pena non viene per\u00f2 scontata, essendo Menicozzo sempre in campo o in panchina. I primi ad accorgersene sono i trentini del Mezzocorona che, in occasione della gara contro il Pavia della terza giornata di ritorno, fanno ricorso al giudice sportivo che annulla la partita infliggendo agli azzurri uno 0-3 a tavolino. Altri cinque punti di penalizzazione vengono poi aggiunti alla pena. I lombardi tuttavia guadagneranno la salvezza all'ultima giornata.\nAl termine della stagione 2008-2009, il Pavia Calcio sperimenta un avvicendamento al vertice: il socio di minoranza della famiglia Calisti, Pierlorenzo Zanchi, diviene azionista di maggioranza e presidente del club. I Longobardi chiudono il campionato di Lega Pro Seconda Divisione 2009-2010 al quinto posto, qualificandosi per i play-off. Gli accoppiamenti decisi dai sorteggi assegnano agli azzurri lo Spezia, secondo in classifica, e battuto in campionato 2-0 al Fortunati. Nonostante ci\u00f2, i liguri si impongono per 1-0 nella gara d'andata giocata in Lombardia. Nella gara di ritorno lo Spezia si imporr\u00e0 con lo stesso risultato.\nGli anni duemiladieci: dall'acquisizione cinese al fallimento.\nAd agosto il Pavia viene ripescato per occupare posti lasciati vuoti da alcune societ\u00e0 fallite che militavano nella ex Serie C1, riuscendo quindi a risalire in Prima Divisione dopo tre anni di assenza. I lombardi vengono inseriti nel girone A della Lega Pro Prima Divisione 2010-2011. A marzo la squadra si ritrova in zona play-out. Dopo la sconfitta rimediata sul campo del Ravenna, viene esonerato l'allenatore Gianluca Andrissi ed al suo posto subentra l'allenatore della Berretti ed ex capitano della squadra Benito Carbone, alla sua prima esperienza sulla panchina di una prima squadra. Carbone esordisce con una vittoria interna contro il Pergocrema. Tuttavia, la sconfitta sul campo del condanna i pavesi ai play-out. All'ultima giornata, per\u00f2, il Ravenna, piazzato appena sopra la zona a rischio, riceve sette punti di penalizzazione e di conseguenza viene costretto a disputare i play-out in luogo del Pavia, che supera la squadra romagnola di una posizione e si salva cos\u00ec all'ultimo momento.\nAncora prima dell'inizio del campionato successivo, l'allenatore Benny Carbone lascia l'incarico per tentare un'avventura in Serie B sulla panchina del . In sua sostituzione viene chiamato Manuele Domenicali, che verr\u00e0 esonerato alla nona giornata in seguito ad una serie di prestazioni deludenti. Al suo posto viene chiamato Rosario Pergolizzi. Dopo cinque sconfitte consecutive, anche Pergolizzi sar\u00e0 costretto alle dimissioni, sostituito in panchina da Claudio Sangiorgio, sostituito a sua volta da Giorgio Roselli, che riuscir\u00e0 a traghettare gli azzurri alla disputa dei play-out. L'avversario di turno \u00e8 la SPAL, regolata nel doppio confronto, grazie al quale i pavesi riescono a raggiungere la salvezza. La stagione 2012-2013 riparte con alcuni punti fermi rispetto alla precedente. In panchina \u00e8 confermato Giorgio Roselli. Il Pavia, dopo aver concluso al quinto posto il girone d'andata, termina all'11\u00ba posto con 40 punti, a -11 dalla zona play-off e a +2 da quella play-out.\nIl campionato di Lega Pro Prima Divisione 2013-2014 non prevede retrocessioni in Seconda Divisione, a causa della riforma che prevede la riorganizzazione del calcio professionistico in una terza serie nazionale unica dalla stagione successiva. La squadra azzurra viene rivoluzionata: della rosa dell'anno precedente rimangono pochi calciatori. Inoltre Roselli viene sostituito come allenatore da Alessio Pala. Nonostante tre avvicendamenti in panchina, gli azzurri terminano il torneo all'ultimo posto in classifica. A febbraio, nel frattempo, il presidente Zanchi aveva manifestato l'intenzione di cedere la societ\u00e0.\nIl 4 luglio 2014 Pierlorenzo Zanchi ufficializza la vendita della squadra al cinese Xiadong Zhu, presidente del fondo \"Pingy Shanghai Investment\". Al termine della stagione 2014-2015 il Pavia si piazza terzo in campionato, dopo una lotta con e Novara, raggiungendo i play-off, ma venendo eliminato dal Matera al primo turno, dopo essere inizialmente passato in vantaggio.\nL'anno successivo il Pavia si piazza al nono posto in classifica, ma di l\u00ec a poco la propriet\u00e0 cinese annuncia il disimpegno: il club passa, per la cifra simbolica di un euro, nelle mani dell'imprenditore romano Alessandro Nuccilli, che non riesce a completare l'iscrizione al campionato di Lega Pro 2016-2017. L'A.C. Pavia viene pertanto radiata dalla FIGC ed estromessa dai campionati nazionali; il fallimento societario viene irrogato dal Tribunale di Pavia nel successivo mese di ottobre.\nLa ripartenza dall'Eccellenza: nasce il Football Club Pavia 1911.\nPreso atto della fine delle attivit\u00e0 del vecchio sodalizio, nell'estate 2016 il sindaco di Pavia Massimo Depaoli ottiene dalla FIGC il diritto di fondare una nuova societ\u00e0, denominata \"Football Club Pavia 1911 Societ\u00e0 Sportiva Dilettantistica\", che eredita la tradizione sportiva azzurra. Dopo una fase iniziale in cui la presidenza viene retta ad interim dal sindaco stesso, a capo del sodalizio arrivano Cristina Rasparini e Giacomo Brega, imprenditori nel settore tessile, coadiuvati da Tiziano Pacchiarotti, titolare di un'impresa edile.\nFallita la domanda d'iscrizione al campionato di Serie D, il rifondato club azzurro riparte dall'Eccellenza, venendo ammesso in sovrannumero al girone A.\nAffidato alla guida tecnica di Francesco Buglio, il \"nuovo Pavia\" si colloca stabilmente ai vertici del proprio girone, lottando fino all'ultima giornata per il primo posto e l'accesso diretto in Serie D (infine perso per soli 2 punti in favore dell'); avendo tuttavia un vantaggio superiore ai 9 punti nei confronti del (terzo classificato), la squadra azzurra entra direttamente alla fase nazionale dei play-off promozione. Dopo aver superato il Vado in semifinale, il Pavia si assicura il passaggio di categoria aggiudicandosi la finale contro il Calcio Romanese: il doppio confronto si risolve in un pareggio interno e una vittoria esterna a Romano di Lombardia, decisa dalle reti di Bertocchi e Carollo.\nTra giugno e luglio 2017 la societ\u00e0 incontra delle difficolt\u00e0 legate alla gestione dello stadio Pietro Fortunati, il cui manto erboso (rimasto a lungo privo di cure nell'estate 2016 dopo il fallimento della societ\u00e0 ex-cinese) si presenta ormai gravemente danneggiato, impedendo di giocarvi al meglio e in condizioni di sicurezza. In aggiunta, scaduta la deroga temporanea con cui il club aveva ottenuto in usufrutto gratuito l'arena un anno prima, il municipio pavese presenta al F.C. Pavia 1911 una proposta di rinnovo della concessione, oltre alla quale si richiede il pagamento del canone di gestione e delle bollette arretrate per la stagione 2016-2017, per un totale di 63.600 euro circa. Ne nasce un braccio di ferro tra societ\u00e0 e comune, con la prima che lamenta un eccessivo rincaro delle tariffe rispetto alla convenzione vigente col \"vecchio Pavia\" fallito nel 2016 (nonch\u00e9 difficolt\u00e0 legate a interruzioni dell'erogazione di elettricit\u00e0 allo stadio), mentre il sindaco Depaoli ribatte di aver semplicemente formalizzato degli atti legalmente dovuti, offrendo alla societ\u00e0 ogni possibile agevolazione sul piano economico-gestionale. L'accordo viene infine raggiunto l'11 luglio, allorch\u00e9 la presidente Rasparini paga gli arretrati legati alla stagione precedente, mantenendo la gestione dello stadio pavese per un altro anno nelle mani del F.C. Pavia 1911, che pu\u00f2 cos\u00ec iscriversi tranquillamente alla Serie D. Ai primi di agosto vengono quindi avviati i lavori di rizollatura dello stadio Fortunati, finanziati direttamente dal club.\nInserito nel girone A del campionato di Serie D 2017-2018, il Pavia, affidato alla guida tecnica di Omar Nordi, gi\u00e0 artefice della vittoria dello scudetto Allievi Nazionali Lega Pro 2015-2016, mostra un rendimento altalenante e si attesta nelle zone medio-basse della classifica, trovandosi a volte anche in zona play-out/retrocessione; una maggiore continuit\u00e0 di risultati nel girone di ritorno consente comunque agli azzurri di centrare la salvezza diretta con una giornata d'anticipo sulla fine della stagione regolare, grazie alla vittoria per 1-0 ottenuta il 29 aprile 2018 nel derby provinciale con l'. Giocatore determinante si rivela l'attaccante Massimo Ganci, capocannoniere della rosa pavese con 16 reti (fra cui quella decisiva per il mantenimento della categoria).\nNell'estate 2018 l'imprenditore italo-americano Massimiliano Pincione, ex patron del , si presenta in cordata con alcuni soci per rilevare la societ\u00e0; dopo alcuni mesi di trattative, l'offerta d'acquisto (quantificata dai proponenti in 300.000 euro) viene respinta dal gruppo dirigente, che non la ritiene sufficientemente solida.\nPer la stagione 2018-2019, la compagine azzurra viene inserita nel girone D della massima serie dilettantistica e, al posto di Omar Nordi, accasatosi al Sondrio neopromosso, la societ\u00e0 nomina Patricio D'Amico. Nella prima fase di campionato la squadra mostra un buon andamento, insediandosi stabilmente nelle posizioni di vertice, inanellando tuttavia, sul finire del girone di andata, una serie di risultati negativi che relegano la compagine sul fondo della classifica. La situazione culmina, dunque, con l'esonero dell'allenatore, che viene sostituito da Alessandro Sisti, tecnico della Juniores, il quale, senza riuscire ad invertire il trend negativo, viene a sua volta sostituito da Ernestino Ramella; la gestione del tecnico pavese \u00e8 fallimentare, al punto che, dopo sole 4 giornate, decide di dimettersi dall'incarico, portando alla quarta nomina stagionale, ossia quella di Daniele Di Blasio, azionista societario di minoranza, che rileva un Pavia a rischio retrocessione. Nel corso della sua permanenza, pur avendo a disposizione poche giornate, Di Blasio riesce ad evitare dapprima il declassamento diretto ed a qualificarsi, poi, ai play-out nella miglior posizione possibile. L'avversario di turno \u00e8 il San Marino, che si impone 0-1 al Fortunati, condannando cos\u00ec i padroni di casa al ritorno, a soli due anni dalla promozione, nella massima categoria regionale.\nColori e simboli.\nColori.\nIl colore sociale del Pavia \u00e8 storicamente l'azzurro, al quale il sodalizio \u00e8 legato fin dalla sua fondazione nei primi anni 1910.\nEsso non fu tuttavia l'unico colore indossato nel corso dei decenni dai calciatori pavesi: dal 1924 al 1928, essendo rimasto inattivo il Pavia Foot Ball Club, la citt\u00e0 fu rappresentata calcisticamente dall\"Arduino Pavia\", sodalizio nato nel 1921 e adottante i colori sociali nero e verde.\nNel 1936 l'eredit\u00e0 del Pavia FBC venne raccolta dall\"Associazione Calcio Pavese Luigi Belli\", i cui colori furono bianco e nero; tale fase dur\u00f2 fino al 1942, allorquando l'ACP Luigi Belli si fuse con la concittadina \"Dopolavoro Aziendale Vittorio Necchi\", permettendo la fondazione dell\"Associazione Calcio Pavia\", che scelse come colore il granata.\nAttorno ai primi anni 1960 si opt\u00f2 per il recupero delle consuete casacche azzurre, che da allora i pavesi hanno ininterrottamente vestito.\nLa maglia interna del Pavia \u00e8 dunque di norma impostata su una base monocroma azzurra o blu, con finiture di norma bianche. Non sono tuttavia mancate sperimentazioni peculiari, quale ad esempio la casacca inquartata in bianco e blu con \"palo\" centrale rosso caricato della croce bianca (simbolo cittadino) adottata nella stagione 2013-2014, o ancora il template palato in uso nei primi anni 1990.\nNella scelta dello stile di seconda e terza maglia (laddove ne viene previsto l'utilizzo) si osserva talora un recupero dei colori sociali adottati in determinati periodi del passato (quali verde, rosso o granata), talaltra l'adozione di semplici colori \"di contrasto\" volti a staccarsi con nettezza dalla prima divisa (ad esempio bianco o giallo).\nSimboli ufficiali.\nI simboli iconicamente legati al Pavia sono lo stemma araldico cittadino (\"di rosso alla croce d'argento\"), la biscia \"Mil\u00f2\" (adattamento locale del biscione, emblema storico della famiglia Visconti, egemone a Pavia nel XIV secolo) e la \"Minerva\" (grande statua eretta nell'omonima piazza cittadina ai primi del XX secolo).\nStemma.\nI suddetti sono dunque gli elementi connotanti gli stemmi che il Pavia si \u00e8 dato a partire dalla seconda met\u00e0 del XX secolo.\nNel 1960, a seguito della fusione tra F.B.C. Pavia e A.S. Pavia, la neofondata A.C. Pavia adott\u00f2 come emblema sociale un ancile tripartito verticalmente: a sinistra su fondo azzurro era impressa verticalmente (seguendo la curva dello scudo) la denominazione societaria a caratteri stampatelli bianchi, mentre nel cantone di mezzo appariva la croce bianca su fondo rosso (mutuata dal simbolo araldico pavese) e in quello di destra il serpente \"Mil\u00f2\".\nDi tale simbolo sono state declinate due versioni, che si distinguono per l'impiego di diverse tonalit\u00e0 di azzurro e di differenti caratteri tipografici.\nNel 2016, a seguito del fallimento dell'A.C. Pavia e della fondazione del F.C. Pavia 1911 S.S.D., \u00e8 stato adottato un nuovo emblema, che mantiene l'impostazione ovale tripartita del precedente, ma con alcune modifiche: la nuova denominazione sociale \u00e8 inscritta in posizione centrale e con un carattere pi\u00f9 spesso, la croce bianca appare rimpicciolita e spostata verso il basso, lasciando spazio nella parte superiore al volto della statua della Minerva (celebre monumento pavese), mentre nel cantone di destra scompare il \"Mil\u00f2\". Tale stemma viene leggermente modificato nel 2017: \u00e8 stato modificato il carattere delle scritte, scurito l'insieme della gamma cromatica, eliminato il cantone bianco di destra e ridisegnata la testa di Minerva in modo pi\u00f9 accurato, colorandola di rosso su fondo bianco.\nNell'estate 2020, a seguito della concessione dell'utilizzo del logo e della ragione sociale da parte degli attuali proprietari del marchio, la societ\u00e0 ha potuto adottare nuovamente l'originario emblema.\nInno.\nInno ufficiale della squadra \u00e8 il brano \"I nostri eroi\", scritto e musicato dal duo di cabarettisti e musicisti vogheresi Luca Bergamaschi e Maurizio Feninno (comunemente noti come \"La Chitarrata\").\nStrutture.\nStadio.\nTra i primi impianti interni del club vi fu lo Stadium Pavese, inaugurato ufficialmente il 13 settembre 1914 presso la localit\u00e0 San Giuseppe. Esso disponeva di un campo erboso circondato da una pista in cemento per gare ciclistiche e motoristiche, ospitando inoltre occasionalmente gare di atletica, di ginnastica e di tiro a volo. Esso venne demolito nel 1930.\nGi\u00e0 nel 1929 il Pavia lo abbandon\u00f2 in favore del nuovo campo sportivo comunale, realizzato presso il civico tiro a segno nazionale; sul finire del XX secolo l'impianto (pi\u00f9 volte rimaneggiato e ristrutturato) venne intitolato alla memoria del defunto presidente del club Pietro Fortunati.\nDopo un braccio di ferro con il comune di Pavia, che ha negato l'utilizzo dello stadio alla societ\u00e0 in virt\u00f9 del mancato pagamento dei debiti contratti negli anni precedenti, il 10 luglio 2019 la nuova propriet\u00e0 ha ufficializzato un accordo per usufruire, durante la stagione 2019-2020, in occasione delle gare interne, del Campo Sportivo Comunale di Trezzano sul Naviglio, lasciando cos\u00ec il Fortunati fino alla successiva stagione, quando il sodalizio, dopo la risoluzione della vertenza che vedeva impegnate propriet\u00e0 del club ed amministrazione comunale, ha potuto ottenere nuovamente l'usufrutto dello storico stadio casalingo.\nCentro di allenamento.\nLa squadra si allena nel centro sportivo \"Cittadella Azzurra\", annesso allo stadio comunale. Costruito in contemporanea al suddetto impianto, \u00e8 stato pi\u00f9 volte ampliato nel corso dei decenni: dispone di due campi da calcio a 11 (uno in erba naturale, l'altro in sintetico), due campi a 7 in sintetico e una palestra coperta. Esso \u00e8 inoltre sede delle selezioni giovanili del Pavia.\nSociet\u00e0.\nOrganigramma societario.\nDi seguito l'organigramma della societ\u00e0 relativo alla stagione 2017-2018:\nSponsor.\nDi seguito la cronologia di sponsor e fornitori tecnici del Pavia:\nSettore giovanile.\nIl maggior successo sportivo ottenuto da una squadra giovanile azzurra \u00e8 costituito dallo scudetto di categoria Allievi Nazionali Lega Pro, vinto nella stagione 2015-2016.\nDi seguito l'organigramma del settore giovanile pavese relativo alla stagione 2017-2018:\nCalciatori.\nA Pavia sono transitati diversi calciatori destinati a carriere sportive di successo nazionale e internazionale (sia nel calcio giocato che in veste di allenatori e dirigenti), quali Massimiliano Allegri, Fabio Paratici, Massimo Crippa, Roberto Rambaudi, Frederic Massara, Riccardo Meggiorini, Mirko Valdifiori, Francesco Acerbi, Leonardo Pavoletti, Gianluca Di Chiara, Joelson ed Emanuele Giaccherini.\nInoltre per tre stagioni ha vestito la maglia azzurra Benito Carbone, che a Pavia ha sia concluso la sua carriera da calciatore sia iniziato quella da allenatore. Dall'estate 2005 al gennaio 2007 ha difeso la porta azzurra Fabrizio Casazza, portiere con svariate presenze in massima serie.\nStatistiche e record.\nStatistiche individuali.\nIl miglior marcatore del Pavia \u00e8 Omar Nordi che ha segnato 75 reti con la maglia azzurra.\nTifoseria.\nStoria.\nIl tifo organizzato a Pavia nasce negli anni settanta. I primi ad entrare in scena sugli spalti del Fortunati furono i \"Fedelissimi\", pi\u00f9 che un gruppo ultras rappresentava un club di tifosi. I primi nuclei di tifo organizzato vero e proprio nascono nel 1978 con i gruppi \"Vivai Ultras\" e \"Commando Ultr\u00e0\".\nAll'inizio degli anni ottanta il comando della curva passa ai \"Forever Fighters\", un gruppo massiccio e compatto che d\u00e0 vita al periodo d'oro del movimento ultras nella citt\u00e0 lombarda. Nel 1981 i \"Fighters\" vengono affiancati dal nuovo gruppo degli \"Indians Rebels\" che con il passare del tempo conquistano il controllo della curva. Altri gruppi degni di nota di quel periodo erano \"Giovent\u00f9 Azzurra\", \"White Blue Supporters\", \"Skizzati\", \"Flip Out\".\nA partire dal 1992 il declino del calcio nella citt\u00e0 pavese porta pesanti conseguenze sul tifo organizzato e gli \"Indians\" rimangono l'unico gruppo organizzato mentre tutti gli altri scomparvero dalla scena nel giro di poco.\nAgli inizi del nuovo millennio gli \"Indians\" vengono affiancati da numerosi gruppi e sezioni: \"Gruppo Lercio\", \"Skonvolts\", \"Pavia 1911 Crew\", \"Sezione Scala\", \"Sezione Oltrep\u00f2\", \"Centro Storico\".\nDurante gli ultimi due anni di gestione del presidente Calisti si \u00e8 ridimensionato notevolmente l'entusiasmo della tifoseria, portando anche allo scioglimento del gruppo portante della curva, gli \"Indians\", nel 2007, a causa di provvedimenti daspo e mancanza di ricambio generazionale. Nel 2013 nascono i \"Ticinum Papiae\", gruppo per\u00f2 sciolto all'inizio della stagione 2015-2016. Attualmente l'unico gruppo organizzato sono i \"Sioux\".\nDurante il girone di ritorno della stagione 2014-2015 gli ultras biancazzurri sono potuti ritornare nella Curva Sud dello stadio \"Pietro Fortunati\". Questo settore ha ospitato il cuore del tifo pavese per tutti gli anni '70, '80 e '90 fino al 2002 quando divent\u00f2 settore dedicato alla tifoseria ospite.\nGemellaggi e rivalit\u00e0.\nLe storiche amicizie erano con i \"Sanitarium\" della Cremonese, e con gli scomparsi \"Ultras Ghetto\" di Reggio Emilia. Negli ultimi anni sono nati gemellaggi ufficiali con gli ultras della Sangiovannese, con gli ultras del Cittadella, con gli ultras del e un'amicizia con gli ultras del . In ambito internazionale vige un'amicizia anche con gli ultras svizzeri del Chiasso.\nRapporti di rivalit\u00e0 si registrano nei confronti dei supporters di , , , , , , , , , , , , , , e .\nAttivit\u00e0 polisportiva.\nSezione femminile.\nNella stagione 2017-2018 il club ha istituito una sua formazione calcistica femminile, che ha debuttato nel campionato di Serie D; la prima stagione viene conclusa col 10\u00ba posto nel girone A, a seguito del quale arriva la retrocessione in Promozione."}
{"id": "39527", "revid": "287204", "url": "https://it.wikipedia.org/wiki?curid=39527", "title": "Associazione Sportiva Pizzighettone", "text": "LAssociazione Sportiva Pizzighettone, meglio nota come Pizzighettone, \u00e8 stata una societ\u00e0 calcistica italiana con sede nella citt\u00e0 di Pizzighettone, in provincia di Cremona.\nLa squadra fu fondata nel 1965 e sciolta nel 2012 mediante cambio di denominazione in Unione Sportiva Pergolettese 1932 e trasferimento nella citt\u00e0 di Crema.\nIl club vantava quale maggior successo la propria partecipazione a due campionati consecutivi di Serie C1, terzo livello professionistico del campionato italiano di calcio, ove consegu\u00ec il suo miglior risultato arrivando dodicesimo nella stagione 2005-2006. Inoltre assomma sei stagioni consecutive nei campionati professionistici.\nI colori sociali erano il bianco e l'azzurro, il simbolo era il grifone e disputava le partite interne allo stadio Comunale di Pizzighettone.\nStoria.\nLe origini e la partecipazione ai campionati U.L.I.C. (1919-1932).\nNel 1919 venne fondata l\"Unione Sportiva Pizzighettone\" che si affili\u00f2 al comitato U.L.I.C. di Cremona nel 1928 dove divenne subito Campionato Cremasco di Seconda Categoria. Rimase in Prima Categoria U.L.I.C. Cremonese fino al 1932. \nL'affiliazione alla FIGC (1932-1945).\nNel 1932 si affili\u00f2 alla FIGC e venne ammesso in Terza Categoria lombarda. Nel 1933 la squadra rimase inattiva per motivi contingenti e per la Guerra d'Etiopia e si ricostitu\u00ec nel 1940.\nSi iscrisse perci\u00f2 al Direttorio Sezione Propaganda di Cremona ma le sue attivit\u00e0 vennero interrotte per lo scoppio della Seconda guerra mondiale e ripresero nel 1945 quando si iscrisse al campuonato U.L.I.C. della Sezione Propaganda di Cremona sotto la nuova denominazione di \"U.S. Pizzighettonese.\" alla FIGC (1947-1999)\nIl dopoguerra e la riaffiliazione alla FIGC.\nNel 1947 si affili\u00f2 di nuovo alla F.I.G.C. e ripart\u00ec dalla Prima Divisione. Nel 1952 venne promosso in Promozione Lombarda ma nel 1957 rinunci\u00f2 a partecipare al suddetto campionato. \nNello stesso anno a Pizzighettone nacque l\"Unione Sportiva Regonese\" che rappresentava la frazione di Regona, la formazione si iscrisse al campionato lombardo di Terza Categoria cremonese e in seguito gioc\u00f2 il derby con il Pizzighettone. \nNel 1965 venne rifondata la squadra sotto il nome di \"A.S. Pizzighettone\", poco dopo raggiunse la Seconda Categoria e nel 1971 ebbe accesso alla Prima Categoria e dopo 2 anni arriv\u00f2 in Promozione da dove retrocesse nella stagione 1974-1975.\nDopo molte stagioni in Prima Categoria nel 1988-1989 riconquist\u00f2 la promozione in Promozione e nel 1990-1991 venne ammesso nella nuova Eccellenza Lombarda.\nNel 1995 dopo un ottimo secondo posto perse i play-off nazionali contro il Montichiari ma venne ripescato nel Campionato Nazionale Dilettanti dal quale retrocesse la stagione successiva. \nI biancoazzurri nella stagione di Eccellenza 1998-1999 si piazzarono al 1\u00ba posto in classifica e tornarono nel massimo livello di calcio dilettantistico.\nLa Serie D e il professionismo (1999-2009).\nIl Pizzighettone dopo 4 stagioni in Serie D, nel 2003, per la prima volta \u00e8 stato promosso in Serie C2, vincendo il proprio girone sotto la guida dell'allenatore Roberto Venturato.\nNel primo anno di Serie C2 il Pizzighettone si classific\u00f2 al 5\u00ba posto raggiungendo i play-off poi persi contro la Cremonese in semifinale. Nel 2004-2005 arriv\u00f2 la promozione in Serie C1, grazie alle vittorie nei play-off (in semifinale 1-0 e 0-0 contro il Sassuolo e in finale 2-0 e 2-2 contro la ) dopo essersi classificata seconda.\nNella stagione 2005-2006, la prima del Pizzighettone in Serie C1, raggiunse la salvezza evitando i play-out e classificandosi al 12\u00ba posto, centrando cos\u00ec il suo record.\nNella stagione 2006-2007 la squadra ha chiuso la stagione regolare al terz'ultimo posto, accedendo ai play-out salvezza nei quali la squadra lombarda \u00e8 stata eliminata con un doppio pareggio dalla Sangiovannese, retrocedendo cos\u00ec in Serie C2.\nNella stagione 2007-2008 retrocede in Serie D direttamente, poi il 14 agosto viene ufficializzato il ripescaggio dei cremonesi nella nuova Lega Pro Seconda Divisione (ex Serie C2) che dunque restano in quarta serie.\nNella stagione 2008-2009, ad una giornata dal termine, i lombardi sono aritmeticamente retrocessi in Serie D.\nIl ritorno fra i dilettanti (2009-2012).\nPer la stagione 2009-2010, la societ\u00e0 ha optato per un deciso rinnovamento dei piani dirigenziali, con il ritorno di Cesare Fogliazza come direttore generale (in precedenza vice presidente della Cremonese) e con la carica di presidente assegnata al giovane imprenditore Andrea Micheli, di 26 anni. Due stagioni dopo i biancoazzurri arrivano al 4\u00ba posto ma perdono la semifinale play-off contro l'Olginatese.\nIl trasferimento a Crema (2012).\nNella stagione 2012-2013 cambia il proprio nome in Unione Sportiva Pergolettese 1932 e si trasferisce nella vicina Crema, andando a sostituire il vuoto cittadino lasciato dal Pergocrema che nel frattempo era fallito. A partire da questa data si conclude la storia del Pizzighettone.\nTentativi di rifondazione (2013-).\nNell'estate 2013 grazie ad una fusione tra le squadre Formigara e Agnadellese nasce il \"Real Pizzighettone\" che parteciper\u00e0 al campionato di Prima Categoria. 3 anni dopo, in seguito alla retrocessione in Seconda Categoria, la societ\u00e0 non si iscrive al campionato. \nL'eredita sportiva passa dunque alla neonata \"A.S.D. Pizzighettone\" che al primo anno di attivit\u00e0 conquista immediatamente la promozione in Seconda Categoria. Dopo aver concluso la stagione al 13\u00ba posto la societ\u00e0 rinuncia ad iscriversi al campionato successivo venendo sciolta. \nLa citt\u00e0 rimane pertanto rappresentata dall\"Unione Sportiva San Luigi Pizzighettone\".\nColori e simboli.\nColori.\nI colori sociali erano il bianco e l'azzurro che sono presenti sullo stemma comunale.\nSimboli ufficiali.\nStemma.\nLo stemma del Pizzighettone nelle sue varie forme ha sempre rappresentato il Grifone, simbolo della squadra e presente anche sullo stemma cittadino.\nStrutture.\nStadio.\nIl Pizzighettone disputava le partite casalinghe allo \"Stadio Comunale\" di Pizzighettone, principale impianto sportivo della citt\u00e0, capace di contenere 2500 persone. Tale impianto \u00e8 stato ristrutturato negli anni 2000 per permettere lo svolgimento delle partite dei biancoazzurri ai campionati di Serie C2 e C1. L'impianto \u00e8 costituito da una tribuna centrale coperta e da un'altra laterale, entrambe sono dedicate ai tifosi locali, e da un'altra tribuna scoperta dedicata ai tifosi ospiti alle spalle del campo. \nLa squadra biancazzurra ha utilizzato in via eccezionale lo stadio Giovanni Zini di Cremona per la partita contro il , a causa della massiccia presenza di oltre 4000 tifosi genoani, che non potevano trovare spazio al \"Comunale\".\nCentro di allenamento.\nIl Pizzighettone si allenava allo stadio Comunale.\nTifoseria.\nStoria.\nIl Pizzighettone aveva un seguito di tifosi ridotto e localizzato sul comune d'appartenenza, considerando che la squadra nella sua storia ha militato prevalentemente nei campionati dilettantistici e che in zona erano gi\u00e0 presenti squadre che avevano partecipato ai campionati professionistici. \nAllo stadio, che aveva 2500 posti, si raggiungevano in media le 400 presenze. Il record di presenze ci fu nel campionato di Serie C1 2005-2006, nella partita Pizzighettone - Genoa, dove si raggiunsero i 4000 spettatori grazie alla presenza di moltissimi tifosi genoani. \nA livello di ultras, la squadra biancoazzurra aveva due principali gruppi che erano gli \"Ultras Pice\" e l\"Onda d\u2019Urto\", entrambi costituitisi nel 2003, dopo la promozione della squadra tra i professionisti. Essi si disponevano nella tribuna laterale del Comunale.\nGemellaggi e rivalit\u00e0.\nIl Pizzighettone non aveva particolari gemellaggi e rivalit\u00e0 con altre squadre."}
{"id": "39529", "revid": "1147215", "url": "https://it.wikipedia.org/wiki?curid=39529", "title": "Pro Sesto 1913", "text": "La Pro Sesto 1913 S.r.l., meglio nota come Pro Sesto, \u00e8 una societ\u00e0 calcistica italiana con sede nella citt\u00e0 di Sesto San Giovanni, nella citt\u00e0 metropolitana di Milano. Milita in Serie C, la terza divisione del campionato italiano.\nIl sodalizio, nato nel 2010, ha ereditato la tradizione sportiva dell'A.C. Pro Sesto S.r.l., fondata nel 1913, che in quell'anno era retrocessa dalla Lega Pro Seconda Divisione per poi fallire.\nConta come risultato pi\u00f9 prestigioso della sua storia quattro partecipazioni alla Serie B, secondo livello calcistico italiano tra la fine degli anni '40 e l'inizio degli anni '50. I migliori piazzamenti ottenuti in questa categoria sono costituiti da due settimi posti.\nLa squadra disputa le partite casalinghe allo stadio Ernesto Breda che ha una capienza di 4.000 posti. I colori sociali sono il bianco e il celeste.\nStoria.\nDagli albori agli anni trenta.\nNei primi anni del Novecento il calcio fa la comparsa nell'hinterland milanese, parallelamente alla nascita della grande industria pesante. Nel 1913, grazie allo sforzo economico di alcuni appassionati di questo nuovo sport, nasce la \"Societ\u00e0 Ginnico Sportiva Pro Sesto\". Alla guida del neonato sodalizio viene posto Iginio Trasi che oltre alla funzione di presidente svolge anche la mansione di allenatore, insegnando i princ\u00ecpi di questo sport ai giovani reclutati nelle strade della citt\u00e0. La prima sede della Pro Sesto trova spazio presso l'Albergo della Grotta, situato in viale Marelli. In un prato dietro alla pensione viene realizzato il primo terreno di gioco dei biancocelesti: un campo rudimentale, le cui recinzioni esterne erano costituite da corde e le porte avevano dei pali asportabili. I problemi finanziari spinsero i dirigenti ad un risparmio sulle divise di gioco: per inserire il celeste sulle maglie bianche i calciatori erano costretti a cucirsi una fascia orizzontale di stoffa.\nLa Pro Sesto si affilia alla FIGC nel 1914 iscrivendosi al Campionato Regionale di Terza Categoria organizzato dal Comitato Regionale Lombardo, ottenendo un lusinghiero 3\u00ba posto per una societ\u00e0 alle prime armi. Proprio perch\u00e9 alle prime armi, \u00e8 per un clamoroso errore della segreteria sestese che dal Comunicato n. 18 del 20 gennaio 1915 del C.R.L. possiamo leggere i nomi dei primi \"pelotisti\" sestesi:\nLa prima partita ufficiale, certificata dalla Federazione, giocata dalla Societ\u00e0 Ginnico Sportiva Pro Sesto \u00e8 datata 17 gennaio del 1915, allorquando i sestesi affrontarono la Nazionale Lombardia. Il match termino per 2-1 in favore dei biancazzurri.\nLa guerra interrompe ogni tipo di attivit\u00e0 sportiva dal 1915 fino al 1919 quando, grazie all'impegno del nuovo presidente Guido Tozzi e del vice Bottilana, la Pro Sesto si reiscrive ai campionati Lombardi, partecipando al girone B di Promozione 1919-20 e venendo subito promossa in Prima Categoria, il massimo livello dell'arcaico campionato italiano di calcio. Per la societ\u00e0 l'impegno finanziario \u00e8 al di fuori delle proprie possibilit\u00e0 e, cos\u00ec come successo anche alla Pirelli ad un paio di chilometri di distanza, finito il campionato la societ\u00e0 non continua l'attivit\u00e0 sportiva dopo la stagione 1921-22. L'inattivit\u00e0 fu resa nota dalla Presidenza Federale con comunicato del 10 marzo 1922. I giocatori furono quasi equamente spartiti tra le due altre compagini sestesi in attivit\u00e0 ovvero il Gruppo Sportivo Marelli e il Gruppo Sportivo Breda.\nLa societ\u00e0 fu ricostituita all'inizio della stagione 1927-1928, grazie al sostegno di oltre duecento soci, con il nome di \"Unione Sportiva Pro Sesto\", ripartendo dalla Quarta Divisione nell'ultima stagione in cui il Direttorio Regionale Lombardo dovette organizzarla prima della sua definitiva soppressione. La stagione per\u00f2 and\u00f2 molto male, con il sesto posto in classifica su otto squadre. Vinse la Fulgor di Milano. Il regime fascista impose dunque la fusione con il Gruppo Sportivo Breda, sebbene dopo un solo anno il sodalizio vi fu definitivamente accorpato, scomparendo di fatto dal panorama calcistico nazionale.\nIl calcio a Sesto San Giovanni prosegu\u00ec con altre societ\u00e0 nate negli anni venti e trenta, che ebbero maggior fortuna dei biancocelesti. La principale fu il Gruppo Sportivo Acciaierie e Ferriere Lombarde Falck - fondato nel 1924-, formato dagli operai dell'omonima industria milanese che riuscirono nell'impresa di raggiungere la Serie C, rimanendovi per alcuni anni e disputando anche le fasi eliminatorie della Coppa Italia. Il campo di gioco si trovava nella parte periferica dell'azienda e fu necessaria la costruzione di una tribuna in legno per accogliere i numerosi curiosi e appassionati che accorsero ad assistere alle partite. Parallelamente nacquero diverse societ\u00e0 minori, operanti a livello giovanile, come l'Ausonia, la Pro Vittoria e i Giovani Calciatori Sestesi.\nDagli anni quaranta agli anni novanta.\nLa Pro Sesto, nel periodo del secondo dopoguerra, vive i momenti migliori della sua storia, disputando per quattro stagioni consecutive il campionato di Serie B. Nel 1945 nacque, sulle ceneri del GS Falck e dei Giovani Calciatori Sestesi, una nuova societ\u00e0; il neonato sodalizio, fondendosi con la Falck - classificatasi al quarto posto nel girone C della Serie C 1942-43 - ne acquis\u00ec i diritti sportivi, e inoltre rivendic\u00f2 alla Commissione presieduta dall'avvocato Giovanni Mauro i torti subiti dal regime per la fusione coatta, venendo ammesso al torneo misto riservato a squadre di Serie B e C del Nord Italia. L'US Pro Sesto vi si piazz\u00f2 all'ottavo posto, ottenendo dalla Federazione la possibilit\u00e0 di partecipare al successivo torneo di Serie B a tre gironi.\nSotto la presidenza Merati e con in panchina Eraldo Monzeglio vennero disputati quattro campionati cadetti. Nel 1946-1947 la squadra sestese si piazza all'undicesimo posto, ottenendo un prestigioso successo contro il e vincendo tutti i derby milanesi tra le mura amiche, eccezion fatta per l'incontro con il , perso per 1-0. Nella stagione successiva avviene il ridimensionamento dei quadri da parte della Federazione: da tre gironi a 18 squadre ad un unico girone a 22 squadre. Per salvarsi \u00e8 necessario arrivare al settimo posto; la Pro Sesto raggiunge l'ultima piazza disponibile per la permanenza nel campionato cadetto ma in coabitazione con il Crema. Le due squadre si incontrano a Melzo il 4 luglio 1948: la Pro Sesto ha la meglio sulla formazione cremasca per 2-1 e si assicura cos\u00ec un altro anno nella Serie B.\nL'annata 1948-1949 \u00e8 la migliore in assoluto per la formazione sestese. Al termine di un campionato sopra le righe i biancocelesti si classificano in settima posizione, lasciandosi alle spalle Legnano, SPAL, Alessandria e Hellas Verona. Un risultato eccezionale, tenendo conto il blasone delle avversarie. La squadra milanese ottiene importanti risultati, come la vittoria sul promosso e lo 0-0 contro il Napoli. Successivamente, nel giro di tre anni, la Pro Sesto ritorner\u00e0 nel campionato regionale di Promozione.\nNel 1963, in seguito alla fusione con l'AC Sestese, la societ\u00e0 assume il nome di \"Associazione Calcio Pro Sesto\".\nLa seconda met\u00e0 degli anni settanta \u00e8 caratterizzata dalla presenza di Olinto Bega.\nA partire dal 1985 inizia l'era Peduzzi, Pasini, Fontana, triade presidenziale che con l'allenatore Alfredo Spada. nel 1987, conquista la promozione in Serie C2 e la Pro Sesto torna cos\u00ec nei professionisti. La forza del tandem Peduzzi - Pasini permette ai biancocelesti di raggiungere un altro traguardo importante: nel 1990, con Gianfranco Motta allenatore, i biancocelesti conquistano la Serie C1 e tornano a giocare con avversari di rango quali Bologna, Como, Monza, Empoli, Venezia e Vicenza. Un periodo caratterizzato da grandi soddisfazioni, tra le quali non va dimenticata la partecipazione alla Coppa Italia della Lega Nazionale Professionisti. \nIl nuovo millennio.\nAll'inizio del nuovo millennio, la squadra retrocede in Serie C2. La Serie C1 viene riconquistata sul campo alla fine del campionato 2004-2005. Tra gli artefici della promozione, il presidente Luca Pasini. Nel torneo successivo, per\u00f2, la formazione bianco-blu, dopo un buon inizio, finisce ai play-out e, perdendoli, torna subito in C2. Pasini medita addirittura di non iscrivere la squadra, per fortuna l'ingresso del comune all'interno del sodalizio consente la prosecuzione dell'avventura. Pasini prepara dunque i documenti per il ripescaggio in terza serie. Forte del primo posto nelle graduatorie di merito, la Pro Sesto resta dunque in C1.\nNel 2006-2007 un campionato con alti e bassi caratterizzato da un forte livellamento verso il basso riporta la Pro Sesto ai \"play-out\", contro l'Ivrea. I lombardi non commettono errori come l'anno prima e con il doppio risultato di 0-0, 1-0 spingono gli eporediesi in C2 conquistando una faticosa salvezza.\nNel campionato 2007-2008 i biancocelesti partono bene con la vittoria in casa contro il Foggia e un pareggio a Verona con l'Hellas, ma passano da un periodo nero di 5 sconfitte consecutive stoppate dal 2-1 in casa col Padova, la squadra dopo l'infortunio di Robert Maah ottiene una serie di alti e bassi che la porter\u00e0 a lottare per la salvezza. Tuttavia la retrocessione in Lega Pro Seconda Divisione, ex serie C2, arriva l'anno successivo quando la Pro Sesto si classifica 14\u00ba e perde i play-out contro il Venezia. Nella stagione 2009-2010 retrocede in Serie D. La societ\u00e0 fallisce e le \u00e8 revocata l'affiliazione dalla FIGC.\nIl 31 marzo 2010 il club viene dichiarato fallito, sotto la gestione dell'ex ds Luciano Passirani che in estate aveva rilevato la societ\u00e0 dalla famiglia Pasini. Sotto l'egida dei curatori fallimentari Maurizio Oggioni e Pino Sorrentino viene concluso il campionato al diciottesimo posto, dunque con la retrocessione in Lega pro Seconda Divisione. Il 10 agosto successivo - visto l'art. 16 delle N.O.I.F. - il Tribunale di Monza revoca all'A.C. Pro Sesto srl l'affiliazione alla Lega Pro. Il 6 luglio nel frattempo era nata una nuova societ\u00e0, denominata \"Associazione Sportiva Dilettantistica Nuova Pro Sesto\" - con presidenti Massimo Milos e Massimo Nava - ammessa a disputare il campionato regionale di Promozione Lombardia 2010-2011. Il primo maggio viene vinto il girone C. Esattamente un anno dopo la societ\u00e0 - nel frattempo divenuta \"Societ\u00e0 Sportiva Dilettantistica Pro Sesto\" - vince il campionato di Eccellenza con cinque giornate di anticipo, ritornando in Serie D.\nNel 2020 la Pro Sesto vince il girone B del campionato di Serie D conclusosi anzitempo causa emergenza covid con lo scontro diretto casalingo col Legnano vinto per 3-2 e viene promossa in Serie C.\nColori e simboli.\nColori.\nFin dalla fondazione della societ\u00e0, i suoi colori sociali sono il bianco e il celeste. La tradizionale divisa \u00e8 interamente bianca con una fascia orizzontale sul petto. In et\u00e0 arcaica, a causa della difficile situazione economica in cui versavano le casse della societ\u00e0, i calciatori erano tenuti a cucirsi sulla casacca una banda celeste di stoffa, la quale spesso si staccava durante la partita compromettendo l'equilibrio dei calciatori stessi.\nIn occasione del centenario dalla fondazione della societ\u00e0, caduto nel 2013, i calciatori sestesi indossarono una divisa celebrit\u00e0 la cui realizzazione e la cura dei dettagli furono affidati alla \"Fabbrica dello sport\". Il completo era composto da una maglietta interamente celeste con il numero 100 stilizzato sul petto, interamente bianco, e calzettoni e calzoncini bianchi.\nSimboli ufficiali.\nStemma.\nLo stemma dell'A.C. Pro Sesto - fallita nel 2010 - era composto da un ovale con sfondo bianco diviso al centro in verticale in due parti: a sinistra compariva la tradizionale fascia celeste che caratterizza la divisa, contenente al suo interno la data di fondazione del sodalizio, a destra una torre stilizzata in oro. Nella parte alta della stemma la dicitura \"AC\" mentre nella parte bassa \"PRO SESTO\".\nNel 2010 fu fondata la Nuova Pro Sesto, il cui stemma - circolare anzich\u00e9 ovale - fu disegnato da Marco Nava, figlio del presidente e fondatore della societ\u00e0 Massimo. All'interno trovavano posto la fascia celeste con la torre dorata sovrapposta. La denominazione societaria era collocata nella parte alta mentre nella parte bassa le due date \"1913\" e \"2010\". Successivamente fu adottato uno stemma simile in cui il colore celeste prevaleva in maniera netta sul bianco.\nNel 2020 \u00e8 stato adottato un nuovo logotipo, che consiste nel solo \"lettering\" della ragione sociale.\nInno.\nNel 2011, Roberto Vaina, consigliere comunale di Sesto San Giovanni e appassionato tifoso del sodalizio biancoceleste, ha donato alla societ\u00e0 un inno scritto da lui in vernacolo. Vaina nella stesura del testo trasse ispirazione da una lettera che pochi giorni prima Alessandro Nava, allora presidente della Pro Sesto, invi\u00f2 ai ragazzi del settore giovanile.\nStrutture.\nStadio.\nLa Pro Sesto gioca le partite di casa allo stadio Ernesto Breda, costruito nel 1939. La struttura \u00e8 capace di posti a sedere.\nSociet\u00e0.\nOrganigramma societario.\nDi seguito l'organigramma dal sito internet ufficiale della societ\u00e0.\nSponsor.\nDi seguito i fornitori tecnici e gli sponsor ufficiali.\nSettore giovanile.\nNelle formazioni giovanili della Pro Sesto giocarono l'imprenditore Urbano Cairo e l'ex pilota automobilistico di Formula 1 Ivan Capelli. Il primo vi milit\u00f2 dai 16 ai 18 anni - giocando da esterno alto e indossando la maglia numero 7 -, il secondo invece a partire dalla met\u00e0 degli anni settanta, optando in seguito per la carriera motoristica. Dal settore giovanile della societ\u00e0 sestese sono usciti calciatori come Cristian Brocchi, Francesco Parravicini, Fabio Macellari e Massimo Carrera.\nDue formazioni giovanili della Pro Sesto hanno conquistato il titolo di campione d'Italia nella rispettiva categoria. Nella stagione 1989-1990 gli Allievi nazionali vinsero il campionato riservato ai vivai delle formazioni di Serie C1 e Serie C2. Nella stagione 2007-2008 fu la volta della squadra Berretti, che vinse in finale contro i pari et\u00e0 del Pescara (vittoria per 4-0 all'andata e sconfitta per 3-1 al ritorno) dopo aver eliminato in semifinale il .\nNella stagione 2015-2016 il settore giovanile della Pro Sesto comprende la scuola calcio e formazioni Primi calci, Pulcini 2005, 2006 e 2007, Esordienti 2003 e 2004, Giovanissimi regionali e nazionali, Allievi regionali e nazionali e Juniores.\nSezione femminile.\nLa societ\u00e0 ha costituito la propria sezione femminile nel 2019 partendo dal campionato di Eccellenza e salendo in Serie C dopo aver vinto la stagione.\nNella stagione 2020-2021 vince il girone A e viene promossa in Serie B.\nCalciatori.\nHall of fame.\nDi seguito la Hall of fame presente sul sito internet ufficiale della societ\u00e0.\nContributo alle Nazionali.\nGli unici calciatori a vestire la maglia azzurra durante la militanza nella Pro Sesto sono stati il portiere Enrico Malatesta e l'attaccante Carmelo Augliera, che nell'ottobre del 1991 debuttarono nella medesima partita della Nazionale Under-16. Augliera tre anni pi\u00f9 tardi gioc\u00f2 anche con la Nazionale Under-18.\nNessun calciatore straniero ha invece vestito la divisa della propria nazionale.\nTifoseria.\nGemellaggi e rivalit\u00e0.\nLa tifoseria della Pro Sesto vanta gemellaggi con quelle di e . \u00c8 legata da rapporto di amicizia con i supporters dell', della e del , mentre per quanto concerne le rivalit\u00e0 intrattiene inimicizie con le curve di , , , , , , e ."}
{"id": "39530", "revid": "339392", "url": "https://it.wikipedia.org/wiki?curid=39530", "title": "Varese Football Club", "text": ""}
{"id": "39531", "revid": "2131089", "url": "https://it.wikipedia.org/wiki?curid=39531", "title": "Alma Juventus Fano 1906", "text": "LAlma Juventus Fano 1906, meglio nota come Fano, \u00e8 una societ\u00e0 calcistica italiana con sede a Fano, in provincia di Pesaro e Urbino.\nNata nel 1906, milita dal 2021 nel Campionato di Serie D e disputa le gare interne allo stadio Raffaele Mancini. Il colore della squadra \u00e8 il granata, che costituisce anche il soprannome dei calciatori. \nStoria.\nDalle origini al secondo dopoguerra.\nLa societ\u00e0 nacque nel 1906 con il nome \"Fanum Fortunae\", per iniziativa di un professore di latino del liceo classico locale (\"Guido Nolfi\"). Inizialmente fu seguita dal milanese Emilio Caiani, in un'epoca nel quale il calcio era poco conosciuto. Il 13 maggio 1915, un gruppo di giovani radunati nel circolo di San Paterniano (patrono fanese, celebrato il 10 luglio) diede alla societ\u00e0 l'attuale nome. Sei anni pi\u00f9 tardi, nel 1921, nacque il campo Metauro (sito nell'attuale via Roma). Nel 1930, i granata si spostarono nell'attuale impianto: allora noto come \"Borgo Metauro\", fu successivamente intitolato al giocatore Raffaele Mancini. Intanto, nel 1925, la squadra aveva partecipato al campionato regionale di Terza Divisione.\nIl club assunse maggior notoriet\u00e0 nel 1935, disputando il campionato di Serie C e raggiungendo i sedicesimi di finale in Coppa Italia dove fu eliminato dal Milan. Il Fano milit\u00f2 in terza serie fino al 1948, quando retrocesse nonostante il quarto posto a causa della riforma dei campionati.\nDalla seconda met\u00e0 del Novecento agli anni duemiladieci.\nDopo un lungo limbo nelle categorie minori durato quasi un trentennio, il Fano ricompare in Serie C nella stagione 1975-1976. Vincitore della prima edizione del campionato di Serie C2 (stagione 1978-1979), disputa numerose stagioni nella terza divisione con la soddisfazione di aver sfiorato in talune occasioni la promozione in Serie B, come nella stagione 1980-1981, in cui si classific\u00f2 terzo dietro a e . Un altro risultato di rilievo in Serie C1 fu il quinto posto nella stagione 1990-1991. Nel 1999, dopo oltre un ventennio di partecipazioni tra Serie C1 e Serie C2, retrocesse in Serie D.\nNel nuovo millennio disput\u00f2 tre stagioni in Serie C2, dal 2002-2003 al 2004-2005, dopodich\u00e9 retrocesse nuovamente. Nella stagione 2008-2009, la compagine marchigiana occupa per quasi tutta l'annata il primo posto in Serie D: soltanto nelle battute finali viene superata dalla Pro Vasto terminando il torneo in seconda posizione; tuttavia viene ripescata in Lega Pro. Gli anni seguenti vedranno il club afflitto da problemi economici, senza tuttavia minare i risultati sportivi. Nel 2012, il Fano ingaggia due \"figli d'arte\": Andrea Mancini in campo e Karel Zeman in panchina. L'allenatore ceco viene esonerato a settembre, dopo la sconfitta per 6-0 con l'Alessandria, preludio di una stagione tribolata che vede i granata retrocedere in Serie D.\nDagli anni duemiladieci ai giorni nostri.\nNella stagione 2014-2015 il Fano raggiunge il secondo posto in Serie D dietro alla , la possibile risalita sfuma poi nella semifinale dei play-off. Il secondo posto conseguito nel torneo dilettantistico permette al Fano di disputare la Coppa Italia 2015-2016, dove esce al primo turno contro il Feralpisal\u00f2. In campionato arriva nuovamente secondo, dietro alla , e vince i play-off del proprio girone. In occasione dell'allargamento della Lega Pro a 60 squadre e alla mancata iscrizione di alcuni club, il Fano \u00e8 riammesso nella serie superiore.\nInserito nel girone B di Lega Pro 2016-2017, la prima parte della stagione si rivela molto complicata, tanto che il Fano termina il girone d'andata con 15 punti, all'ultimo posto insieme al . Tre giornate pi\u00f9 tardi, con la squadra scivolata a -4 dal penultimo posto, il tecnico Giovanni Cusatis viene sostituito da Agatino Cuttone. Dopo questo avvicendamento, insieme a un mercato di riparazione mirato a rinforzare l'attacco, la squadra d\u00e0 segnali di ripresa e con una serie di risultati utili, tra cui una vittoria in casa del Parma secondo in classifica, torna in corsa per la salvezza. La vittoria all'ultima giornata contro il permette al Fano di stabilirsi al 17\u00ba posto (con 39 punti) e affrontare il Forl\u00ec ai play-out con la partita di ritorno in casa. Dopo l'1-1 dell'andata, il Fano vince al ritorno per 2-0 e si assicura la permanenza nella nuova Serie C.\nLa stagione 2017-2018 ricalca sotto diversi aspetti quella precedente: alla fine del girone d'andata il Fano \u00e8 all'ultimo posto, stavolta insieme al , nonostante il cambio di allenatore da Cuttone a Oscar Brevi, per poi ritrovarsi all'ultimo posto in solitaria qualche giornata pi\u00f9 tardi. Ma ancora una volta la squadra si risolleva nel girone di ritorno, con risultati utili anche contro squadre di alta classifica; il raggiungimento della salvezza si compie all'ultima giornata grazie alla vittoria per 0-1 contro la , che porta il Fano al tredicesimo posto finale, con 38 punti.\nPer la Serie C 2018-2019, che segna tra l'altro il ritorno del derby contro la , viene scelto come nuovo allenatore Massimo Epifani, alla guida di una squadra in buona parte composta da giocatori in prestito dal . Il Fano totalizza 20 punti nel girone d'andata, piazzandosi al 15\u00ba posto, appena al di sopra della zona play-out. Nei mesi successivi la situazione peggiora e a met\u00e0 del girone di ritorno la squadra scivola in fondo alla classifica. L'arrivo a marzo di Fabio Brini sulla panchina granata non inverte la rotta e la stagione si conclude con l'ultimo posto (38 punti, gli stessi della ma con gli scontri diretti a sfavore) e la retrocessione, arrivata all'ultima giornata nonostante la vittoria sulla . Tuttavia, con la mancata iscrizione di alcune squadre per la stagione successiva, il Fano ha la possibilit\u00e0 di presentare domanda per essere riammesso in serie C e il 12 luglio viene ufficializzata la riammissione.\nLa stagione di Serie C 2019-2020 \u00e8 un'annata difficile per il calcio, segnata dalla pandemia Covid-19. Dopo un girone d'andata travagliato, chiuso con scarsi risultati e il cambio di allenatore (da Gaetano Fontana a Marco Alessandrini), il Fano agguanta i play-out all'ultima giornata disputata prima della sospensione del campionato vincendo 2-0 contro l' e successivamente riesce a mantenere la categoria, grazie alla doppia vittoria sul (2-0 in casa e 1-0 in trasferta). Nel luglio 2020 il presidente Gabellini lascia dopo 9 anni la propriet\u00e0 e presidenza dell'Alma, cedendo il 100% delle quote al sambenedettese Enrico Fatt\u00f2 Offidani. La gestione Offidani non riesce per\u00f2 a garantire al club la sopravvivenza in Serie C: sul campo l'Alma perde i play-out contro l'Imolese e retrocede in Serie D, mentre in estate cavilli burocratici impediscono ai granata il ripescaggio. Offidani lascia cos\u00ec la societ\u00e0 dopo appena un anno a Mario Alessandro Russo.\nStrutture.\nStadio.\nIl Fano gioca le proprie partite interne allo stadio Raffaele Mancini.\nSociet\u00e0.\nOrganigramma societario.\nDal sito internet ufficiale della societ\u00e0.\nAllenatori e presidenti.\nDi seguito l'elenco degli allenatori e dei presidenti.\nStatistiche e record.\nStatistiche di squadra.\nAssieme a Sanremese, Pergocrema e Rende, il Fano \u00e8 stata la prima squadra a vincere il campionato di Serie C2, nel 1978-1979. La Serie C si sdoppi\u00f2 in Serie C1 e Serie C2 proprio in quella stagione, e la C2 venne divisa in quattro gironi, vinti appunto dalle quattro squadre sopra citate.\nTifoseria.\nStoria.\nIl gruppo ultras al seguito del Fano sono i \"Panthers\", nati nel 1977 da una costola del club \"Forza Alma\", che precedentemente coordinava il tifo. Con la nascita del gruppo fecero la loro comparsa allo stadio, oltre ai soliti tamburi e striscioni, i primi fumogeni e torce. La peculiarit\u00e0 che all'inizio distingueva i \"Panthers\" da gli altri gruppi ultras, era il tipico modo di vestirsi con giacche cappelli e pantaloni militari. I \"Panthers\" risultano essere tra i gruppi ultras pi\u00f9 longevi in Italia ancora attivi, avendo alle spalle pi\u00f9 di 40 anni di storia. Altri gruppi storici sono gli \"Ultras Fano, Viking Fano, Gruppo giolla e Uomini di mare\" per citarne alcuni. Politicamente la curva del Fano si \u00e8 sempre dichiarata apolitica e senza colori, \"n\u00e9 rossa n\u00e9 nera\", \"Solo Granata\".\nNegli anni 80' e 90' all'apice dei migliori risultati conseguiti dalla squadra, il tifo fanese faceva registrare numeri di presenze molto alti, sia in casa sia in trasferta. In questi anni non sono mancati episodi di violenza, soprattutto nei vari derby con Vis Pesaro e Ancona, ma anche con tifoserie come Sambenedettese, Maceratese, Rimini, Gubbio e altre. Sicuramente da ricordare, fu la trasferta di Cremona nella stagione 80/81, dove il Fano si gioc\u00f2 l'accesso alla serie B. Quel giorno 2000 fanesi si spinsero fino a Cremona per vedere poi infrangere il loro sogno. Un'altra storica trasferta, fu quella di Ascoli nella stagione 94/95. I tifosi granata raggiunsero Ascoli in vista della finale play-off contro il Castel di Sangro in pi\u00f9 di 3000, vedendo per\u00f2 ancora una volta, sfumare la possibilit\u00e0 di approdare in quell'anno in Serie C1. Altre trasferte storiche nell'arco degli anni 90' furono a San benedetto del Tronto, i derby con la Vis Pesaro, le trasferte ad Ancona, Fermo e Macerata. Anche fuori dalla regione marche il tifo granata ha sempre registrato numeri importanti come in Veneto, Toscana, Abruzzo, Emilia-Romagna e Umbria dove si gioca il derby con il Gubbio, sempre molto sentito da entrambe le compagini.\nNegli ultimi anni nonostante i 10 campionati di Serie D disputati, un evidente calo di presenze allo stadio e diversi cambi di propriet\u00e0. La curva del Mancini ha sempre sostenuto la squadra con calore e presenza ben oltre le aspettative per un campionato non professionista. La permanenza nel campionato di Lega Pro da 5 anni consecutivi, ha riportato entusiasmo e giovani allo stadio e in curva. In questi anni i supporter del Fano si sono guadagnati rispetto nel mondo ultras e continuano, pur avendo conseguito negli ultimi anni scarsi risultati sul campo a seguire l'Alma numerosi e calorosi. L'attaccamento alla maglia e alla citt\u00e0, li contraddistingue tra i migliori ultras nel panorama marchigiano e di tutta la Lega Pro.\nGemellaggi e rivalit\u00e0.\nLa tifoseria fanese contempla tre gemellaggi: con i supporters della dal 1986. Con la tifoseria della dal 2002 e con la curva Mero del dal 2004. Altri rapporti di amicizia sono con la Ternana, il pi\u00f9 datato, con i tifosi del dal 2007, con gli olandesi del dal 2009 e ultima di tempo quella con i ramarri del . Da pochi anni c'\u00e8 una reciproca stima con i tifosi del Parma.\nLa rivalit\u00e0 pi\u00f9 importante \u00e8 con la , con cui il Fano disputa il derby storico e provinciale. Altre degne di nota sono principalmente con e quasi tutte le societ\u00e0 nella provincia marchigiana.\nAltre rivalit\u00e0 molto accese fuori dalla regione Marche sono il \"derby\" con il Gubbio, si segnano rivalit\u00e0 anche con Perugia, Rimini e Forl\u00ec."}
{"id": "39534", "revid": "287204", "url": "https://it.wikipedia.org/wiki?curid=39534", "title": "Unione Sportiva Tolentino 1919", "text": "L'A.S.D. Unione Sportiva Tolentino 1919, meglio nota come Tolentino, \u00e8 una societ\u00e0 calcistica italiana con sede nella citt\u00e0 di Tolentino in provincia di Macerata. Milita nella Serie D, quarto livello del campionato italiano di calcio.\nStoria.\nGli albori.\nLa societ\u00e0 \"Unione Sportiva Tolentino\" viene fondata il 30 agosto del 1919, per iniziativa di Paolo Giacconi, Pier Luigi Bezzi, Tullio Caraffa, Mario Degli Azzi Vitelleschi, Gino Del Bello, Gioacchino Fratini, Nazzareno Gentilucci, Nazzareno Marcucci, Tito Massi, Amelio Novelli, Antonio Pace, Alessandro Pagliari e Nicola Scorcella. Nei primi anni di vita vengono disputate solo amichevoli, poi viene iscritto in campionati regionali. Originale il colore scelto per andare in campo: il cremisi. Intorno alla met\u00e0 degli anni venti la societ\u00e0 prova a partecipare a campionati interregionali ma per motivi di pochi fondi deve ridimensionare le proprie aspettative e si accontenta di giocare nei campionati locali.\nIl dopoguerra.\nNell'immediato dopoguerra riesce a centrare l'inaspettato ob\niettivo della Serie C dove rimane per due stagioni (1946-1947 e 1947-1948 inserita nella Lega Centro gir. F) prima di retrocedere a causa di una riforma federale del campionato di terzo livello, nella stagione '48-'49 sfiora la promozione e quindi il ritorno in Serie C; dopo alcune annate la societ\u00e0 retrocede ('50-'51) e gioca per tutti gli anni cinquanta o in Promozione o in categorie inferiori.\nAgli inizi degli anni sessanta la societ\u00e0 cambia ambizioni e nel 1962-63 vince il girone di Prima Categoria e viene promossa in D. Dalla stagione 1963-1964 fino a quella 1968-1969 il club rimane in IV Serie, grazie ad un ripescaggio nel 1966-1967, in cui disputa gare contro club pi\u00f9 blasonati come il Campobasso, il , il , il , il Liberty Bari, la e i derby contro la , la Fermana e la . I cremisi tornano in Serie D nella stagione 1976-1977 dove ritrovano dopo moltissimi anni la Maceratese, ma retrocedono dopo una sola stagione.\nUltimo trentennio e promozione in Serie C.\nNei primi anni ottanta la squadra ha partecipato al campionato di Promozione, nell'annata 1982-1983 ha vinto il campionato, venendo promosso nel Campionato Interregionale. Nelle prime due annate ha ottenuto la salvezza, mentre nella stagione 1985-1986 ha concluso al 4\u00ba posto e l'anno dopo al 6\u00ba posto; nel campionato 1987-1988 la squadra \u00e8 retrocessa di nuovo.\nGrazie ad un ripescaggio, la permanenza in Promozione \u00e8 durata solo un anno e nel 1989-1990 \u00e8 di nuovo in Interregionale, centrando la salvezza. Nella stagione successiva si \u00e8 salvato grazie allo spareggio contro la Monturanese, retrocedendo poi nell'annata 1991-1992. Ha disputato e vinto il campionato di Eccellenza 1992-1993, tornando subito in CND.\nAl termine della stagione 1993-1994 il Tolentino ha conquistato la salvezza, mentre nella stagione 1994-1995 \u00e8 arrivata la storica promozione in Serie C2: il Tolentino del presidente Ivano Ercoli e con Fabrizio Castori come allenatore ha battuto la concorrenza del , della e del Nereto, concludendo il girone F al primo posto. Nella fase successiva per l'assegnazione del titolo italiano dilettanti, il Tolentino ha raggiunto la finale, venendo sconfitto dal Taranto sia nella partita di andata sia in quella di ritorno.\nI cremisi hanno mantenuto la categoria in Serie C2 per tre stagioni (1995-1996 con salvezza raggiunta dopo i play-out vinti sul , 1996-1997 e 1997-1998) prima di retrocedere al termine della stagione 1997-1998, avendo concluso all'ultimo posto con 28 punti.\nDopo due terzi posti consecutivi, nelle prime annate del nuovo millennio il Tolentino ha fatto fatica a rimanere in Serie D. Nella stagione 2000-2001 \u00e8 stato retrocesso dopo aver perso per 0-2 lo spareggio contro il Morro D'Oro sul campo neutro di Ascoli Piceno, ma venendo poi ripescato a completamento organici. L'anno dopo ha evitato la retrocessione grazie all'assegnazione a tavolino della vittoria della partita contro il Forl\u00ec, che aveva commesso un illecito. Nella stagione 2002-2003 la squadra, partita con l'obbiettivo della salvezza, ha dato vita vita a una lunga lotta per il primato con la Rosetana, conclusasi con la vittoria del campionato da parte della Rosetana. Il Tolentino, classificatosi secondo, ha vinto il play-off e poi \u00e8 stato ripescato in Serie C2 a completamento organici. La permanenza in Serie C2 \u00e8 durata due stagioni (2003-2004 e 2004-2005), concluse con la retrocessione in Serie D dopo aver perso i play-out persi contro la Viterbese. Dalla stagione 2007-2008 Ivano Ercoli ha lasciato la presidenza del club, venendo sostituito da Giorgio Longhi. Nella stessa annata la squadra \u00e8 stata inizialmente retrocessa in Eccellenza dopo gli spareggi giocati contro il Luco Canistro (2-2 in casa e 0-0 in trasferta), per poi essere ripescata. Nella stagione successiva la squadra non \u00e8 riuscita ad evitare la retrocessione in Eccellenza.\nNella prima parte della stagione 2009-2010 in Eccellenza il Tolentino ha collezionato pochi punti, rimanendo nelle parti basse della classifica. Dopo il cambio di allenatore (Roberto Mobili al posto di Ciocci), la squadra ha incasellato una striscia positiva di 14 punti in 7 partite, risalendo posizioni. All'inizio del girone di ritorno la squadra cremisi ha inanellato 20 risultati utili consecutivi risultando imbattuta nel girone di ritorno, concludendo il campionato al quinto posto in classifica e venendo ammesso ai play-off. Nella semifinale play-off ha affrontato il Piano San Lazzaro, venendo eliminato dopo aver perso per 1-0 la gara di ritorno disputatasi allo Stadio Dorico di Ancona.\nAll'inizio della stagione successiva in Eccellenza la squadra aveva ottenuto 13 risultati utili consecutivi, dalla prima alla tredicesima giornata, seguiti da altri 18 risultati utili consecutivi, dalla quindicesima giornata di andata alla tredicesima di ritorno, raggiungendo anche la vetta della classifica. Il Tolentino concluse il campionato al terzo posto, venendo ammesso ai play-off: dopo aver eliminato l'Elpidiense Cascinare in semifinale, \u00e8 stato sconfitto nella finale per 1-0 dalla Vis Pesaro. Nella fase regionale della Coppa Italia Dilettanti ha disputato la finale, giocata il 22 dicembre allo stadio comunale di Civitanova Marche, contro l', venendo sconfitto dopo i tiri di rigore dopo che i tempi regolamentari e i tempi supplementari si erano conclusi sull'1-1.\nNella stagione 2011-2012 il Tolentino ha concluso il campionato al secondo posto a tre punti dalla Maceratese, vincitrice del campionato, e venendo ammesso ai play-off nazionali dopo aver sconfitto la Fermana nel play-off regionali. Nei play-off nazionali \u00e8 stato subito eliminato in semifinale dal Casacastalda. Il 21 dicembre ha vinto la fase regionale della Coppa Italia Dilettanti battendo 2-1 la Biagio Nazzaro Chiaravalle nella finale giocata a Porto Sant'Elpidio grazie alle reti realizzate da Iommi e Melchiorri. Grazie a questa vittoria ha partecipato alla fase nazionale della Coppa Italia Dilettanti: dopo aver battuto gli umbri del San Sisto nella prima fase, \u00e8 stato sconfitto dal Pisa Sporting Club nei quarti di finale.\nNella stagione 2012-2013 il Tolentino ha concluso al sesto posto il campionato, ma gi\u00e0 dal mese di gennaio 2012 la societ\u00e0 venne messa in liquidazione. Prima della fine della stagione sportiva la societ\u00e0 venne dichiarata fallita. Nel luglio 2013 venne costituita dal gruppo costituito da Fabio Mazzocchetti, Marco Romagnoli, Paolo Tordini, Leonardo Maccari e Roberto Chiavari la nuova societ\u00e0 U.S. Tolentino 1919 A.S.D., che rilev\u00f2 i diritti sportivi della vecchia societ\u00e0 e iscrivendo il club al campionato di Eccellenza 2013-2014. Venne nominato presidente Fabio Mazzocchetti, vice presidente Marco Romagnoli, direttore generale Roberto Chiavari, mentre come allenatore venne scelto Aldo Clementi. La stagione si concluse con un quarto posto, a cui non segu\u00ec la partecipazione ai play-off perch\u00e9 il Castelfidardo, guidato dall'ex allenatore Mobili, giunse secondo con 16 punti di vantaggio sulla terza classificata, il Biagio Nazzaro, guadagnandosi cos\u00ec l'accesso diretto ai play-off nazionali.\nLa stagione 2014-2015 si concluse con un terzo posto finale e con la sconfitta nella finale play-off, giocata allo Stadio Cino e Lillo Del Duca di Ascoli Piceno, contro il Monticelli, mancando l'accesso ai play-off nazionali. Nella stagione 2015-2016 di Eccellenza la squadra, guidata dal Matteo Possanzini e con un discreto numero di calciatori provenienti dal vivaio del club, raggiunse il terzo posto finale in classifica, venendo cos\u00ec nuovamente ammesso ai play-off regionali, venendo per\u00f2 subito sconfitto in semifinale dal Biagio Nazzaro. \nLa stagione 2016-2017 \u00e8 stata caratterizzata da una riorganizzazione interna, che ha portato al cambio di direttore generale da Chiavari a Paolo Tordini, mentre come direttore sportivo venne scelto l'ex cremisi Stefano Serangeli, supportato da Giorgio Crocetti, mentre il ruolo di segretario organizzativo venne affidato a Emanuele Capitani. Il settore giovanile, invece, venne affidato a due storiche bandiere cremisi, Maurizio Mattoni e Stefano Tombolini. In estate vari ragazzi del vivaio vennero ceduti a societ\u00e0 professionistiche, tra cui Giorgio Pagliari approdato all'Atalanta. Dopo quasi quaranta anni la panchina venne affidata a un tolentinate ex cremisi, Paolo Passarini. La stagione venne conclusa al sesto posto, mancando l'accesso ai play-off regionali.\nNella stagione 2017-2018 la prima novit\u00e0 \u00e8 data dall'avvicendamento alla presidenza del sodalizio, finito il proprio mandato Fabio Mazzocchetti (che mantiene la carica di vice presidente) gli subentra l'Avv. Marco Romagnoli. Del consiglio direttivo fanno anche parte Matteo Compari (vice presidente), Stefano Serangeli (che assume anche il ruolo di direttore generale), Antonio Taddei e Mario Broglia. In panchina torna l'indimeticato Luigi Zaini (il suo secondo \u00e8 Pieralvise Ruani) la cui parentesi cremisi \u00e8 per\u00f2 breve. Il pessimo inizio di torneo inducono i dirigenti all'esonero dopo la nona giornata. La panchina viene affidata temporaneamente a Ruani che guida un manipolo di ragazzi al roboante successo di Fossombrone per 5-0. Dall'undicesima giornata la panchina viene affidata all'esperto Andrea Mosconi che porta in porto una rilevante rimonta. I cremisi che stazionavano in zona play out arrivano a conquistare il quarto posto finale, mancando per\u00f2 l'approdo ai play off per un solo punto in quanto distaccati da 10 lunghezze dalla terza in calissifica, Atletico Gallo Colbordolo. 13 gli under schierati, 7 i ragazzi del vivavio che hanno esordito in prima squadra, complessivamente sono 18 i cremisi utilizzati provenienti dal vivaio.\nL'anno del Centenario della Fondazione e del ritorno in serie D\nLa stagione 2018/2019, quella che si pone in continuit\u00e0 con il Centenario della fondazione del sodalizio cremisi (30/08/2019), si caratterizza per due importantissimi successi raggiunti. Dopo 10 anni, il Tolentino ritorna in serie D e la compagine del presidente Romagnoli conquista anche la Coppa Italia di Eccellenza Marche. \u00c8 un risultato di straordinaria importanza: l'ultimo campionato vinto, infatti, \u00e8 quello 1994/1995 (all'epoca i cremisi del presidente Ercoli, con in panchina mister Castori) vinsero il campionato di serie D e salirono in C/2. La squadra, guidata da mister Andrea Mosconi, dopo un inizio di campionato folgorante ha un clamoroso calo tra il novembre ed il dicembre 2019. Nel girone di ritorno i cremisi inanellano una serie di risultati positivi tanto da vincere il campionato con quarto turni di anticipo. La seconda in classifica (il Poorto Sant'Elpidio) concluder\u00e0 ad otto lunghezze di distanza. La finale di Coppa Italia si disuputa il 23/01/2019 al \"Della Vittoria\" di Tolentino; i cremisi sconfiggono il Fabriano Cerreto per 2-0 (di Tortelli e Cicconetti le reti). La squadra \u00e8 composta da tanti elementi del territorio, si fanno notare diversi giovani del vivaio (su tutti il 2001 Luca Cicconetti). Capocannoniere cremisi \u00e8 Matteo Minnozzi, arrivato dalla Sambenedettese a dicembre, che mette a segno 12 gol in 20 gare disputate. Il consiglio direttivo \u00e8 composto da: Romagnoli Marco (presidente), Matteo Compari e Fabio Mazzocchetti (vice presidenti), Simone Antinori, Mario Lazzari e Stefano Serangeli (con funzione di direttore generale sino al marzo 2019). Il ruolo di direttore sportivo viene affidato a Giorgio Crocetti. Questa la rosa del Tolentino, dopo il mercato di riparazione dicembrino. Portieri: Felicioli Mattia, Giorgi Matteo, Rossi Cristopher; Difensori: Borghetti Pierluigi, Della Spoletina Matteo, Cerolini Luca, Forresi Riccardo, Labriola Claudio, Mariani Marco, Ruggeri Federico, Tartabini Edoardo; Centrocampisti: Bernacchini Matteo, Boutlata Yassen, Capezzani Lorenzo, Cicconetti Luca, Gabrielli Matteo, Mastromonaco Gianluca, Strano Emanuele, Tortelli Paolo. Attaccanti: Di Domenicantonio Simone, Merlini Manuel, Minnozzi Matteo, Raponi Riccardo, Storoni Alessandro, Terriaca Valerio, Tittarelli Gabriele. Allenatore: Andrea Mosconi, vice: Maurizio Mattoni, preparatore atletico: Antonio Mosconi, preparatore portieri: Mauro Marsili, massaggiatore: Mario Broglia.\nLa stagione 2019/2020, quella del ritorno dopo dieci anni nella quarta serie nazionale, inizia con la trasformazione dell\u2019U.S. Tolentino 1919 da A.s.d. in Societ\u00e0 Sportiva Dilettantistica a responsabilit\u00e0 limitata. Alla guida del sodalizio viene confermato Marco Romagnoli. La societ\u00e0 conferma tutte le figure tecniche (a partire dal direttore sportivo Giorgio Crocetti e dall\u2019allenatore Andrea Mosconi) e moltissimi calciatori. Nell\u2019avvio del torneo i cremisi pagano caro il noviziato navigando nelle zone pericolose della classifica. Il campionato verr\u00e0 dichiarato concluso alla giornata 26 a causa del dilagare dell\u2019epidemia del covid-19 anche in Italia. I cremisi terminano, sorprendentemente, al nono posto assoluto. Dal mese di dicembre sino al termine anticipato del torneo (01/03/2020) i cremisi raccolgono ben 25 punti in undici gare dando vita ad una serie di grandi prestazioni. In Coppa Italia il Tolentino riesce ad arrivare, addirittura, alla semifinale nazionale (eliminate Porto Sant\u2019Elpidio, Foligno, Cannara, Montegiorgio, Mezzolara e Pineto, gli uomini di Mosconi si arrendono solo dinanzi al Fasano). Tanti i giovani, anche del vivaio, utilizzati in prima squadra, tanto da far conseguire all\u2019U.S.T. il secondo posto del girone nella speciale graduatoria (Giovani Di Valore) ideata per premiare le compagini che hanno utilizzato sin dal primo minuto il maggior numero di giovani atleti di propriet\u00e0. Tra gli altri si mettono particolarmente in mostra Matteo Minnozzi e Matteo Bucosse. Il primo, ancora una volta, si rivela l\u2019attaccante pi\u00f9 prolifico della squadra con 17 reti (3 in Coppa). Il secondo, giovanissimo portiere classe 2002, prelevato dal Montemilone Pollenza in estate, conquista la maglia da titolare, facendosi talmente apprezzare tra i pali tanto da essere prelevato dalla Juventus. Questa la rosa del Tolentino, dopo il mercato di riparazione dicembrino. Portieri: Bucosse Matteo, Giachetta Saverio, Giorgi Matteo e Rossi Christopher. Difensori: Bonacchi Christian, Cerolini Luca, Labriola Claudio, Laborie Pierre, Marcantoni Federico, Petetta Alessandro, Ruggeri Federico e Viola Davide. Centrocampisti: Capezzani Lorenzo, Cicconetti Luca, Maresca Matteo, Mastromonaco Gianluca, Olivieri Nikola, Pagliari Giorgio, Ruci Alessio, Severoni Leonardo, Strano Emanuele e Tortelli Paolo. Attaccanti: Di Domenicantonio Simone, Minnozzi Matteo, Padovani Ettore, Raponi Nicholas e Tirabassi Tommaso. Allenatore: Andrea Mosconi, vice: Maurizio Mattoni, preparatore atletico: Antonio Mosconi, preparatore portieri: Mauro Marsili, massaggiatore: Mario Broglia.\nLa stagione 2020/2021 si caratterizza per numerosi stop and go a causa della pandemia indotta dal covid 19. Molte le soste forzate e le gare rinviate. Per tali motivi il torneo si conclude oltre un mese dopo il previsto, il 19 giugno 2021. I cremisi guidati da Mister Mosconi e dall'intero staff tecnico dell'anno precedente concludono il torneo al 13\u00ba posto unitamente all'Atletico Fiuggi ed al Vastogirardi. Per la classifica avulsa i cremisi si piazzano alle spalle dei laziali e prima dei molisani. Evitano il play out casalingo grazie alla riduzione delle retrocessioni a due sole squadre. Forse, proprio a causa del tormentato contesto su descritto, il torneo del Tolentino si caratterizza con serie di esaltanti vittoria che si alternano a serie di sconfitte e/o pareggi interni. Due le note di particolare rilievo: i cremisi riescono a battere la vincitrice del Campobasso con un secco e perentorio 4-0 casalingo. Negli ultimi dieci minuti di gioco i cremisi hanno subito incredibili rimonte gettando alle ortiche ben 16 punti. Tra le belle cose da ricordare il debutto in serie D di diversi giovani provenienti dal settore giovanile: il portiere Matteo Giorgi (2000), i difensori Mattia Stefoni (2003) ed Alessio Eleonori (2003), gli attaccanti Nikolas Prosperi (2003) e Davide Moscati (2003). Da ricordare la straordinaria annata del centravanti Ettore Padovani, sia nel ruolo di uomo assist che di goleador (con tredici reti messe a segno si colloca tra i primissimi posti della classifica marcatori). \nColori e simboli.\nIl colore sociale della squadra \u00e8 il cremisi.\nTifoseria.\nL'attuale tifoseria del Tolentino \u00e8 rappresentata dagli \"SCONVOLTS TOLENTINO 1988\" e dal \"Collettivo\" collocati nella \"Gradinata Pallorito\"."}
{"id": "39535", "revid": "92723", "url": "https://it.wikipedia.org/wiki?curid=39535", "title": "Matrice involutoria", "text": "In algebra lineare per matrice involutoria si intende una matrice che coincide con la propria inversa; si tratta quindi di un caso particolare di matrice invertibile.\nIn particolare le matrici involutive o involuzioni soddisfano l'equazione:\nformula_1\nche impone per gli autovalori i valori +1 e -1. \nAlcune matrici involutorie sui reali sono interpretabili come trasformazioni lineari involutorie di uno spazio Rn in s\u00e9 e pi\u00f9 concretamente come riflessioni.\nSi vede facilmente che anche la matrice opposta di una involutoria \u00e8 una matrice involutoria.\nQuesti sono alcuni esempi di matrici involutorie che, come si pu\u00f2 vedere abbastanza facilmente, rappresentano riflessioni in R2\nformula_2\ne in R3\nformula_3\nformula_4\nAltri esempi di matrici involutorie:\nformula_5"}
{"id": "39538", "revid": "1232112", "url": "https://it.wikipedia.org/wiki?curid=39538", "title": "Citt\u00e0 di Isernia San Leucio Roccasicura", "text": "La Citt\u00e0 di Isernia San Leucio Roccasicura S.S.D.r.l., meglio nota come Isernia, \u00e8 una societ\u00e0 calcistica italiana con sede nella citt\u00e0 di Isernia.\nLa squadra risulta essere stata fondata nel 1928 e rifondata nel 1987, nel 2005 e nel 2010. Il livello pi\u00f9 alto raggiunto dal club \u00e8 stato la quarta divisione nazionale, nella quale i pentri hanno all'attivo cinque campionati, tre sono di Serie C2, dove il miglior risultato \u00e8 costituito da un tredicesimo posto e due di Serie D.\nI colori sociali sono storicamente il bianco e il celeste, e la squadra disputa le gare interne presso lo Stadio Mario Lancellotta.\nStoria.\nDelle origini agli anni settanta.\nLe origini del calcio isernino risalgono al 1928 con la prima partecipazione ufficiale al campionato di Terza Divisione Abruzzo - Molise 1927/1928, con il nome di S.S. Samnium Isernia.\nBen presto la denominazione verr\u00e0 cambiata in Isernia.\nNella stagione 1955/56 l'Isernia conquista la promozione al massimo campionato regionale, la Promozione Campania - Molise.\nNella stagione 1956/1957 l'Isernia ottiene una salvezza tranquilla posizionandosi al 14\u00ba posto.\nNella stagione successiva la Promozione, che era la V serie del calcio italiano, cambia denominazione in Campionato Nazionale Dilettanti. L'Isernia vi parteciper\u00e0 nel girone A campano per alcune stagioni prima di retrocedere.\nNel 1965/66 l'Isernia cambia denominazione in SS. Aesernia.\nNella stagione 1971/1972 l'Aesernia vince il campionato di I Categoria Campana e viene promossa nel campionato di Promozione Campana.\nDa questo momento l'Aesernia militer\u00e0 a lungo nel girone A della Promozione Campana sino alla stagione 1980/1981, al termine della quale viene ripescata nel Campionato Interregionale per completamento organici.\nGli anni ottanta e novanta.\nL'Aesernia milita nel Campionato Interregionale nelle successive 3 stagioni. Al termine della stagione 1983/1984 l'Aesernia ottiene la prima storica promozione in Serie C2, dopo un avvincente testa a testa con il Cisterna, durato sino all'ultima giornata.\nNella stagione 1984/85 l'Aesernia si piazza al 13\u00ba posto. Nella stagione 1985/1986 l'Aesernia si piazza al 18\u00ba posto e retrocede nel Campionato Interregionale.\nAl termine della stagione 1986/87 viene decretato il fallimento dell'S.S. Aesernia. Contemporaneamente viene fondata una nuova societ\u00e0 con la denominazione di Isernia '86. Con l'autonomia calcistica regionale del 1991/92 l'Isernia partecipa al primo campionato di Promozione Molisana. Al termine della stagione 1991/92 ottiene la promozione alla nuova Eccellenza Molisana. Nello stesso anno assume la denominazione di Polisportiva Isernia, con cui partecipa al campionato di Eccellenza Molisana per sei stagioni.\nAl termine della stagione 1997/1998 ottiene la promozione in Serie D.\nDopo la vittoria nel girone unico dell'Eccellenza molisana nella stagione 1997/1998 e la promozione in serie D, l'allora Polisportiva Isernia venne fusa con l'Isernia Calcio Sport, altra associazione calcistica della citt\u00e0, militante in Eccellenza. La nuova societ\u00e0 prese la denominazione di Isernia Football Club.\nGli anni duemila.\nDopo aver disputato 5 campionati di serie D nel girone H, l'Isernia approda nuovamente in serie C2, grazie alla vittoria del campionato nella stagione 2002-2003. Nello stesso anno l'Isernia partecipa alla poule scudetto insieme alle altre 8 squadre vincenti nei vari gironi della Serie D, perdendo in finale con la Cavese.\nNella stagione 2003/2004, nel girone B di serie C2, la squadra si salva sul campo piazzandosi 14\u00ba; tuttavia la societ\u00e0 di propriet\u00e0 di Antonino Pane fallisce, facendo svanire la possibilit\u00e0 di continuare l'avventura tra i professionisti.\nNella stagione 2004/2005 Isernia rimane senza calcio: bisogner\u00e0 infatti aspettare un anno, prima di rivedere una squadra nel capoluogo pentro.\nNel 2005 nasce l'ASD Isernia Pentra Sport che arriva seconda nel campionato di I categoria. Viene ripescata in Promozione dopo gli spareggi con le seconde classificate. Nella stagione 2006/2007 l'Isernia Pentra Sport si piazza quinta nel campionato di Promozione Regionale, perde i playoff in finale con la Frentana Larino, ma viene promossa comunque in Eccellenza grazie ad un ripescaggio. Nella stagione 2007/2008 l'Isernia arriva 14^ nel campionato di Eccellenza Molisana e retrocede in Promozione dopo essere stata sconfitta nei playout contro la Frentana Larino. Viene comunque ripescata in Eccellenza al posto del rinunciatario Scapoli. Nella stagione 2008/2009 l'Isernia Pentra Sport si piazza nuovamente 14^ nel campionato di Eccellenza. Nel maggio 2009, a seguito della sconfitta nei playout contro il Guglionesi, retrocede in Promozione Regionale.\nL'Isernia Pentra Sport chiuder\u00e0 definitivamente la sua avventura al termine della stagione 2009/2010 piazzandosi 14^ nel campionato di Promozione e retrocedendo in I categoria dopo la sconfitta nei playout contro la Domenico De Sisto.\nNel frattempo nel 2009 si costituisce grazie alla fusione tra lo Sporting Aesernia, squadra minore cittadina sino ad allora militante in prima categoria e la compagine campana dell'ASD Real Rocca d'Evandro 2006, fresco vincitore del campionato di promozione molisana, l'ASD Real Isernia consentendo ad una squadra cittadina di militare nuovamente nel massimo campionato regionale. Nella stagione 2009/2010 il Real Isernia arriva quarto nel campionato di eccellenza e partecipa ai playoff, vincendo la finale regionale e approdando alla fase nazionale. Qui, dopo aver superato il Kamarat in semifinale, vede sfumare il sogno \"Serie D\" in finale con l'Ebolitana, a seguito di un pareggio in casa (2-2) e un pareggio in trasferta (1-1).\nGli anni duemiladieci.\nAl termine della stagione 2010-2011, dopo un entusiasmante lotta a tre con Turris S.Croce e Montenero, conquista il primo posto grazie alla vittoria per 5-1 contro il Larino, nell'ultima giornata di campionato. Per l'Isernia \u00e8 il ritorno in serie D a sette anni di distanza dalla sciagurata gestione di Antonino Pane.\nIl 31 maggio 2011 tramite una conferenza stampa viene lanciato il progetto di azionariato popolare \"'Sernia Mea\" per l'Isernia Calcio, fortemente voluto dal presidente Gianni Monfreda e dal consulente Andrea Ruggeri, general manager di BMS Srl (agenzia romana di sports-marketing &amp; communication). Il progetto era quello di fondare una nuova societ\u00e0 a responsabilit\u00e0 limitata dilettantistica denominata \"Isernia Football Club\" da fondere con l'\"ASD Real Isernia\" o, in alternativa, una semplice trasformazione dell'ASD in Srl con conseguente cambio di denominazione sociale. Tale operazione avrebbe consentito una migliore gestione amministrativa e la reale suddivisione in quote del capitale sociale. Inoltre il progetto prevedeva la concessione del 10% delle quote sociali all'Associazione Isernia Mia che avrebbe avuto cos\u00ec la possibilit\u00e0 di eleggere un proprio rappresentante all'interno del Consiglio Direttivo dell'Isernia F.C. Dato lo scarso successo, il progetto \u00e8 stato abbandonato dopo pochi mesi.\nNel 2011 l'ASD Real Isernia cambia denominazione in ASD Isernia Football Club. Nella stagione 2011-2012 l'Isernia Footbal Club si piazza quinta nel girone F di serie D e partecipa ai play off, perdendo in semifinale con la Sambenedettese.\nNella stagione 2012-2013 l'Isernia F.C. chiude al 13\u00ba posto, in zona playout, ma conquista la permanenza diretta in serie D in virt\u00f9 di un distacco superiore a 8 punti dalla diretta concorrente. Nella Coppa Italia Serie D 2012-2013 viene eliminata ai quarti di finale.\nNell'estate del 2013 l'A.S.D. Isernia F.C. viene ceduta ad una nuova compagine societaria formata da Claudio Pucciarelli, dal procuratore sportivo Gaetano Battiloro e dall'agente Fifa Martino Scibilia che vanno a ricoprire rispettivamente i ruoli di presidente, direttore sportivo e direttore generale. Il 1\u00ba luglio 2013 viene assunto in qualit\u00e0 di allenatore Alberto Savino, che per\u00f2 si dimetter\u00e0 il 28 luglio a distanza di 48 ore dal ritiro. Successivamente la panchina dell'Isernia viene affidata a Giovanni Renna. Dopo 5 sconfitte consecutive, Renna viene esonerato. Al suo posto giunge sulla panchina dell'Isernia Santo Mazzullo.\nIl 4 ottobre 2013, dopo un avvio di stagione turbolento caratterizzato da risultati sportivi negativi e dal mancato adempimento degli oneri economici dovuti ai giocatori e allo staff tecnico, viene formalizzata la cessione ad una nuova compagine formata dall'imprenditore italo-canadese Saverio De Benedictis in qualit\u00e0 di presidente e dall'immobiliarista irpino Generoso Mario Guarino in qualit\u00e0 di direttore generale e vicepresidente. Ben presto per\u00f2 anche questa gestione si riveler\u00e0 fallimentare, perch\u00e9 priva di qualsiasi garanzia economica. Cos\u00ec, dopo appena 13 giorni, il presidente De Benedictis verr\u00e0 costretto alle dimissioni. Il 22 ottobre 2013 il titolo dell'Isernia F.C. verr\u00e0 riconsegnato dallo stesso De Benedictis a Gaetano Battiloro. Questo in un secondo momento affider\u00e0 la gestione societaria ad un gruppo di quattro imprenditori isernini, tra cui l'ex presidente Gianni Monfreda, avente il compito di traghettare il titolo dell'Isernia Fc verso una nuova compagine societaria.\nIl 13 novembre 2013, dopo un incontro tra Battiloro e una delegazione formata dal procuratore Michele Cozzone, dal direttore sportivo Dino Pietrangelo e dallo sponsor Vittorio Favellato, il titolo viene riconsegnato definitivamente alla citt\u00e0 di Isernia. Si chiude cos\u00ec la gestione Battiloro che verr\u00e0 ricordata come uno dei periodi pi\u00f9 bui per il calcio cittadino, dopo il fallimento targato Antonino Pane.\nIl 28 dicembre 2013 l'incarico di presidente viene affidato all'Avv. Antonio Gialloreto. Il 3 gennaio 2013 \u00e8 stato ufficializzato il nuovo tecnico Michele Califano. \nGialloreto per\u00f2 si dimetter\u00e0 il 21 dicembre e al suo posto subentrer\u00e0, in qualit\u00e0 di principale finanziatore del club, l'imprenditore isernino Mario Ciampittiello, che traghetter\u00e0 la squadra fino a fine campionato, ma non assumer\u00e0 mai formalmente la carica di presidente. Infatti il 15 marzo 2014, durante una conferenza stampa, verr\u00e0 finalmente chiarito il nuovo organigramma, tenuto praticamente segreto fino a quel momento. Il direttivo della societ\u00e0 risulter\u00e0 composto dal presidente Duilio Petrarca e dal direttore sportivo e vicepresidente Dino Petrangelo.\nAlla fine della stagione la squadra retrocede direttamente nel campionato regionale di Eccellenza Molise.\nNella stagione 2014-2015 l'Isernia vince il campionato di Eccellenza Molise con quattro giornate d'anticipo, superando in volata la diretta concorrente Giovent\u00f9 Calcio Dauna e totalizzando complessivamente 26 vittorie, un pareggio e 3 sconfitte. Nella stessa stagione l'Isernia vince la fase regionale della Coppa Italia Dilettanti, superando l'Olimpia Riccia nella finale disputata allo Stadio Nuovo Romagnoli di Campobasso.\nDurante l'estate successiva, il sodalizio viene rilevato da una cordata composta da imprenditori locali e capeggiata dal presidente Luigi Mazzocco e dal vicepresidente Antonio Biscotti.\nDur\u00f2 poco l'avventura in D dei bianco-celesti che vengono sconfitti dal ai playout sancedone la retrocessione in Eccellenza.\nDopo due stagioni, il 29 aprile 2018 i \"pentri\" ritornano in Serie D dopo il pareggio esterno contro il Termoli.\nIl ritorno nella massima serie dilettantistica dura solo una stagione, e l'Isernia, guidato da Massimo Silva ritorna in Eccellenza dopo aver chiuso il campionato al penultimo posto del girone F, e il ritorno nella massima serie regionale si conclude con un nono posto. \nAnni duemilaventi.\nNell'Eccellenza molisana 2020-2021, dopo essersi fusa con l'U.S. Roccasicura e aver cambiato denominazione in Citt\u00e0 di Isernia Fraterna Roccassicura , si trova testa a testa con l'Aurora Alto Casertano per la vittoria del campionato e, complice il blocco imposto per i dilettanti per il coronavirus ad ottobre e la ripartenza soltanto ad Aprile, con il nuovo formato che prevedeva i playoff per i primi quattro, l'Isernia si classific\u00f2 seconda, conquist\u00f2 la finale nella doppia sfida con il Venafro ma, al neutro del Nuovo Romagnoli di Campobasso perse ai rigori contro l'Aurora, dopo che i tempi supplementari erano finiti 1-1.\nNel giugno del 2021 si fonde con la scuola calcio San Leucio e cambia nome in \"Citt\u00e0 di Isernia San Leucio Roccasicura\". \nNel campionato di Eccellenza 2021-2022 parte con i favori del pronostico, ma la vede alla fine del girone di andata distaccata di 10 punti dal primo posto occupato dal , con i biancoazzurri che ne hanno conquistati 32. Proprio per lo scontro diretto con il Termoli alla 5\u00aa giornata perso per 3-1, mister Antonio Pecoraro viene sollevato dall'incarico (dopo aver conquistato 7 punti nelle prime 5 giornate) e al suo posto viene scelto Pierluigi De Bellis. Al momento l'Isernia \u00e8 in corsa per la Coppa Italia Dilettanti Molise trovandosi in semifinale contro il Guglionesi.\nColori e simboli.\nColori.\nI colori della maglia dell'Isernia sono il bianco e il celeste, ripresi dal gonfalone della citt\u00e0.\nTali tinte vengono disposte in verticale sulla maglia casalinga.\nSimboli ufficiali.\nStemma.\nIl simbolo dell'Isernia Football Club \u00e8 uno scudo sannitico. La cornice di colore blu forma nella parte superiore un riquadro rettangolare con all'interno la scritta in maiuscolo Isernia F.C. All'interno lo sfondo \u00e8 suddiviso obliquamente in due settori, bianco e celeste. In posizione centrale \u00e8 presente un pallone da calcio, su cui campeggiano le iniziali della citt\u00e0 composte da un bastone intorno al quale \u00e8 attorcigliato un serpente. A partire dal 2020 lo stemma cambia e diventa ovale, con al centro sempre le lettere intrecciate colore d'oro e con una torre sullo sfondo bianco, mentre in basso, dove c'\u00e8 un pallone su cui poggiano le lettere, lo sfondo \u00e8 a strisce con il colore azzurro che risalta, mentre il bianco \u00e8 di meno.\nInno.\nL'inno ufficiale della squadra si chiama \"Forza Isernia\".\nStrutture.\nStadio.\nL'Isernia gioca le partite casalinghe presso lo stadio Mario Lancellotta. L'impianto, che ha una capienza di 1592 posti, \u00e8 stato inaugurato nel 1998 e sostituisce il vecchio e storico impianto situato al centro della citt\u00e0 (ora abbattuto per fare posto all'auditorium di Isernia) che era intitolato alle vittime del bombardamento di Isernia del 10 settembre 1943.\nIl 15 novembre del 2008 \u00e8 stato intitolato a Mario Lancellotta, gi\u00e0 sindaco di Isernia tra il 1975 e il 1977 e presidente del Comitato Regionale CONI Molise tra il 1976 e il 1998.\nFanno parte dello stadio un campo da calcio in erba naturale, una pista di atletica, e un campo da calcio in erba sintetica (antistadio).\nCentro di allenamento.\nL'Isernia svolge i propri allenamenti allo stadio Mario Lancellotta.\nSociet\u00e0.\nOrganigramma societario.\nOrganigramma preso dal sito ufficiale della societ\u00e0 \nTifoseria.\nStoria.\nLa tifoseria \u00e8 composta principalmente da due gruppi: i \"Cherokee\", nati nel 1994, e gli \"Squilibrati\", nati nel 2007 ma attualmente sciolti. Nel 2014 nascono i \"No one can stop this generation!\" inizialmente come costola dei \"Cherokee\" e successivamente diventati autonomi.\nGemellaggi e rivalit\u00e0.\nLa tifoseria molisana sostiene delle amicizie con le tifoserie di , Terracina e Maceratese.\nRivalit\u00e0 e inimicizie esistono con la tifoseria laziale del Cassino, con gli abruzzesi della Vastese e con i marchigiani della Recanatese. Tuttavia le pi\u00f9 accese sono nei riguardi delle corregionali: , e Venafro.\nNote.\n19 Isernia diventando Citt\u00e0 di Isernia F.R. https://molise.lnd.it/index.php?option=com_docman&amp;view=download&amp;alias=378-comunicato-ufficiale-n-7-s-s-2020-2021&amp;category_slug=comunicato-ufficiale-n-7&amp;Itemid=3241\n20 https://cittadiserniacalcio.it/storia-del-club/\n21 https://cittadiserniacalcio.it/organigramma/"}
{"id": "39539", "revid": "125867589", "url": "https://it.wikipedia.org/wiki?curid=39539", "title": "Biellese 1902", "text": "L'Associazione Sportiva Dilettantistica Biellese 1902, meglio nota semplicemente come Biellese, \u00e8 una societ\u00e0 calcistica italiana con sede a Biella, militante in Eccellenza.\nLa squadra \u00e8 tra le prime cento in Italia per tradizione sportiva, avendo preso parte per 81 volte a campionati organizzati su base nazionale e raggiunto quale apice sportivo la promozione a pieno titolo nel massimo campionato italiano di calcio nella stagione 1928-1929 e quale maggiore successo la vittoria della Seconda Divisione 1922-1923.\nNata la prima societ\u00e0 nel 1919 quale sezione calcio dell\"'Unione Sportiva Biellese\" attiva gi\u00e0 dal 1902, il sodalizio \u00e8 stato rifondato nel 1993 ed ancora nel 2010, mutando pi\u00f9 volte nel tempo la propria denominazione ed assumendo quella attuale nel 2016. I \"Lanieri\"come sono soprannominatiindossano una maglia bianconera a strisce verticali e disputano le proprie partite interne allo stadio La Marmora-Pozzo, che li ospita dal 1936.\nStoria.\nLe origini.\nAll'inizio del XX secolo a Biella furono attive diverse societ\u00e0 sportive praticanti il calcio e la prima partita amichevole fu disputata il 16 aprile 1906 sul campo di Piazza d'Armi: Pietro Micca-Pro Vercelli II 0-5. La Societ\u00e0 Ginnastica Pietro Micca era nata nel 1899 come Societ\u00e0 Ginnastica Biellese, cambiando la propria denominazione nel 1902 quando istitu\u00ec la propria sezione calcio ein data 30 novembreassorb\u00ec la disciolta Robur et Virtus, societ\u00e0 sportiva fondata nel 1898. La Pietro Micca si affili\u00f2 alla F.I.F. ma la sua sezione calcio venne successivamente sciolta prima del 1910. Altre societ\u00e0 che praticarono il gioco del calcio furono il Circolo Culturale Excelsior, fondato nel 1902, e lo Sport Club Veloces che inaugur\u00f2 la propria sezione calcio nel 1906 e prese parte ai campionati della F.I.F. fino alla prima guerra mondiale, raggiungendo nella stagione 1914-1915 la Prima categoria.\nLa Veloces conflu\u00ec il 2 settembre 1919 nell'Unione Sportiva Biellesesociet\u00e0 polisportiva fondata il 19 gennaio 1902 (data tradizionale, secondo talune fonti la fondazione societaria sarebbe da individuare nel 1903) dalla fusione tra le sezioni locali della Fortiores (societ\u00e0 ciclistica) e dell'Audax Italiano (societ\u00e0 podistica)fino ad allora sprovvista di una sezione calcio mantenendo il nome ritenuto maggiormente rappresentativo della citt\u00e0, inaugurando il nuovo campo sportivo \"Lanzone\" ed iscrivendosi ai campionati F.I.G.C. nella categoria di merito acquisita dalla Veloces.\nAnni 1920.\nNei campionati di Prima Categoria (Serie A) 1919-20 e 1920-21, la Biellese non ottenne risultati particolarmente brillanti: non riusc\u00ec mai a superare la fase regionale, classificandosi al quarto posto nel girone A piemontese nel 1919-20 e sempre quarta, ma questa volta nel Girone B, nel 1920-21. Il 9 ottobre 1920 venne inaugurato il campo sportivo \"Rivetti\".\nIl 24 luglio 1921, in un'assemblea infuocata, fu approvato il Progetto Pozzo, un piano di riforma del campionato che prevedeva la riduzione del campionato di Prima Divisione Nord a sole 24 partecipanti contro le 64 partecipanti del campionato 1920-21, cos\u00ec le 24 maggiori societ\u00e0 italiane secessionarono dalla FIGC, formando una federazione (CCI) e un campionato (Prima Divisione, nota anche giornalisticamente come \"Torneo delle 24\" concorrenti). La Biellese, inizialmente, decise di rimanere nei ranghi federali, iscrivendosi in Prima Categoria, ma mentre si trovava al terzo posto nel girone eliminatorio piemontese, cambi\u00f2 idea, ritirandosi e passando alla neonata CCI dove si iscrisse in Seconda Divisione. Classificandosi al 2\u00ba posto nel girone unico della Seconda Divisione Piemontese della CCI, in seguito al Compromesso Colombo, avrebbe dovuto essere retrocessa in Terza Divisione Regionale, ma in seguito alla mancata iscrizione di dieci societ\u00e0, venne riammessa, insieme a tutte le seconde classificate, alla nuova Seconda Divisione, il campionato cadetto dell'epoca.\nNella stagione 1922-23 vinse il girone B della Seconda Divisione, vinse anche la semifinale A, e superando in finale il Carpi (1-0 in casa e 1-1 fuori), si aggiudic\u00f2 il titolo di \"Campione italiano di Seconda Divisione\", ma non venne promossa nella massima serie a causa del blocco delle promozioni stabilito dal Compromesso Colombo.\nNelle due stagioni successive non riusc\u00ec a vincere il proprio girone eliminatorio di Seconda Divisione, ottenendo rispettivamente un secondo e un terzo posto. Nella stagione 1925-26, vincendo il girone A di Seconda Divisione, riusc\u00ec a qualificarsi al nuovo campionato cadetto, che cambi\u00f2 denominazione in \"Prima Divisione\" per riforma dei tornei.\nNella prima stagione in Prima Divisione, sfior\u00f2 la promozione in Divisione Nazionale, la massima serie dell'epoca, classificandosi al secondo posto nel girone A della Prima Divisione. L'anno successivo arriv\u00f2 finalmente la promozione nella massima serie, grazie alla vittoria del girone B della Prima Divisione. All'ultima giornata del girone B, disputata il 26 febbraio, era in programma a Biella lo scontro diretto Biellese-Milanese con le due compagini in vetta a pari punti: il vincitore dello scontro avrebbe ottenuto la promozione in Divisione Nazionale. La partita fu vinta per 2-0 dalla Milanese che cos\u00ec chiuse il girone B al primo posto, ma la Biellese sporse reclamo presso il Direttorio Federale sostenendo la tesi che un suo giocatore fosse stato corrotto da elementi riconducibili alla Milanese per agevolare la vittoria e la promozione del club meneghino. In attesa di prendere una decisione, la Federazione decise di rimandare l'inizio del girone finale tra le quattro vincitrici del girone. Dopo oltre un mese di indagini, il 3 aprile la Federazione stabil\u00ec che i due corruttori erano estranei alla Milanese ma, avendo comunque il tentativo di combine condizionato lo svolgimento del \"match\", la partita sarebbe stata ripetuta il 22 aprile sul campo neutro di Bologna. La ripetizione fu vinta per 1-0 dalla Biellese che cos\u00ec ottenne la promozione in Divisione Nazionale. Nelle finali tra le promosse, si classific\u00f2 al 4\u00ba posto dopo gli spareggi resosi necessari per il fatto che tutte le quattro finaliste si erano classificate al primo posto al termine del girone.\nNell'estate 1928 la FIGC, con una serie di ripescaggi d'ufficio, allarg\u00f2 la Divisione Nazionale a 32 societ\u00e0, intendendo fare del campionato di Divisione Nazionale 1928-29 un torneo di qualificazione ai due nuovi campionati in cui la Divisione Nazionale si sarebbe scissa: una \"Divisione Nazionale Serie A\" e una \"Divisione Nazionale Serie B\". Le migliori otto dei due gironi (a sedici squadre) sarebbero state ammesse alla Serie A, quelle tra la nona e la quattordicesima posizione sarebbero state declassate in Serie B, mentre le ultime due dei due gironi sarebbero state retrocesse addirittura nel campionato di terza serie (la Prima Divisione). La Biellese disput\u00f2 un buon campionato, contendendo per la maggior parte del torneo l'ottavo posto nel girone (l'ultimo disponibile per la Serie A) a Napoli e Lazio; tuttavia, un calo di rendimento nelle ultime giornate permisero a Napoli e Lazio di superarla in classifica, cosicch\u00e9 per un solo punto la Biellese dovette accontentarsi del 10\u00ba posto nel girone B della Divisione Nazionale, retrocedendo nella neo costituita \"Divisione Nazionale Serie B\". Nel primo campionato di Serie B \"a girone unico\" disputato, non riusc\u00ec tuttavia a raggiungere la salvezza, chiudendo il torneo al 15\u00ba posto e retrocedendo dunque in Prima Divisione.\nAnni 1930 e 1940.\nNel 1930 la societ\u00e0 cambi\u00f2 denominazione in Associazione Sportiva Biellese e nell'estate 1931 la societ\u00e0, a causa di problemi di carattere amministrativo-finanziario, era sull'orlo del tracollo, ma inspiegabilmente non chiuse i battenti, riuscendo comunque a iscriversi in Prima Divisione seppur in extremis. Numerosi calciatori, nel timore della mancata iscrizione al campionato, avevano nel frattempo lasciato la societ\u00e0 venendo inseriti nelle liste di trasferimento. \nNei campionati successivi non riusc\u00ec a trovare lo slancio giusto per vincere il girone eliminatorio di Prima Divisione, chiudendo a met\u00e0 classifica. Solo nel 1933-34 riusc\u00ec a condurre un campionato di vertice sfiorando la promozione in Serie B: chiudendo al secondo posto nel girone C, si qualific\u00f2 alle finali per la promozione nelle quali si classific\u00f2 3\u00ba nel girone finale D, mancando la B per un soffio. Nel 1934 la FIGC decise di ridenominare il campionato di terzo livello in \"Divisione Nazionale Serie C\" (o semplicemente Serie C) a partire dalla stagione 1935-36: al nuovo campionato di Serie C sarebbero state ammesse solo le migliori sei classificate di ogni girone di Prima Divisione. La Biellese riusc\u00ec a qualificarsi per la Serie C, classificandosi al quinto posto nel girone C della Prima Divisione.\nNel 1935-36 inaugur\u00f2 il nuovo campo sportivo intitolato ad \"Alessandro La Marmora\". Nelle stagioni successive, pur conducendo campionati di vertice chiudendo sempre tra le prime cinque classificate, non riusc\u00ec mai a trovare lo slancio giusto per vincere il proprio girone eliminatorio e quindi a qualificarsi alle finali per la promozione in Serie B. Solo nella stagione 1942-43 sfior\u00f2 il ritorno tra i cadetti vincendo il girone E e classificandosi al 4\u00ba posto nel girone finale B della Serie C. L'invasione alleata dell'Italia caus\u00f2 la sospensione del campionato.\nLe due invasioni della penisola, tedesca e alleata, che portarono alla temporanea suddivisione dell'Italia in due stati, la Repubblica di Sal\u00f2 stato fantoccio del Terzo Reich, e il Regno del Sud sotto il controllo alleato, imped\u00ec alla federazione di organizzare un campionato vero e proprio per la stagione 1943-44. La FIGC decise comunque di organizzare un campionato di guerra nell'Alta Italia, suddivise in eliminatorie zonali, le cui migliori si sarebbero qualificate dapprima alle semifinali interregionali e poi alle finali (sub)nazionali per l'assegnazione del titolo. La Biellese viene ammessa al Campionato Alta Italia 1944, venendo iscritta nel girone piemontese-ligure insieme a quattro societ\u00e0 di Serie A (Juventus, Torino, Genoa e Liguria) e ad altre societ\u00e0 meno blasonate. La Biellese non riusc\u00ec ad entrare tra le prime due classificate - piazzamento che le avrebbe permesso di qualificarsi alle semifinali - chiudendo comunque il girone zonale al 3\u00ba posto, dietro Torino e Juventus.\nNella stagione 1944-45 non si riusc\u00ec ad organizzare nemmeno un campionato di guerra, ma si disputarono solo tornei locali. L'A.S. Biellese non gioc\u00f2 alcuna partita, neanche amichevole. I suoi giocatori disputarono un torneo gestito dal locale Direttorio della Sezione Propaganda.\nNel 1945 la squadra fu ricostituita sempre con denominazione \"A.S. Biellese\", e venne inserita nel campionato di transizione Misto Serie B-C organizzato dalla Lega Nazionale Alta Italia. Chiudendo al 7\u00ba posto il girone A del Misto Serie B-C Alta Italia, venne ammessa d'ufficio in Serie B (a tre gironi). Nella stagione 1946-47, non riusc\u00ec per\u00f2 a salvarsi classificandosi al diciottesimo posto nel girone A della Serie B e perdendo gli spareggi salvezza contro Vogherese e Anconitana, e venendo comunque condannata alla retrocessione in Serie C.\nIl ritorno in Serie C presentava tuttavia un inghippo preoccupante: la FIGC aveva infatti stabilito che a partire dalla stagione 1948-49 la Serie C avrebbe avuto solo tre gironi contro i diciotto della stagione 1947-48: ci\u00f2 implicava che solo la prima classificata di ogni girone della Lega Nord si sarebbe salvata, mentre la stragrande maggioranza delle partecipanti sarebbe stata retrocessa nelle serie inferiori. Per rimanere in Serie C, la Biellese era dunque obbligata a vincere il proprio girone. Nella stagione 1947-48 la lotta per la salvezza tra Biellese e Asti fu intensa e al termine della stagione entrambe chiusero in testa il proprio girone, rendendo cos\u00ec necessario uno spareggio salvezza: la Biellese riusc\u00ec a vincerlo, salvandosi dunque sul campo (in seguito all'allargamento della Serie C da tre a quattro gironi fu riammesso anche l'Asti).\nNelle stagioni successive la Biellese ottenne delle salvezze.\nAnni 1950 e 1960.\nUna nuova riforma dei campionati, dopo quella del 1948, sembrava minacciare la permanenza dei biellesi in Serie C. Infatti, nel 1951 la FIGC stabil\u00ec di rendere la Serie C un torneo a girone unico a partire dalla stagione 1952-53: ci\u00f2 significava che la maggioranza delle partecipanti al torneo 1951-52 sarebbe dovuta retrocedere. La Biellese non fu mai in corsa per la salvezza, classificandosi al sedicesimo posto nel girone A della Serie C e retrocedendo dunque in IV Serie.\nNella prima stagione in IV Serie la Biellese chiuse quinta nel girone A, mentre nella stagione 1953-54 i piemontesi sfiorarono l'ammissione ai gironi finali per la promozione, chiudendo in testa il girone A a pari merito con l', ma perdendo lo spareggio con i valdostani. Dopo un campionato di transizione (solo un 5\u00ba posto nel girone A della IV Serie), arriv\u00f2 finalmente il ritorno in C nella stagione 1955-56: dopo aver vinto il girone A della IV Serie, nelle finali la Biellese super\u00f2 il Fanfulla, venendo promossa in Serie C. Perse invece le semifinali per il titolo di \"Campione d'Italia di IV Serie\" contro la .\nAl debutto nella Serie C \"a girone unico\", la Biellese ottenne un buon settimo posto, bissato poi l'anno successivo. A partire dalla stagione 1958-59, la Serie C torn\u00f2 ad essere un campionato a pi\u00f9 gironi e la Biellese, pur terminando i tornei dal 1958-59 al 1962-63 sempre tra le prime quattro posizioni, non riusc\u00ec mai a trovare lo slancio giusto per vincere il girone e tornare in Serie B. Particolarmente brucianti furono i due secondi posti consecutivi nel 1960-61 e nel 1961-62 con la B persa per un soffio. Dopo una stagione 1963-64 nata storta (15\u00ba nel girone A della Serie C e retrocessione sfiorata), la Biellese manc\u00f2 ancora per un soffio la Serie B nella stagione 1964-65, chiudendo ancora una volta al 2\u00ba posto il girone A.\nDopo due quinti posti consecutivi (1965-66 e 1966-67), la Biellese declin\u00f2 in modo preoccupante con un 12\u00ba posto nel 1967-68 e addirittura un 14\u00ba posto nel 1968-69. La retrocessione sembrava imminente e difatti arriv\u00f2 la stagione successiva: chiudendo al 20\u00ba posto il girone A della Serie C, venne retrocessa in Serie D.\nAnni 1970 e 1980.\nNella stagione 1970-71 soltanto un nefasto lancio della monetina imped\u00ec ai biellesi l'immediato ritorno in Serie C: chiuso il girone A della Serie D a pari merito con la Pro Vercelli, furono necessari degli spareggi tra le due compagini entrambi terminati pari (4-4 a Novara e 2-2 a Torino); fu necessario dunque il ricorso al lancio della monetina che premi\u00f2 la Pro Vercelli e condann\u00f2 la Biellese alla permanenza in Serie D. Dopo un'altra promozione sfiorata nel 1971-72 (2\u00ba posto nel girone A della Serie D), la Biellese cal\u00f2 di rendimento classificandosi solo al 10\u00ba posto nella stagione 1972-73. Nella stagione 1973-74 arriv\u00f2 addirittura la retrocessione in Promozione Piemontese a causa del 16\u00ba posto nel girone A della Serie D.\nLa permanenza tra i dilettanti regionali dur\u00f2 solo una stagione: vincendo il girone A della Promozione Piemontese, ritorn\u00f2 immediatamente in Serie D. Nella stagione successiva ritorn\u00f2 immediatamente anche in C, vincendo il girone A della Serie D, dopo la vittoria nello spareggio contro l'Omegna. Dopo una stagione di adattamento al nuovo campionato (17\u00ba nel girone A e retrocessione sfiorata), la Biellese riusc\u00ec a concludere il torneo 1977-78 all'8\u00ba posto nel girone A della Serie C, riuscendo a rientrare nel novero delle societ\u00e0 che avrebbero partecipato al nuovo campionato di Serie C1.\nDopo il 7\u00ba posto nel girone A della Serie C1 1978-1979 e il riconoscimento della Stella d'argento CONI, la Biellese conobbe un rapido e inesorabile declino: nella stagione 1979-80, concludendo il torneo al 18\u00ba posto nel girone A della Serie C1, retrocedette in Serie C2; nella stagione successiva arriv\u00f2 un'altra retrocessione con il 17\u00ba posto nel girone A della Serie C2 e la Retrocessione in Interregionale. Due anni dopo, invero, la Biellese riusc\u00ec a tornare in C2 vincendo il girone A dell'Interregionale, ma il ritorno tra i semiprofessionisti dur\u00f2 appena una stagione: concludendo il torneo 1983-84 al 18\u00ba posto nel girone A della Serie C2, fece rapido ritorno tra i dilettanti.\nNei sei campionati successivi di Interregionale (dal 1984-85 al 1989-90), la Biellese entr\u00f2 sempre tra le prime cinque classificate del proprio girone, eccezion fatta per la stagione 1988-89 (solo undicesima), e il ritorno in C2 fu sfiorato soprattutto nella stagione 1989-90, allorch\u00e9 la Biellese si classific\u00f2 al 2\u00ba posto nel girone B dell'Interregionale.\nAnni 1990 e 2000.\nFu il canto del cigno per la Biellese: concludendo il torneo 1990-91 al 18\u00ba posto nel girone B dell'Interregionale, arriv\u00f2 la retrocessione in Eccellenza, e la stagione successiva, con un disastroso 15\u00ba posto nel girone A dell'Eccellenza Piemontese, arriv\u00f2 addirittura un'umiliante retrocessione in Promozione. Il fondo tuttavia non era ancora stato raggiunto perch\u00e9 nella stagione 1992-93, con un catastrofico 14\u00ba posto nel girone A della Promozione Piemontese, la societ\u00e0 venne retrocessa addirittura in Prima Categoria; in seguito all'umiliante retrocessione in Prima Categoria per una societ\u00e0 che aveva disputato anche la Serie B, nonch\u00e9 dei tornei di Serie A antecedenti al girone unico, la societ\u00e0 cess\u00f2 l'attivit\u00e0 perdendo cos\u00ec il numero di matricola e il titolo sportivo.\nNell'estate 1993 il F.C. Vigliano, neopromosso nell'Eccellenza Piemonte in cui ha ottenuto il 3\u00ba posto del girone A, cambi\u00f2 denominazione in F.C.V. Biellese-Vigliano, intendendo proseguire l'eredit\u00e0 della fallita Biellese. La Biellese-Vigliano, con un'inedita divisa bianco-nera con inserti giallo-rossi, vinse il girone B dell'Eccellenza Piemontese, venendo promossa al Campionato Nazionale Dilettanti (C.N.D.). Nella stessa stagione si laure\u00f2 \"Campione Italiano Juniores Dilettanti\". Dopo un discreto 7\u00ba posto nel girone A del C.N.D 1994-95, la Biellese-Vigliano sfior\u00f2 la promozione in Serie C2 nel 1995-96, classificandosi al secondo posto nel girone A del C.N.D. La promozione in Serie C2 venne comunque solo rinviata di un anno: nel 1996-97, vincendo il girone B del C.N.D., venne promossa in Serie C2. La storica promozione venne suggellata dalla vittoria dello scudetto dilettanti. A fine stagione cambi\u00f2 denominazione in \"Biellese F.C.\", togliendo dunque dalla denominazione il \"Vigliano\".\nDal 1997 al 2007 la Biellese collezion\u00f2 ben undici campionati consecutivi in Serie C2, i primi terminati sempre nella prima met\u00e0 della classifica e gli ultimi nella seconda. Gi\u00e0 nel 2004-2005 la Biellese era retrocessa sul campo dopo lo spareggio con il Casale, ma il fallimento di altre societ\u00e0 le permise di essere riammessa fra i professionisti. Il 30 giugno 2009 la Biellese non si iscrisse alla Seconda Divisione Lega Pro per difficolt\u00e0 economiche. Non fu la prima volta che una formazione neopromossa in Serie C2 rinunci\u00f2 al professionismo. Quella stessa estate nacque una nuova societ\u00e0l'A.S.D. Junior Biellese 2009che riorganizz\u00f2 il settore giovanile ed iscrisse la propria prima squadra in Terza categoria, mentre l'A.S. Biellese 1902 partecip\u00f2 al campionato di Eccellenza. Terminata la stagione 2009/2010, l'A.S. Biellese rinunci\u00f2 a continuare nell'Eccellenza piemontese e dichiar\u00f2 forfait, scomparendo quindi dalla scena del calcio regionale.\nAnni 2010 e 2020.\nDalla stagione 2010-11 Biella \u00e8 rappresentata dall'A.S.D. Junior Biellese Libertas nata dalla fusione tra l'A.S.D. Junior Biellese 2009 e la A.S.D. Libertas Biella Cossato. Nella stagione 2010/2011 ha partecipato al campionato regionale piemontese di Promozione. Termina la stagione al primo posto in classifica entrando di diritto nel campionato d'Eccellenza Piemontese.\nNella stagione 2011-12 gioca nel girone A del campionato di Eccellenza Piemonte.\nDopo cinque campionati di Eccellenza terminati in posizioni di met\u00e0 classifica, dalla stagione 2016-17 cambia ufficialmente denominazione in A.S.D. La Biellese.\nIl 14 luglio 2021 viene inviata ed approvata dalla federazione la richiesta per il cambio della denominazione sociale in A.S.D. Biellese 1902, che, insieme alla rivisitazione dello stemma societario, finalmente consente alla societ\u00e0 di ritrovare la sua storica identit\u00e0.\nColori e simboli.\nColori.\nI colori della maglia della Biellese sono il bianco e il nero a strisce verticali, mentre la seconda maglia \u00e8 gialla e blu.\nSimboli ufficiali.\nStemma.\nL'attuale stemma della Biellese \u00e8 stato introdotto nel 2016 e raffigura al suo interno un pallone da calcio ed un orso.\nInno.\nL'inno della squadra \u00e8 la canzone \"Al\u00e9 Biella\", composta da Angelo Lagan\u00e0 negli anni 1970.\nStrutture.\nStadio.\nIl campo da gioco della Biellese \u00e8 lo stadio La Marmora-Pozzo che conta cinquemila posti circa e pu\u00f2 ospitare anche gare di atletica leggera e rugby.\nLo stadio presenta le seguenti caratteristiche:\nIn precedenza la societ\u00e0 utilizz\u00f2 i campi sportivi \"Lanzone\" (1919-1920) e \"Rivetti\" (1920-1936).\nStatistiche e record.\nStatistiche individuali.\nIl primatista di presenze \u00e8 Lorenzo Mazzia, che disput\u00f2 557 gare ufficiali con la maglia della Biellese tra il 1984 e il 2005.\nTifoseria.\nStoria.\nNegli anni 2010 i tifosi della Biellese hanno duramente contestato societ\u00e0 e giocatori.\nGemellaggi e rivalit\u00e0.\nI tifosi della Biellese vivono rivalit\u00e0 nei confronti di quelli della , del , della , del Novara e del Varese."}
{"id": "39540", "revid": "124358543", "url": "https://it.wikipedia.org/wiki?curid=39540", "title": "Football Club Calcio Ivrea 1905 Associazione Sportiva Dilettantistica", "text": "Il Football Club Calcio Ivrea 1905 Associazione Sportiva Dilettantistica, tradizionalmente noto come Ivrea, \u00e8 una societ\u00e0 calcistica italiana con sede nella citt\u00e0 di Ivrea, in Provincia di Torino.\nFondata nel 1901 come \"Ivrea Sporting Club\" e ridenominata \"Calcio Ivrea\" nel 1905, viene rifondata una prima volta nel 2010, dopo lo scioglimento della storica \"U.S. Ivrea Calcio\", avvenuto l'anno prima, con la denominazione di \"A.S.D. Montalto Ivrea\" (in seguito all'acquisizione del titolo dell'U.S.D. Montaltese) Successivamente, nel 2012 cambia denominazione in \"A.S.D Calcio Ivrea\", assumendo poi l'attuale denominazione nel 2015 in seguito all'acquisizione dello storico titolo sportivo risalente ai primi anni del Novecento.\nI tradizionali colori sociali sono l'arancione ed il nero ed il campo da gioco \u00e8 lo stadio Gino Pistoni. Milita nel campionato di Promozione.\nStoria.\nU.S. Ivrea Calcio.\nFondato nel 1901 come sezione football dell\"'Ivrea Sporting Club\" (1900), rinominata poi \"Calcio Ivrea\" nel 1905, la troviamo affiliata alla FIGC nel 1913-1914 con la denominazione \"Ivrea Foot-Ball Club\" con sede presso il Caff\u00e8 dello Statuto. Ricostituitasi alla fine della Grande Guerra il club venne rifondato con la denominazione \"U.S. Eporediese\" iscrivendosi ai campionati Piemontesi di Terza categoria, Promozione e Terza Divisione Piemontese. All'inizio della stagione 1925-1926 ritorn\u00f2 alla vecchia denominazione di \"Ivrea F.B.C.\" Rifondata con la denominazione \"A.C. Ivrea\", disput\u00f2 diversi campionati ai massimi livelli regionali, campionati Seconda e Prima Divisione Piemontese tra il 1933 e il 1941; nel 1940 aveva fatto la sua comparsa la storica maglia arancione, odierno colore sociale. Nella stagione 1941-1942 avvenne l'esordio in Serie C, rimanendovi fino all'interruzione dei campionati dovuta alla seconda guerra mondiale, nel 1943.\nAlla ripresa dei tornei, l'Ivrea fu re-iscritta alla Serie C, categoria nella quale milit\u00f2 fino al 1947-1948, anno della riforma della Serie C. La squadra fu relegata in Prima Divisione; nel 1952 vinse il campionato salendo in Promozione. In due anni l'Ivrea approd\u00f2 dunque in IV Serie; riscattando la sconfitta patita nello spareggio con il Saluzzo allo stadio Filadelfia di Torino al termine del campionato 1952-1953, l'anno successivo gli arancioni compirono l'impresa vincendo un appassionante duello a distanza con la Wild di Novara. Dal 1954-1955 al 1960-61 l'Ivrea partecip\u00f2 a campionati di IV Serie e Serie D.\nNel 1961 l'Ivrea vinse il suo girone di Serie D e approd\u00f2 in Serie C. I due sesti posti consecutivi ottenuti al termine dei campionati 1962-1963 e 1963-1964 sono ancora oggi il pi\u00f9 prestigioso risultato conseguito nel palmar\u00e8s arancione. Dopo la retrocessione avvenuta al termine della stagione 1965-1966 l'Ivrea rimase lontano dai campionati professionistici per diversi anni.\nAlla fine del ventesimo secolo una nuova dirigenza diede possibilit\u00e0 all'Ivrea di risalire in serie C2. Dopo un primo tentativo vanificato dalla sconfitta nello spareggio contro il Savona al termine della stagione 2001-2002, l'anno successivo la squadra arancione pot\u00e9 festeggiare la promozione in Serie C2 e il ritorno nel calcio professionistico dopo 37 anni di assenza. Nella stagione 2005-2006, \u00e8 promosso in Serie C1, dopo i play-off contro il Carpenedolo, a cui fece per\u00f2 seguito un immediato ritorno in C2.\nNel 2009 non presenta il rinnovo dell'iscrizione al campionato di Lega Pro Seconda Divisione. Successivamente non riesce a iscriversi n\u00e9 al campionato di Eccellenza Piemonte-Valle d'Aosta, neanche come squadra in sovrannumero, n\u00e9 a nessun altro campionato italiano.\nL'Ivrea Calcio, dopo alcuni anni di buone prestazioni nei campionati nazionali della C1 e C2, per motivi societari dovuti a difficolt\u00e0 finanziarie in seguito al ritiro di Zucco (dirigente necessario dal punto di vista economico) termina cos\u00ec la sua lunga storia calcistica.\nA.S.D. Montalto Ivrea.\nNell'estate 2010 dopo un anno senza calcio a Ivrea, l'U.S.D. Montaltese squadra di Promozione di Montalto Dora, citt\u00e0 vicina a quella eporediese, vi trasferisce qui la sede sociale e cambia la propria denominazione in \"A.S.D. Montalto Ivrea\". Questa squadra, formata da un mix di giovani e giocatori con pi\u00f9 esperienza, rappresenta quindi la citt\u00e0 di Ivrea giocando le proprie partite casalinghe allo stadio \"Pistoni\", per tentare di riprendere la difficile scalata ai massimi campionati.\nNella stagione 2010-2011 il Montalto Ivrea disputa il campionato di Promozione rimanendo sempre in testa fino alla terzultima giornata di campionato dove viene scavalcata dal Borgaro Torinese. Alla fine della stagione la compagine eporediese chiude al secondo posto, nel Girone B con 58 punti, uno in meno della capolista Borgaro Torinese che sale direttamente in Eccellenza Piemonte-Valle d'Aosta, il Montalto Ivrea disputa quindi i play off classificandosi in terza posizione.\nNella stagione 2011-12 dopo aver chiuso il girone di andata a -7 punti dalla prima, l'Aosta Charvensod, e grazie a ben 11 vittorie consecutive a fine stagione si piazza al 1\u00ba posto nel Girone B del campionato di Promozione con una giornata di anticipo dopo aver battuto in trasferta 0 a 4 il Caselle ottenendo cos\u00ec la promozione in Eccellenza. In pi\u00f9 si aggiudica la Coppa Promozione divenendo la vincitrice del campionato di Promozione Piemonte-Valle d'Aosta.\nA.S.D. Calcio Ivrea.\nIl 23 luglio 2012 la societ\u00e0 eporediese cambia di nuovo denominazione in \"A.S.D. Calcio Ivrea\". Durante la stagione di Eccellenza 2012-13 arriva un deludente decimo posto che la porta a met\u00e0 classifica, mentre nelle due stagioni successive si cerca l'impresa di arrivare nella zona play-off, obbiettivo mancato per 2 anni consecutivi sempre a causa delle sconfitte nelle ultime partite di campionato.\nF.C. Ivrea 1905.\nNell'estate del 2015, dopo solo 3 stagioni dalla nuova denominazione, a causa dei problemi economici che colpiscono la societ\u00e0 il, Calcio Ivrea si discioglie in pi\u00f9 parti: il titolo di Eccellenza viene trasferito alla vicina squadra dell'U.S.D. Banchette che militava nel campionato di Promozione che cambia denominazione in \"U.S.D. Ivrea Banchette\". La nuova societ\u00e0 adotta i colori di tutte e due le ex squadre disputando il campionato di Eccellenza 2015-16 nello stadio di Banchette ma perdendo tutti i giocatori della stagione prima.\nIl settore giovanile forma una nuova societ\u00e0 denominata \"U.S.D. Ivrea Montalto\" con colori sociali arancione e bianco, iscrivendo una prima squadra nel campionato di Terza Categoria Piemontese e disputando le sue partite al Gino Pistoni d'Ivrea, riservando le partite giovanili nel campo di Montalto Dora.\nInfine una terza nuova societ\u00e0 acquisisce il vecchio glorioso titolo della prima squadra eporediese che fu fondata a inizio Novecento, fondando l\"'F.C. Ivrea 1905\" iscrivendosi al campionato di Terza Categoria, adottando i colori storici arancio-nero e disputando anche lei le partite allo Stadio Gino Pistoni dando il via a un insolito derby cittadino con le altre squadre. Nella prima stagione di militanza, vince il campionato e la Coppa Piemonte venendo promossa in seconda categoria. In estate, Ludovico Capussella lascia la presidenza a Sergio Mana; viene inoltre istituita una sezione di calcio femminile.\nNella stagione 2016-2017 avviene la doppia promozione, sia della squadra femminile (promossa in Serie C), sia della prima squadra che vince il campionato di Seconda Categoria, perdendo tuttavia la finale di Coppa di Seconda Categoria e venendo promossa in Prima Categoria.\nNella stagione 2017-18 dopo un testa a testa per il titolo nel campionato di prima categoria con l'Esperanza, la societ\u00e0 eporediese non riesce a bissare la vittoria del campionato e quindi ad accedere direttamente nel campionato di Promozione. Ai Play-off riesce a eliminare il Colleretto G. Pedanea per 2 a 1 , ma si dovr\u00e0 poi arrendere ai Torinesi del River Mosso che la eliminano. A luglio del 2018 grazie anche alla rinuncia, proprio della squadra torinese l'Ivrea 1905 dopo essersi fusa con l'altra squadra cittadina ovvero: \"U.S.D. Ivrea Montalto\" viene ripescata nel campionato di Promozione per riempimento organici.\nNella stagione 2018-19 milita nel campionato di Promozione girone B.\nTifoseria.\nStoria.\nAi tempi della serie C l'unico gruppo di tifosi organizzati erano i \"Terror Machine\", si collocavano in curva nord, la curva denominata curva \"Stocco\", scioltosi poi con il fallimento della societ\u00e0 eporediese. Le principali e accese rivalit\u00e0 erano contro il Savona, per lo spareggio perso sul neutro di Voghera che dava l'accesso in Serie C dopo aver chiuso il campionato tutte e 2 in testa. Altra rivalit\u00e0 sentita era con i vicini del Canavese Football Club considerato il derby per eccellenza proprio della zona del Canavese. Si registrano altre rivalit\u00e0 contro: Pro Sesto e Novara. L'unico gemellaggio della tifoseria era con gli Ultr\u00e0 della Sanremese"}
{"id": "39541", "revid": "125878830", "url": "https://it.wikipedia.org/wiki?curid=39541", "title": "Novara Calcio", "text": "Il Novara Calcio, meglio noto come Novara, \u00e8 una societ\u00e0 calcistica italiana con sede nella citt\u00e0 di Novara.\nFondata nel 1908, ha disputato per tredici volte il campionato di Serie A, l'ultima nella stagione 2011-2012, conseguendo come miglior risultato finale l'ottavo posto nell'annata 1951-1952. Ha giocato inoltre una finale di Coppa Italia, nell'edizione 1938-1939. Vanta la 30\u00aa miglior tradizione sportiva in Italia.\nStoria.\nLa fondazione e i primi campionati.\nIl 22 dicembre 1908 otto studenti del Liceo Carlo Alberto, tutti di et\u00e0 compresa tra i 15 e i 16 anni\u00a0\u2013 e fra essi anche Giovanni Canestrini, che sarebbe stato poi giornalista per la \"Gazzetta dello Sport\" e l'avvocato Pietro Omodei Zorini \u2013 fondano la \"Football Association Studenti Novara\", grazie anche all'appoggio della societ\u00e0 sportiva cattolica \"Voluntas\", i cui atleti indossavano una divisa azzurra. Tra il 1909 e il 1911 la F.A.S. selezion\u00f2 i suoi migliori giocatori assieme a quelli delle altre societ\u00e0 che gi\u00e0 praticavano lo sport del calcio nella citt\u00e0 piemontese (la \"Ginnastica e Scherma\", la \"Forza e Speranza\", la \"Pro Scalon\") per fondare il \"Foot Ball Club Novara\", che diede ottima prova di s\u00e9 nelle amichevoli. Nel 1912 la FIGC la selezion\u00f2 per uno speciale concorso volto a inserire forze nuove nel campionato di Prima Categoria, nonostante il club non avesse mai fatto attivit\u00e0 ufficiale a livello nazionale. Sconfitta la Vigor, il Novara esord\u00ec dunque per la prima nella massima serie il 3 novembre di quell'anno sul campo di via Lombroso. L'avversario era il Torino, e la gara si concluse sul punteggio di 2 reti a 1 per questi ultimi: Mario Meneghetti sigl\u00f2 il primo gol nella storia del Novara. Nel 1920 si fuse con l\"Unione Sportiva Novarese\", una societ\u00e0 nata nel 1917, mantenendo la divisa azzurra e mutando il nome in \"Foot Ball Association Novara\".\nIl \"quadrilatero\" e la Serie B.\nFu nel primo dopoguerra che il Novara ottenne i primi risultati favorevoli: nel 1919-20 sfior\u00f2 le semifinali interregionali dell'Italia settentrionale, nel 1920-21 si mise in mostra vincendo il suo girone a pari punti con il Torino: le buone prestazioni ottenute in quegli anni e i nei tornei seguenti fruttarono una discreta popolarit\u00e0 alla squadra azzurra, che and\u00f2 cos\u00ec a formare con altre le altre tre societ\u00e0 del Piemonte Orientale in auge in quel periodo - la Pro Vercelli, l'Alessandria e il - il cosiddetto \"quadrilatero piemontese\".\nIl 23 settembre 1926 il Novara retrocesse in Prima Divisione a causa di una riforma dei campionati: fatale fu la ripetizione, a Torino, di uno spareggio che era gi\u00e0 terminato con un nulla di fatto a Casale Monferrato. L'Alessandria vinse 2-1; il Novara tuttavia si riscatt\u00f2 immediatamente ritornando, l'anno successivo, in Divisione Nazionale. Nel 1929 fu ammesso al primo campionato di Serie B (1929-30), dove pass\u00f2 sette stagioni consecutive. Nel 1931 gli fu imposto di italianizzare il nome in \"Associazione Calcio Novara\"; nello stesso anno ci fu l'arrivo di Luciano Marmo nel ruolo di direttore tecnico e fu inaugurato il campo di gioco di via Alcarotti, lo stadio \"Littorio\" (dal 1946 \"Comunale\"). Il Novara continu\u00f2 a giocare su questo campo fino al gennaio 1976, quando venne inaugurato il nuovo \"Comunale\" di viale Kennedy.\nLe prime stagioni in Serie A.\nAl termine del campionato 1935-36, il Novara giunse primo in classifica alla pari con la Lucchese ed entrambe furono ammesse al loro primo campionato di Serie A. La squadra piemontese fece ritorno in B, per\u00f2, dopo un solo anno e nel campionato 1937-38 fu autrice di una grande rimonta ai danni dell'Alessandria, culminata con la vittoria in casa dei grigi per 1-0 all'ultima giornata e con il vittorioso spareggio-promozione di Torino, vinto per 3-2. Gli azzurri ritornarono nella massima serie dopo appena un anno, rimanendovi fino al 1941, quando un quoziente reti peggiore rispetto a quello della Lazio li condann\u00f2 alla retrocessione (campionato 1940-41). Nel 1939 il Novara aveva raggiunto la finale della Coppa Italia di quell'anno, alla quale era arrivata dopo aver battuto Pro Vercelli, SIME Popoli, e Milan: la finale fu persa per 2-1 contro l'Ambrosiana il 18 maggio 1939. Nel 1944 il calcio italiano si ferm\u00f2 a causa della seconda guerra mondiale.\nIl dopoguerra, Silvio Piola e la retrocessione in Serie C.\nNel 1947 venne ingaggiato l'attaccante trentaquattrenne Silvio Piola: il suo apporto fu fondamentale per gli azzurri nella vittoria della Serie B 1947-48 e nelle stagioni che la squadra pass\u00f2 in Serie A tra il 1948 e il 1954. Il nome dell'attaccante si leg\u00f2 dunque a quello della squadra azzurra, che a lui dedic\u00f2 lo stadio nell'anno della sua morte, il 1996. Nel 1951-52 il Novara allenato da Giovanni Varglien arriv\u00f2 ottavo in massima serie, miglior prestazione di sempre della squadra azzurra; a questa posizione in classifica contribu\u00ec fortemente Piola, che all'et\u00e0 di 38 anni segn\u00f2 18 gol.\nAl termine del campionato 1955-56 il Novara retrocesse in Serie B. Il ritorno tra i cadetti non fu facile per la squadra, che evit\u00f2 la Serie C nel campionato 1960-61 vincendo a Ferrara lo spareggio retrocessione contro la . Nella stagione successiva il Novara fu declassato all'ultimo posto per un tentativo d'illecito denunciato da un giocatore della : in questo modo al termine del campionato 1961-62 il Novara retrocesse per la prima volta in Terza Serie. Ritornata in Serie B nel 1965, la squadra azzurr\u00e0 croll\u00f2 di nuovo in C tre anni pi\u00f9 tardi, classificandosi penultima in Serie B 1967-1968.\nDeclino e retrocessioni.\nAl ritorno tra i cadetti nel 1970, il Novara lanci\u00f2 due giovani campioni destinati a fare la storia nelle file rispettivamente della Lazio e del : Felice Pulici e Renato Zaccarelli. Il miglior piazzamento si registr\u00f2 nel 1975-76, quando la squadra ottenne il sesto posto dopo aver lottato a lungo per la promozione in Serie A. Al termine del campionato 1976-77 retrocesse in Serie C e nel 1978 fu ammessa alla prima Serie C1. La squadra in quel periodo fu molto vicina al ritorno nella serie cadetta ma, a causa di una vicenda di illecito denunciata da un giocatore del Lecco, sub\u00ec una penalizzazione in classifica e la squalifica di un suo giocatore. Retrocesse poi per la prima volta in Serie C2 al termine del campionato 1980-81.\nIl Novara trov\u00f2 enormi difficolt\u00e0 in C2 iniziando un calvario che culmin\u00f2 nel 1990 con la retrocessione nel Campionato Interregionale dopo uno spareggio perso contro il ; la squadra venne per\u00f2 ripescata per il declassamento in Promozione della sua rivale storica, la Pro Vercelli. Seguirono anni di ripresa e diversi campionati di vertice che portarono finalmente alla promozione in Serie C1 ottenuta al termine del campionato 1995-96, ma a causa di dissidi societari interni l'allora presidente Giampiero Armani dovette abbandonare la carica che venne presa prima da Gianfranco Montip\u00f2 fino al 30 settembre 1996, poi da Carlo Manzetti e nel 1997, dopo solo un anno, la squadra torn\u00f2 in C2. Seguirono cinque anni tormentati, caratterizzati da continui cambi di gestione, e per tre anni, dal 1999 al 2001, il Novara evit\u00f2 la retrocessione ai play-out che avrebbe anche determinato il fallimento della societ\u00e0 ma al termine del campionato 2002-03 ottenne una quasi insperata promozione in Serie C1 che stabilizz\u00f2 la situazione societaria.\nLa rinascita del periodo 2006-2009.\nLa stagione 2006-07 si concluse con la salvezza certa con un turno d'anticipo; nel frattempo avvenne anche il passaggio di propriet\u00e0 dalla famiglia Resta a quella De Salvo, proprietaria di diversi policlinici nell'Italia settentrionale e desiderosa di sfondare nel mondo del calcio.\nIl 29 settembre 2007 nel comune di Granozzo con Monticello, a pochi chilometri dal centro di Novara, fu inaugurato il nuovo centro sportivo della Societ\u00e0: Novarello - Villaggio Azzurro. Nella stagione successiva al Novara arrivarono l'esperto portiere Gianluca Berti dal , il difensore Matteo Centurioni dal e il trequartista Enrico Maria Amore dal Perugia; inoltre nel gennaio 2008 l'allenatore Gian Cesare Discepoli venne esonerato e sostituito da Gianfranco Bellotto, ex allenatore della . La stagione si concluse all'ottavo posto in classifica.\nLa stagione 2008-2009 si apr\u00ec con l'arrivo del nuovo allenatore Egidio Notaristefano e con l'acquisto del capocannoniere della Serie C2 Cristian Bertani, del centrocampista Filippo Porcari e del difensore Alessio Tombesi; da registrare per\u00f2 anche la cessione del capitano Sandro Ciuffetelli, sostituito da Matteo Centurioni. Dopo un ottimo girone d'andata ai vertici della classifica, la squadra cominci\u00f2 un lento declino a partire dal pareggio casalingo per 1-1 con la Cremonese, nella serata che avrebbe dovuto essere la festa per il centenario della societ\u00e0, e che continu\u00f2 per tutto il girone di ritorno. La stagione si concluse cos\u00ec all'ottavo posto in classifica.\nNella stagione 2009-2010 vi furono importanti cambiamenti nell'organigramma societario, con Pasquale Sensibile nuovo direttore sportivo in sostituzione di Sergio Borgo e con Attilio Tesser nuovo tecnico. La squadra vinse il campionato con 67 punti, tornando in Serie B dopo trentatr\u00e9 anni dall'ultima apparizione, e rimase imbattuta in campionato fino alla sconfitta contro il Benevento a quattro giornate dalla fine; in Coppa Italia il cammino fu ancora pi\u00f9 sorprendente, in quanto la squadra arriv\u00f2 a giocare gli ottavi di finale con il Milan (persi per 2 a 1 allo Stadio Meazza davanti a circa 13000 tifosi azzurri) dopo aver eliminato squadre di Serie A come il e il . Nel finale di stagione, il 23 maggio 2010 il Novara conquist\u00f2 la Supercoppa di Lega di Prima Divisione, battendo il Portogruaro per 5-4 (andata: Portogruaro-Novara 1-3; ritorno: Novara-Portogruaro 2-3) e cogliendo cos\u00ec una sorta di \"triplete\" (insieme alla vittoria del Campionato di Lega Pro e a quella del Campionato Berretti con la seconda squadra).\nIl ritorno in Serie A e l'altalena tra Serie B e Serie C (2010-2021).\nNella stagione 2010-2011, la prima nella serie cadetta dopo molti anni, il Novara si rivela la sorpresa del campionato, grazie a un gioco spumeggiante in velocit\u00e0, trainata dall'inedita coppia d'attacco Bertani-Gonz\u00e1lez e da un Piola sempre stracolmo che portano i Piemontesi a chiudere il girone d'andata in testa da soli a 40 punti. Nel girone di ritorno il Novara vede un brusco calo di risultati, rimanendo comunque aggrappato al treno play-off, che ottiene grazie a un ottimo terzo posto, dovuto a una striscia di vittorie nelle ultime gare del campionato. Nei play-off sfid\u00f2 la e dopo un pareggio a reti bianche in Calabria gli azzurri ottennero la finale grazie a un pirotecnico 2-2 interno, propiziato da un gran gol a tempo scaduto di Marco Rigoni. In finale il Novara si trova ad affrontare il Padova, capace di battere il . La gara di andata termina ancora con un pareggio senza reti, mentre al Piola finisce con un secco 2-0 grazie ai gol di Gonz\u00e1lez su punizione e del solito Rigoni, capaci di mandare in delirio un'intera provincia. Il Novara torn\u00f2 in massima serie dopo cinquantacinque anni dall'ultima apparizione.\nNella stagione 2011-2012 il Novara ha registrato la partenza del direttore sportivo Pasquale Sensibile destinato alla Sampdoria e l'arrivo come sostituto di Mauro Pederzoli, ex direttore sportivo del settore giovanile del Milan. Il 20 settembre 2011, nella prima partita in Serie A sul campo di casa, con erba in sintetico, vince per 3-1 contro l'Inter. Il 12 febbraio 2012 ottiene la prima vittoria esterna in campionato sempre contro l'Inter al Meazza vincendo 1-0 con gol di Andrea Caracciolo (vittoria che non avveniva da 51 anni). Questa \u00e8 anche la prima vittoria sulla panchina dei piemontesi per Emiliano Mondonico, subentrato a Tesser dopo la sconfitta a Palermo 2-0 del 29 gennaio. Il 6 marzo la societ\u00e0 solleva dall'incarico il direttore sportivo Mauro Pederzoli, sostituito dal vice Cristiano Giaretta, e l'allenatore Emiliano Mondonico, richiamando in panchina Attilio Tesser. Il 2 maggio 2012, a seguito del pareggio esterno contro la (2-2), il Novara retrocede matematicamente in Serie B. Chiude la stagione il 13 maggio, perdendo 2-1 in trasferta col .\nNella stagione 2012-2013, iniziata con una penalizzazione di 4 punti per il coinvolgimento (responsabilit\u00e0 oggettiva) nello scandalo italiano del calcioscommesse del 2011 la partenza \u00e8 sofferta (3 sole vittorie dopo 12 incontri), e il 31 ottobre 2012, dopo la sconfitta contro l', Tesser viene esonerato e sostituito da Giacomo Gattuso, da quattro anni alla guida della formazione Primavera e gi\u00e0 sulla panchina della prima squadra per brevi periodi nelle stagioni 2004-2005 e 2006-2007. L'esperienza di Gattuso sulla panchina del Novara \u00e8 tuttavia breve: dopo tre sconfitte consecutive il tecnico viene esonerato e la guida della squadra viene affidata ad Alfredo Aglietti, che riesce con una grande rimonta a centrare il 5\u00ba posto in classifica, qualificando gli azzurri per i play-off. L'avventura dei piemontesi finisce in semifinale, dove la squadra di Aglietti viene eliminata dall'Empoli pareggiando 1-1 all'andata al Piola per poi perdere 4-1 in Toscana.\nNella stagione 2013-2014, dopo una serie di cambi sulla panchina, arriva la retrocessione in Lega Pro a seguito del 19\u00ba posto e della successiva sconfitta con il maturata ai play-out. Durante l'estate il Novara fa richiesta di essere riammesso alla Serie B a seguito della esclusione del Siena, ma pochi giorni prima dell'inizio dei campionati la sua richiesta viene definitivamente respinta a vantaggio del gi\u00e0 riammesso in Serie B sia per la stagione 2005-06 che per la stagione 2012-13.\nNella stagione 2014-2015 il Novara parte un po' a rilento; la squadra, rinnovata per la gran parte e affidata al nuovo tecnico Domenico Toscano, fatica un po' agli inizi (solo 10 punti nelle prime 8 partite) ma poi inizia una rimonta basata soprattutto sul rendimento interno (alla fine dell'anno saranno 15 vittorie casalinghe su 19 partite) e sulle imprese del trio d'attacco composto dal rigenerato Gonz\u00e1lez, dal capitano Felice Evacuo e dal giovane Simone Corazza (42 gol totali in 3) e riesce a conquistare l'immediata risalita fra i cadetti. Nonostante tre punti di penalizzazione, la squadra riesce a svettare anche guadagnando vantaggi negli scontri diretti contro tutte le squadre immediate inseguitrici in classifica (fondamentali i rotondi successi per 4-0 su e e ancor pi\u00f9 la vittoria per 2-1 sul campo del ). Proprio il Bassano sar\u00e0 la rivale pi\u00f9 accanita, agganciata alla penultima giornata (vittoria del Novara per 1-0 sull' e pareggio del Bassano a ). Il 10 maggio, ultima giornata, 2000 tifosi azzurri invadono pacificamente , dove Corazza segnando il gol del decisivo 0-1 regala al Novara l'immediato ritorno nella serie cadetta. Tutti i numeri parlano a favore del Novara: miglior attacco, miglior difesa, maggior numero di partite vinte e, come detto, vantaggi negli scontri diretti con tutte le squadre classificate dalla 2\u00aa alla 6\u00aa posizione. A corollario della promozione, il 24 maggio 2015 la squadra si aggiudica la sua seconda supercoppa di categoria superando, in un triangolare, e . Come nel 2010, anche la formazione Berretti vince lo scudetto.\nNonostante gli ottimi risultati raggiunti in campionato, la societ\u00e0 opta per il cambio di allenatore per la successiva stagione di Serie B. Nel 2015-2016 il Novara si piazza ottavo e raggiunge i play-off, dove elimina il vincendo per 4-3 al San Nicola, ma \u00e8 eliminato in semifinale. Nella stagione seguente, con un nuovo cambio in panchina, la squadra ottiene una tranquilla salvezza classificandosi al 9\u00ba posto con 56 punti, 4 in meno rispetto all'ultimo posto utile per giocare i play-off. \u00c8 invece tribolata l'annata 2017-2018, conclusasi con un'amara retrocessione in Serie C: il Novara, cui basterebbe il pari per accedere ai play-out, perde in casa contro la all'ultima giornata e saluta la seconda divisione dopo tre anni. Inseriti nel girone A della Serie C, i piemontesi concludono la stagione regolare al 9\u00ba posto in classifica con 50 punti; piazzamento che consente alla squadra di qualificarsi per i play-off accedendo sin dal primo turno preliminare. Dopo aver eliminato il vincendo per 1-0 in trasferta, la squadra viene estromessa dalla corsa alla promozione in Serie B dall' dopo aver pareggiato 2-2 in terra toscana, in seguito al peggior piazzamento in classifica.\nEsclusione dai campionati professionistici (dal 2021).\nAlla fine della stagione di Serie C 2020-2021 il club passa di mano dalla famiglia Rullo a una cordata rappresentata da Leonardo Pavanati. Quest'ultima viene poi indagata per irregolarit\u00e0 sul versamento per l'iscrizione del Novara alla stagione successiva della Serie C: ci\u00f2 ha portato all'esclusione del club dai campionati professionistici. A partire dalla stagione 2021-2022 il Novara Calcio partecipa quindi esclusivamente ai campionati giovanili provinciali.\nIl nome \u00abNovara\u00bb e i colori sociali sono mantenuti nei campionati maggiori di calcio, ma senza alcun legame con il Novara Calcio, da una nuova societ\u00e0 fondata \"ex novo\" nel 2021 sotto l'egida dell'amministrazione comunale, il Novara Football Club, che esordisce lo stesso anno in Serie D.\nColori e simboli.\nColori.\nLa maglia del Novara \u00e8 azzurra (spesso con bordini bianchi) e reca sul petto lo stemma di Novara (croce bianca su sfondo rosso), che oggi \u00e8 riprodotto nel logo. I calzoncini in uso sono neri; pi\u00f9 volte in passato sono stati bianchi, e pi\u00f9 raramente azzurri. I calzettoni sono neri, mentre in passato sono stati azzurri (spesso con risvolti bianchi). La seconda divisa \u00e8 tradizionalmente bianca con bordini azzurri. Per la terza maglia, si \u00e8 ciclicamente ricorso a tinte quali granata, rosso, giallo o nero.\nSimboli ufficiali.\nStemma.\nIl logo del Novara Calcio \u00e8 di forma ovale e riporta su bordo bianco la denominazione sociale con l'anno di fondazione ai due lati. Al centro, su sfondo azzurro, sono riprodotti lo stemma della citt\u00e0 di Novara e la Stella d'oro al Merito Sportivo conferita alla societ\u00e0.\nInno.\nIn occasione delle partite casalinghe, allo stadio viene suonato l'inno \"Forza Novara\" (pi\u00f9 noto come \"Va Novara Va!\"), realizzato dal gruppo novarese The Bristol negli anni 1960.\nStrutture.\nStadio.\nLo stadio del Novara calcio \u00e8 stato il Silvio Piola, inaugurato il 18 gennaio 1976 in seguito all'abbandono del precedente stadio Comunale di via Alcarotti. All'inizio fu chiamato genericamente Comunale di Viale Kennedy (dal nome della strada in cui \u00e8 situato) e poi fu dedicato a Luciano Marmo, ma il 3 ottobre 1997 fu ufficialmente intitolato all'attaccante Silvio Piola, scomparso l'anno precedente.\nL'impianto fino al 2010 ha avuto una capacit\u00e0 di spettatori.\nI lavori di rinnovo e ampliamento del 2010 hanno portato alla sostituzione del terreno di gioco, ormai deteriorato dal clima umido, con uno in erba sintetica (il primo tra i campi di Serie A e B). \u00c8 stata poi completamente sostituita la copertura della tribuna con una pi\u00f9 moderna, sulla quale si \u00e8 provveduto all'installazione di impianti fotovoltaici per l'autosostentamento dell'impianto elettrico.\nSono stati inoltre installati una serie di 8 Sky Box oltre a una risistemazione completa dell'area vip-stampa; infine, in regola con le nuove norme di sicurezza, sono stati installati 12 tornelli alle entrate di tutti i settori dello stadio.\nNel giugno 2011, dopo la promozione in Serie A, sono iniziati ulteriori lavori di ampliamento che hanno permesso di raggiungere la capienza di spettatori, attraverso l'innalzamento delle due curve.\nCentro di allenamento.\nNovarello \u00e8 il centro sportivo che fa da campo di allenamento per i giocatori del Novara e da base per la dirigenza e la segreteria. \u00c8 localizzato nel comune di Granozzo con Monticello, a 12\u00a0km circa da Novara.\nIl polo \u00e8 stato realizzato nel 2007 in seguito all'acquisizione della societ\u00e0 da parte della famiglia De Salvo ed \u00e8 stato ricavato ristrutturando un vecchio mulino del XVII secolo nella campagna novarese; da allora \u00e8 sempre in espansione. A oggi conta 6 campi da calcio a 11 regolamentari e 8 omologati, le abitazioni per i calciatori, 1 palestra da 600\u00a0m\u00b2, 1 area medica e per la riabilitazione, 1 ristorante e alcune aree relax.\nCalciatori.\nContributo alle Nazionali.\nQui di seguito \u00e8 riportata la lista dei calciatori italiani del Novara convocati in nazionale maggiore (anche nota come \"Nazionale A\") per incontri ufficiali dal 1920 a oggi mentre militavano nel club piemontese.\nStatistiche e record.\nPartecipazione ai campionati.\nIl Novara non ha mai giocato nelle serie dilettantistiche nazionali. Sub\u00ec la sua prima discesa nei dilettanti al termine della Serie C2 1989-1990, perdendo 3-1 contro il in uno spareggio salvezza, dato che entrambe terminarono il campionato cadetto a pari punti. La retrocessione fu poi evitata grazie al ripescaggio, a seguito del fallimento della in estate.\nStatistiche di squadra.\nIl Novara \u00e8 al 33\u00ba posto su 63 squadre nella Classifica perpetua della Serie A dal 1929.\nStatistiche individuali.\nDi seguito la lista dei primatisti di presenze e reti in campionato.\nTifoseria.\nStoria.\nIl tifo organizzato si trova in Curva Nord e occupa il centro del settore. Da ricordare il primo gruppo nato alla fine degli anni 1960, i \"Commandos Club\", che alla fine degli anni 1970 ha lasciato il posto alle \"Brigate Biancoazzurre\", e la \"Legione '83\", gruppo ultras novarese nato appunto nel 1983 e che si \u00e8 sciolto nel 2005.\nNel giugno 2016, mediante un comunicato ufficiale, tutti i gruppi presenti in curva annunciano la creazione di un'unica fazione i cui membri si identificano, in casa e in trasferta, dietro uno striscione riportante la scritta \"Nuares\".\nIl \"Club Fedelissimi Novara Calcio\" \u00e8 l\u2019associazione dei tifosi pi\u00f9 longeva, essendo nata nel 1964.\nGemellaggi e rivalit\u00e0.\nLa tifoseria novarese vanta un unico gemellaggio, con i sostenitori del , oltrech\u00e9 un'amicizia con le curve di e . Sono invece pessimi i rapporti con gli ultras di , , , , , , , , , , , , e ."}
{"id": "39542", "revid": "31886", "url": "https://it.wikipedia.org/wiki?curid=39542", "title": "Valenzana Mado Societ\u00e0 Sportiva Dilettantistica", "text": "La ValenzanaMado Societ\u00e0 Sportiva Dilettantistica a r.l., meglio nota come ValenzanaMado o pi\u00f9 semplicemente Valenzana, \u00e8 una societ\u00e0 calcistica italiana con sede nella citt\u00e0 di Valenza (AL). Milita in Promozione, il sesto livello del campionato italiano.\nStoria.\nLa Valenzana \u00e8 una delle pi\u00f9 prestigiose e storiche societ\u00e0 sportive del panorama piemontese, avendo oltrepassato la soglia dei primi cento anni di vita. Nasce infatti nel 1906 come Unione Sportiva Valenzana, quando un gruppo di sportivi che praticano varie discipline si riuniscono allo scopo di partecipare ad alcuni convegni ginnici sotto una comune denominazione. Dopo due anni di attivit\u00e0 semiufficiale, il 29 marzo del 1908 la societ\u00e0 si dota di uno statuto ed elegge un consiglio direttivo presieduto dal dott. Vincenzo Gandini.\nCome era uso a quei tempi le societ\u00e0 erano delle polisportive, in cui predominavano la ginnastica e le corse podistiche. Rinomato era il concorso ginnico annuale organizzato dalla U.S. Valenzana, vero fiore all'occhiello della societ\u00e0. Ben presto per\u00f2 viene creata una sezione dedicata esclusivamente al foot-ball, che dapprima partecipa a tornei provinciali, e poi nel 1913, una volta costruito il campo sportivo della citt\u00e0 grazie al contributo del Comune e di oltre duecento cittadini, al campionato di Promozione. Questi sono gli anni pi\u00f9 gloriosi del sodalizio valenzano che partecipa, dalla stagione 1914-1915, al massimo campionato di calcio, allora diviso in gironi territoriali, contro squadre fra le altre del calibro di Juventus, Torino, Pro Vercelli, Alessandria, , Novese.\nPassata la guerra, negli anni venti esplode la passione del calcio in Italia, nascono molte nuove societ\u00e0 nelle grandi citt\u00e0, e cos\u00ec, per ridurre le societ\u00e0 della massima serie, la Valenzana deve rassegnarsi a disputare il campionato di Seconda Divisione 1922-23. Di questi anni \u00e8 uno dei giocatori pi\u00f9 famosi della Valenzana, Clemente Morando, che vestir\u00e0 la maglia di portiere della Nazionale Italiana.\nNegli anni duemila la squadra milita in Serie C2. Nella stagione 2007-2008 i rossoblu si salvano ai play-out, ottenendo cos\u00ec di poter disputare il derby con l'Alessandria, la 2008-2009, dopo cinque anni. Tuttavia, i piemontesi saranno costretti nuovamente alla disputa dei play-out, nonostante vari avvicendamenti in panchina; questa volta prevarr\u00e0 l'avversario di turno, il S\u00fcdtirol ma a causa della non ammissione ai campionati di otto squadre della Lega Pro, verranno ripescati.\nL'esperienza nel professionismo termina nel campionato 2011-2012, con la retrocessione ed il successivo fallimento.Vince il 30-12-2012 il 3. Memorial Mariano Liuzzi contro L'Asd Real Gandoli Leporano Calcio e L'Fcd Monteiasi ed il ricavato della manifestazione sar\u00e0 devoluto a Telethon. Si proceder\u00e0 dunque alla fusione con il GS Mado, club della parrocchia Madonnina di Valenza, costituendo dunque la \"ValenzanaMado\", che verr\u00e0 iscritta in soprannumero al campionato di Eccellenza.\nStrutture.\nStadio.\nIl campo da gioco della Valenzana fu allestito nel 1912, grazie ai contributi economici del comune e di oltre 200 soci, agli albori del campionato provinciale al quale avrebbero preso parte i piemontesi; ci\u00f2 di fatto permise alla societ\u00e0 di dare il via all'attivit\u00e0 calcistica. Durante il primo conflitto mondiale il campo rimase inutilizzato. Con il termine della guerra, fu soggetto ad importanti opere di restyling, quali la posa del muro di cinta e la costruzione di una tribuna in legno. I fondi necessari furono reperiti con la vendita di un bollettino sportivo pubblicato appositamente dalla societ\u00e0. L'inaugurazione del rinnovato campo di Porta Alessandria avvenne il 7 settembre 1919 con un'amichevole contro la Juventus.\nSuccessive migliorie vennero operate in occasione del ventennale della nascita della societ\u00e0, nel 1929, ancora una volta grazie al contributo della cittadinanza, che fece fronte alle spese a causa della situazione societaria deficitaria. Nel frattempo il campo sportivo cambi\u00f2 nome in campo \"Cappelletta\". In seguito agli ingenti danni subiti a causa della seconda guerra mondiale fu rimesso a nuovo dall'amministrazione comunale e dal presidente Guido Marchese: furono edificati spogliatoi, biglietteria, casa per il custode e muro esterno; inoltre fu definitivamente chiamato \"Campo Sportivo Comunale\".\nPrima dell'inizio del campionato 1971-1972, lo stadio fu dotato dell'impianto di illuminazione. Nell'estate del 1981 viene abbattuta la vecchia tribuna in legno, sostituita dall'attuale pi\u00f9 moderna in cemento. Ad oggi il Comunale dispone di una capienza di posti distribuiti fra due tribune.\nLa Valenzana disput\u00f2 i play-off promozione del campionato di Serie D 2000-2001 e alcune partite del successivo campionato di Serie C2 allo stadio Giuseppe Moccagatta di Alessandria giacch\u00e9 il Comunale fu interessato da lavori per l'adeguamento ai campionati professionistici.\nSociet\u00e0.\nIl sodalizio nacque nel 1906 con la denominazione di \"Unione Sportiva Valenzana\". Nel 1958 avviene la fusione con un'altra societ\u00e0 cittadina, la Fulvius, e prender\u00e0 il nome di \"Valenzana Fulvius\". Il binomio con la Fulvius terminer\u00e0 nel 1962 e il sodalizio riprender\u00e0 la storica denominazione, mantenuta per decenni fino al 2001, quando verr\u00e0 mutata la ragione sociale e la squadra prender\u00e0 il nome di \"Valenzana Calcio srl\". In seguito alla non iscrizione ai campionati professionistici nel 2012, verr\u00e0 operata una fusione con un'altra societ\u00e0 cittadina minore, il GS Mado; il nuovo sodalizio prende il nome di \"ValenzanaMado\".\nDal 2012 il presidente della societ\u00e0 \u00e8 Don Luigi Abele Belloli, gi\u00e0 presidente del Mado.\nDi seguito l'elenco delle sedi sociali.\nOrganigramma societario.\nDal sito internet ufficiale della societ\u00e0.\nSponsor.\nDi seguito i fornitori tecnici e gli sponsor ufficiali della Valenzana.\nSettore giovanile.\nLa Valenzana, come molte delle formazioni impegnate nel massimo campionato italiano, disponeva di pi\u00f9 squadre impegnate nei vari tornei: la prima squadra partecipava alla Prima Divisione, la squadra riserve al relativo torneo e la terza squadra al campionato di Terza Categoria. La prima decisa organizzazione del settore giovanile avverr\u00e0 nel 1958, con la fusione delle due principali realt\u00e0 calcistiche cittadine: Valenzana e Fulvius. Il settore adulto verr\u00e0 gestito dalla Valenzana, mentre la Fulvius gestir\u00e0 il settore giovanile. Il binomio tuttavia non porta i risultati sperati, e termina nel 1962. Tuttavia la Valenzana continuer\u00e0 a rivolgere uno sguardo privilegiato al proprio settore giovanile, partecipando con varie formazioni a tornei nazionali e internazionali, talvolta ospitandoli proprio a Valenza. Uno dei pi\u00f9 prestigiosi fu il torneo nazionale \"Citt\u00e0 di Valenza\".\nNel 1976 il vivaio rossoblu conta circa 300 giovani fra iscritti e tesserati e dieci formazioni che partecipano ai rispettivi campionati di livello, raccogliendo svariati successi, segnalandosi come una fra le societ\u00e0 pi\u00f9 attive a livello giovanile della regione. Nella stagione 1978-1979 la formazione Allievi vince il proprio campionato, mentre l'anno successivo sar\u00e0 la volta degli Esordienti. Nel 1982-1983 gli Allievi vincono il campionato provinciale. Due anni pi\u00f9 tardi la formazione Under 19 vince il campionato provinciale, sfiorando la conquista del torneo regionale.\nNel 1998 avverr\u00e0 la fusione, fortemente voluta dal presidente Omodeo, delle tre principali realt\u00e0 calcistiche cittadine, Valenzana, Fulvius e Samp, sotto il nome di \"Valenza Calcio\", formando il settore giovanile pi\u00f9 numeroso della provincia con pi\u00f9 di 300 ragazzi e moderne strutture di allenamento. Nel 2001 gli Allievi regionali andranno nuovamente vicini alla conquista del titolo di categoria, venendo sconfitti dai pari et\u00e0 della Juventus. La fusione col Mado, avvenuta nel 2012, ha implementato i quadri del settore giovanile, composto attualmente da una formazione Juniores, 4 formazioni Allievi, 4 formazioni Giovanissimi e dalla scuola calcio.\nAllenatori e presidenti.\nDi seguito l'elenco degli allenatori della Valenzana.\nDi seguito l'elenco dei presidenti della Valenzana.\nCalciatori.\nLa Valenzana e le nazionali di calcio.\nL'unico calciatore della Valenzana ad aver ricevuto una convocazione nella nazionale italiana fu il giovane portiere valenzano Clemente Morando, che debutt\u00f2 in azzurro il 6 novembre 1921 contro la Svizzera, collezionando in totale 3 presenze.\nStatistiche e record.\nPartecipazione ai campionati.\nIn 80 stagioni sportive a partire dall'incardinamento nel sistema della FIGC nel 1913:\nTifoseria.\nStoria.\nLa partecipazione dei cittadini di Valenza alla vita sportiva e sociale della societ\u00e0 furono un fattore profondamente radicato nei primi anni della storia dell'Unione Sportiva. I tifosi, durante il periodo di militanza nei massimi campionati di calcio, gremivano lo stadio, tanto da rendere difficoltosa la visione delle partite; all'epoca la Valenzana fronteggiava alcune fra le migliori formazioni del panorama calcistico italiano, coinvolgendo tutta la cittadinanza.\nNel 1922 la Valenzana viene declassata in Seconda Divisione, secondo livello del campionato di calcio; tuttavia, i tifosi continuano a seguire in massa la squadra, circondando, durante le gare casalinghe, il terreno di gioco e assiepandosi numerosi sulle tribune del campo di Porta Alessandria. Sette anni pi\u00f9 tardi la societ\u00e0 cessa l'attivit\u00e0 federale a causa di un'irreversibile crisi e la maggior parte dei tifosi comincia a seguire le vicende della squadra del capoluogo, l'Alessandria, allora militante in Serie A. Dopo la guerra a Valenza ritornano l'entusiasmo e l'affezione verso la societ\u00e0 locale, che ritrova dunque il grosso seguito che contraddistinse i primissimi anni. Durante gli incontri casalinghi vengono toccate punte di duemila spettatori.\nNel campionato 1950-1951 la Valenzana sfiora la promozione in Serie C. La tifoseria si organizza e comincia a seguire in massa la squadra anche in trasferta, grazie all'utilizzo dei pullman. Nella gara casalinga contro l'Aosta il campo sportivo \u00e8 gremito da oltre tremila appassionati. Ben presto per\u00f2, con la retrocessione dalla IV Serie nel 1956, l'entusiasmo andr\u00e0 affievolendosi e a diminuire gradatamente nel corso degli anni, anche a causa della militanza, per decenni, della squadra nei campionati regionali.\nIl movimento prover\u00e0 a ritornare in auge nel 2001, in occasione della promozione in Serie C2 (oltre 500 tifosi seguirono i piemontesi nella decisiva trasferta di Saint-Vincent contro l'Aosta), tuttavia i dati relativi alle successive stagioni professionistiche saranno emblematici; sole in poche occasioni infatti le presenze medie supereranno i 500, toccando un picco negativo di 100 spettatori in alcune gare casalinghe. Sporadici furono i tentativi di creare gruppi organizzati al seguito dei rossoblu. Il pi\u00f9 recente risale al 2005, con la nascita degli \"Ultras Valenzana Nuova Guardia\", scioltisi due anni pi\u00f9 tardi a causa di dissidi con la societ\u00e0..\nGemellaggi e rivalit\u00e0.\nNon essendo presenti gruppi con mentalit\u00e0 ultras (eccezion fatta per brevi periodi), la tifoseria della Valenzana non hai mai intrattenuto veri e propri rapporti di gemellaggio o rivalit\u00e0 con opposte fazioni. Le partite pi\u00f9 sentite sono sicuramente quelle con formazioni di comuni limitrofi e della provincia, come Alessandria, , Novese e Pro Vercelli, affrontate nel massimo campionato italiano, e Acqui. Con alcune delle suddette tifoserie si sono avuti scontri e intemperanze in passato.\nAttivit\u00e0 polisportiva.\nLa Valenzana nacque nel 1906 come societ\u00e0 polisportiva, il cui fine era il miglioramento della salute fisica e mentale e il coinvolgimento del maggior numero possibile di cittadini; da ci\u00f2 nacque l'esigenza di creare dei punti di aggregazione utili ai fini predisposti. Il primario interesse della neocostituita societ\u00e0 fu la ginnastica, tant'\u00e8 che svariate personalit\u00e0 coinvolte nel progetto parteciparono ai convegni ginnici del luogo. Nel 1907 fu definito l'organigramma mentre l'anno successivo approvato il primo statuto societario.\nA partire dal 1908, le domeniche valenzane furono caratterizzate dallo svolgersi di gare podistiche (di resistenza e mezzofondo) organizzate dal sodalizio. Dall'anno successivo si amplia il comparto ginnico, e verranno organizzate anche gare di lotta, inoltre l'impegno della societ\u00e0 porter\u00e0 la citt\u00e0 di Valenza ad ospitare, nel luglio 1910, un convegno ginnastico che coinvolger\u00e0 societ\u00e0 e atleti provenienti da tutta Italia nel cimentarsi in gare di atletica e velocit\u00e0.\nIl 1912 segna il lento declino dell'attivit\u00e0 polisportiva della Valenzana. Ci\u00f2 fu la conseguenza di vari dissidi interni alla societ\u00e0 e disaccordi politici, aventi l'apice nel corso del quarto convegno ginnico; da qui le dimissioni della maggior parte dei soci e la scissione in due sezioni: quella praticante l'attivit\u00e0 polisportiva e quella praticante il foot-ball, la cui conoscenza giunse dalle citt\u00e0 limitrofe di Alessandria, Casale e Vercelli. Il calcio soppiant\u00f2 definitivamente le altre discipline sportive con la ripresa delle attivit\u00e0 dopo la grande guerra, anche a causa della caduta in battaglia di molti giovani atleti valenzani.\nFra i tesserati che si distinsero in svariate attivit\u00e0 si ricordano il centometrista Verderio, il maratoneta Dellerba, il quattrocentista Manfredi, Rossi nel salto in alto e Lanza nel salto con l'asta."}
{"id": "39544", "revid": "486946", "url": "https://it.wikipedia.org/wiki?curid=39544", "title": "Brindisi Calcio", "text": ""}
{"id": "39548", "revid": "125923838", "url": "https://it.wikipedia.org/wiki?curid=39548", "title": "Calcio Foggia 1920", "text": "Il Calcio Foggia 1920 S.r.l., meglio noto come Foggia, \u00e8 una societ\u00e0 calcistica italiana con sede nella citt\u00e0 di Foggia. Milita in Serie C, la terza divisione del campionato italiano.\nLa compagine rossonera ha vissuto i periodi migliori della sua storia negli anni sessanta del Novecento, in Serie A, e soprattutto nella prima met\u00e0 degli anni novanta, quando guidata dal tecnico Zden\u011bk Zeman disput\u00f2 tre positive stagioni in massima serie, sfiorando la qualificazione in Coppa UEFA e riscuotendo risonanza mediatica a livello europeo per aver espresso un calcio inedito, rapido e votato all'attacco.\nIl miglior piazzamento in massima serie \u00e8 il nono posto, raggiunto nelle stagioni 1964-1965, 1991-1992 e 1993-1994. La compagine foggiana ha inoltre vinto due Coppe Italia e una Supercoppa di Serie C e nella Coppa Italia maggiore \u00e8 arrivata al terzo posto nel girone finale, all'italiana, nel 1968-1969 e in semifinale nel 1994-1995 (in cui sfior\u00f2 la qualificazione alla Coppa delle Coppe in quanto, per ottenerla, sarebbe bastato raggiungere la finale della competizione anche senza vincerla). Il Foggia ha disputato complessivamente 11 campionati di Serie A e 2 di Prima Divisione nella prima met\u00e0 degli anni venti (all'epoca il massimo livello calcistico nazionale), 25 campionati di Serie B e 4 di Seconda e Prima Divisione negli anni venti (rispettivamente nella prima e seconda met\u00e0 degli anni venti del XX secolo, il secondo livello calcistico nazionale).\nNel 2012 l\"'Unione Sportiva Foggia\" non si \u00e8 iscritta al campionato di Lega Pro Prima Divisione. Nello stesso anno \u00e8 stata, di conseguenza, fondata nel capoluogo dauno un'altra societ\u00e0 calcistica sulla base dell'articolo 52 comma 10 delle NOIF, l\"Associazione Calcistica Dilettantistica Foggia Calcio\", subito ammessa in Serie D avendo ereditato la tradizione sportiva cittadina; questa nel 2015 ha assunto la denominazione \"Foggia Calcio S.r.l.\" e ha riacquisito il marchio storico del vecchio club.\nNel 2019 il Foggia \u00e8 andato incontro a un nuovo fallimento e la tradizione sportiva del sodalizio pugliese \u00e8 stata rilevata dal \"Calcio Foggia 1920 Societ\u00e0 Sportiva Dilettantistica\", ammessa in Serie D in sovrannumero dovendo proseguire la tradizione sportiva della citt\u00e0 di Foggia.\nStoria.\nDagli inizi alla fusione con il gruppo Incedit (1922-1958).\nIl 5 luglio 1920, a seguito della fusione (annunciata preliminarmente il 12 maggio) della \"Maciste\" con l'Unione Sportiva Pro Foggia e l'Unione Sportiva Atleta, nacque lo \"Sporting Club Foggia\", che debutt\u00f2 solamente due anni pi\u00f9 tardi, il 17 febbraio 1922 con la vittoria nell'amichevole con il 226\u00aa Fanteria.\nLa societ\u00e0 si affili\u00f2 alla FIGC il 31 maggio 1922, e di conseguenza pot\u00e9 disputare il suo primo campionato ufficiale, in Seconda Divisione, che vinse conquistando una promozione nella massima serie, la Prima Divisione. Durante questo periodo la squadra rossonera altern\u00f2 promozioni a retrocessioni fra Prima e Seconda Divisione. Il 19 giugno 1928 il club si fuse con il Velo Club, diventando \"Unione Sportiva Foggia\".\nNel campionato 1931-1932 il Foggia manc\u00f2 di un punto la promozione in Serie B nel girone finale di Prima Divisione (nel frattempo declassata a terza serie nazionale), vinto dal Grion Pola; campionato in cui l'attaccante Alfredo Marchionneschi segn\u00f2 29 gol stabilendo il record di marcature in un campionato per la compagine pugliese, e con Raggio Montanari e Arduino Marchetti form\u00f2 il celebre \"Foggia delle 3 M\". La promozione in serie cadetta avvenne un anno pi\u00f9 tardi (nel 1933), quando la squadra vinse sia il campionato che il girone finale. Retrocessi dalla seconda serie nel 1936, i rossoneri tornarono nella seconda serie del calcio italiano otto anni pi\u00f9 tardi.\nIntanto, nel luglio del 1939 la societ\u00e0 cambi\u00f2 nome in \"Unione Polisportiva Foggia\", infatti il club incominci\u00f2 a dedicarsi anche ad atletica leggera, ciclismo, pallacanestro, pugilato, scherma e tennis. Nel 1945, poco dopo aver vinto il Campionato Dauno, il Foggia si fuse con il Gruppo Sportivo Cartiera e la denominazione divenne quindi \"IPAS Foggia\" (Istituto Poligrafico Associazione Sportiva Foggia), che mantenne per un solo anno.\n La squadra torn\u00f2 in B nel 1946 per meriti sportivi; la permanenza in serie cadetta dur\u00f2 un anno e al campionato di Serie B ne seguirono quattro di C, dove nel 1951 i satanelli si avvicinarono ad una nuova promozione in cadetteria, senza raggiungerla in quanto battuti nello spareggio-promozione dallo Stabia. Malgrado ci\u00f2 il Foggia sub\u00ec a causa di una penalizzazione per illecito sportivo un'ulteriore retrocessione in IV Serie nel 1952, rimanendovi per sei anni. Dopo essersi fusa, il 1\u00ba luglio 1957 con il Gruppo Sportivo Incedit nell\"'Unione Sportiva Foggia &amp; Incedit\", nel 1958 conquist\u00f2 la promozione in terza serie, anche grazie all'allargamento della categoria.\nLa scalata alla Serie A con Pugliese e l'altalena fra massima serie e Serie B (1962-1979).\nDopo tre anni di Serie C intervallati da una breve apparizione in cadetteria durante la presidenza di Armando Piccapane, nel 1962 i rossoneri, presieduti da Domenico Rosa Rosa e guidati dal 1961 dall'allenatore Oronzo Pugliese, con giocatori quali Matteo Rinaldi e Cosimo Nocera conquistarono nuovamente la promozione in seconda serie. Di l\u00ec, in due anni la squadra sal\u00ec in Serie A, dove il 31 gennaio 1965 sconfisse per 3-2 la grande Inter di Helenio Herrera, campionessa del Mondo, in una partita passata alla storia; i rossoneri chiusero quella stagione al nono posto in classifica. Nell'estate del 1965 Pugliese fu ingaggiato dalla . La permanenza in massima serie dur\u00f2 fino al 1967, poi ancora Serie B. Nel 1968 il presidente del Foggia Antonio Fesce acquis\u00ec il tecnico Tommaso Maestrelli, con cui nel 1969 la squadra raggiunse il girone finale di Coppa Italia (che all'epoca sostituiva la canonica finale a due), concludendolo al terzo posto, e fu promossa in A nella stagione 1969-70; questa formazione disponeva fra gli altri di Giovanni Pirazzini, futuro capitano e bandiera del Foggia in rossonero dal 1967 al 1980, Nello Saltutti e Giorgio Maioli. Tornata in massima serie, la societ\u00e0 riassunse la denominazione Unione Sportiva Foggia; pur disputando un buon girone d'andata, i dauni retrocessero e a fine stagione Maestrelli lasci\u00f2 la panchina rossonera per quella della .\nNei sette anni successivi i satanelli ottennero prestazioni oscillanti collezionando tre promozioni e due retrocessioni, ultima quella del 1978. In questo periodo di alternanza fra B ed A, i pugliesi furono allenati anche da Ettore Puricelli, che guid\u00f2 la squadra foggiana in pi\u00f9 occasioni, anche negli anni ottanta.\nTra cadetteria e Serie C1 (1980-1986).\n Subita nel 1979 un'ulteriore retrocessione in Serie C1, il Foggia torn\u00f2 fra i cadetti nell'annata seguente, rimanendovi per tre stagioni. Nel 1983 torn\u00f2 in terza serie e nel 1984, dopo un fallimento la societ\u00e0 divenne \"Foggia Calcio\".\nLa presidenza Casillo e \"Zemanlandia\" (1986-1994).\n Nel 1986 la societ\u00e0 viene acquistata dal \"re del grano\" Pasquale Casillo, che assume come direttore sportivo Giuseppe Pavone: \u00e8 l'inizio di un ciclo molto ricordato nella storia rossonera. Dopo tre anni i satanelli ritornano in Serie B.\nCon il ritorno del Foggia in cadetteria, Casillo riporta sulla panchina il cecoslovacco Zden\u011bk Zeman, primo allenatore della sua gestione con cui i dauni avevano disputato un buon campionato nella stagione 1986-1987. La squadra che aveva ottenuto la promozione viene rivoluzionata; fra i nuovi acquisti l'ala destra Roberto Rambaudi e il centrocampista mancino Giuseppe Signori, che Zeman schierer\u00e0 nel tridente d'attacco. Il secondo portiere Franco Mancini viene promosso titolare (nell'estate del 1990 sar\u00e0 acquistato il centravanti Ciccio Baiano). La squadra, il cui gioco \u00e8 considerato spumeggiante da critica e tifosi, disputa due buoni campionati, concludendo il 1990-1991 in prima posizione, per la prima volta nella sua storia, tornando cos\u00ec in massima serie dopo tredici anni d'assenza.\nRinforzatosi anche con il russo Igor' Kolyvanov, da neopromosso nell'anno 1991-1992 il Foggia sfiora una clamorosa qualificazione alla Coppa UEFA, per poi chiudere il campionato al nono posto. I media italiani ed europei parlano della realt\u00e0 foggiana, indicata e poi ricordata come \"Zemanlandia\" e \"Foggia dei miracoli\"; viene ammirata soprattutto l'impostazione di gioco della squadra, rapida e votata all'attacco. Il prolifico trio offensivo \"Signori-Baiano-Rambaudi\" \u00e8 soprannominato \"tridente delle meraviglie\". Nell'estate del 1992 la formazione viene privata di diversi elementi fra cui gli stessi Signori, Baiano e Rambaudi, con i ricavi reinvestiti per circa un terzo in giovani prospetti delle serie inferiori; Casillo lascia la presidenza nominando un amministratore unico. L'annata 1992-1993 \u00e8 conclusa con una salvezza tranquilla all'undicesimo posto in classifica, mentre i satanelli sfiorano ancora l'ingresso alla UEFA nella stagione seguente, chiudendo nuovamente al nono posto.\nLa discesa nelle serie professionistiche minori (1994-2004).\nCon la partenza del tecnico Zeman, passato alla , nel 1994-1995 il Foggia retrocede in Serie B (nonostante il raggiungimento delle semifinali di Coppa Italia); inizia un periodo meno felice per il club rossonero, che dopo tre anni di serie cadetta retrocede consecutivamente per due stagioni, ritrovandosi nel 1999 in Serie C2.\nDopo quattro anni nell'ultima serie professionistica, nel 2003 con il tecnico Pasquale Marino, che dispone fra gli altri del sanseverese Michele Pazienza, lanciato dalle giovanili rossonere, i dauni tornano in C1 primeggiando nel loro girone.\nTerminata la stagione successiva a met\u00e0 classifica, nell'aprile 2004 il Foggia viene dichiarato fallito per cause economiche.\nDa Coccimiglio alla presidenza Capobianco (2004-2010).\nLa notizia della scomparsa del club getta i tifosi nello sconforto, ma Giuseppe Coccimiglio prende in mano le redini della societ\u00e0 e rid\u00e0 fiducia all'ambiente.\nIl club mantiene la categoria di appartenenza concludendo un'altra stagione a met\u00e0 classifica, dopo aver cambiato due allenatori. Coccimiglio attira su di s\u00e9 le critiche dell'ambiente non pagando alcune mensilit\u00e0 di stipendi.\nDopo una complessa trattativa la societ\u00e0 passa nelle mani di una cordata d'imprenditori locali presieduti da Tullio Capobianco.\nNel 2007 il Foggia dell'allenatore Salvo Fulvio D'Adderio vince la Coppa Italia Lega Serie C ma manca la promozione in Serie B, subendo nella finale dei play-off con l' un gol a novanta secondi dal termine. Nei due anni successivi i satanelli sono ancora sconfitti ai play-off, mentre si salvano ai play-out nel 2010.\nIl ritorno di Casillo (2010-2012).\nNell'estate 2010 il proprietario del club diviene nuovamente l'ex presidente Pasquale Casillo, che riporta nel capoluogo dauno il ds Pavone e l'allenatore Zeman. Il tecnico ceco conclude il campionato al sesto posto senza alcun risultato rilevante, lasciando subito dopo il club. Dopo un altro campionato in Lega Pro Prima Divisione chiuso a ridosso della met\u00e0 classifica nel girone A, il club non s'iscrive al campionato successivo per decisione del patron, fallita l'ennesima trattativa per la cessione della societ\u00e0.\nIl 15 luglio 2014 l'Unione Sportiva Foggia sar\u00e0 dichiarata fallita dal Tribunale di Foggia.\nDalla ripartenza in Serie D al ritorno in Serie B (2012-2019).\nNell'estate del 2012, in ragione dell'esclusione dal professionismo dell'U.S. Foggia viene fondata l\"'Associazione Calcistica Dilettantistica Foggia Calcio\" con l'intento di aderire all'articolo 52 comma 10 delle NOIF (Norme Organizzative Interne Federali) FIGC, richiamando idealmente la tradizione della vecchia compagine e quindi adottandone i colori sociali (con maglie a strisce rosse e nere). Con il direttore sportivo Giuseppe Di Bari, ex difensore del Foggia ai tempi della massima serie negli anni novanta, la squadra ottiene l'ammissione in Lega Pro Seconda Divisione (dalla Serie D, in cui era stata piazzata dalla federazione) nel 2013 e la qualificazione alla nuova terza serie, la Lega Pro, nel 2014. Nel frattempo, nell'estate 2013 con il ritorno nel professionismo il club ha mutato ragione sociale in \"Foggia Calcio\" S.r.l.\nNel 2014 arriva sulla panchina del Foggia Roberto De Zerbi, sotto la cui guida i rossoneri vincono per la seconda volta la Coppa Italia di Lega Pro battendo nella doppia finale del 2015-2016 il . Nella stessa stagione, dopo aver concluso il Gruppo C della Serie C al secondo posto dietro il , accedono ai play-off, dove l'obiettivo promozione in Serie B fallisce nella doppia finale contro il .\nNell'agosto 2016 la panchina dauna viene affidata ad un altro ex calciatore del Foggia Giovanni Stroppa. Il 7 luglio 2015 la societ\u00e0 acquisisce il marchio storico del club scomparso due anni prima. Nel 2016-2017 i satanelli ottengono il primo posto nel proprio girone e il ritorno in Serie B dopo 19 anni, assieme alla Supercoppa di Lega Pro, vinta dopo aver sconfitto il e nel triangolare tra le vincitrici dei gironi.\nNella stagione 2017-2018, malgrado un inizio complicato, nella seconda parte di campionato la squadra allenata da Stroppa si risolleva fino a piazzarsi nona, sfiorando i play-off e ottenendo cos\u00ec una tranquilla salvezza. La stagione seguente si rivela molto pi\u00f9 difficile per i satanelli. Ai 15 punti di penalit\u00e0 inflitti per illecito amministrativo (poi ridotti a 8 e successivamente a 6), si aggiungono i deludenti risultati sul campo, che causano l'avvicendamento tra l'allenatore Gianluca Grassadonia, esonerato a dicembre, e Pasquale Padalino, di nuovo alla guida del Foggia dopo quattro anni, ma a sua volta sollevato dall'incarico nel marzo 2019 per lasciare il posto al rientrante Grassadonia. Il cambio di allenatore non sortisce gli effetti sperati: perdendo all'ultima giornata sul campo del Verona i satanelli tornano in Serie C dopo due anni di permanenza nella serie cadetta. Il 24 giugno 2019 il Foggia, all'atto dell'iscrizione al successivo campionato di Serie C, non rispetta i parametri finanziari ed il 4 luglio la CoVisoC lo esclude.\nNuova ripartenza (2019-).\nIl 25 luglio 2019, sulla base dell'articolo 52 comma 10 delle NOIF, a il Comune di Foggia assegna con un bando pubblico, la tradizione sportiva alla neonata \"Calcio Foggia 1920 Societ\u00e0 Sportiva Dilettantistica\", che eredita la tradizione sportiva cittadina. La nuova societ\u00e0 \u00e8 diretta dall'imprenditore sardo Roberto Felleca e la panchina viene assegnata all'ex centrocampista brasiliano Mancini, che per\u00f2 rassegna le dimissioni dopo la prima giornata di campionato, lasciando il posto a Ninni Corda. La squadra conclude il campionato di Serie D, nel girone H, al secondo posto alle spalle del , cui viene revocata la promozione con sentenza federale a causa di una combine con l', che causa cinque punti di penalizzazione; la sentenza viene confermata dalla Commissione di Appello Federale, che qualche giorno dopo decreta l'ammissione di Foggia e in Serie C al posto di Bitonto e AZ Picerno.\nLa stagione sportiva dei rossoneri inizia con una vittoria per 2 a 0 contro il Potenza. Nelle successive 4 giornate il Foggia subisce 4 sconfitte, la striscia negativa dei rossoneri termina con la vittoria nel Derby d'Apulia per 1 a 0 (gol realizzato da Alessio Curcio su rigore) contro il Bari.\nNella stagione 2020-2021, i rossoneri hanno giocato con il logo celebrativo per festeggiare i 100 anni realizzato dalla RMservices e JRstudio cinema e donato alla Citt\u00e0.\nColori e simboli.\nColori.\nTra le prime formazioni foggiane che confluirono nel Foggia, vi sono la Daunia nel 1909, che aveva la prima maglia bianconera, e la seconda rosa; l'Unione Sportiva Calciatori nel 1911, che indossava sempre la maglia bianconera; e l'Unione Sportiva Atleta nel 1912 con la maglia bianca. Inoltre nel 1957 il Foggia si fuse con il Foggia Incedit, la squadra della cartiera foggiana, e i loro giocatori erano soprannominati i \"canarini\" perch\u00e9 l'Incedit giocava con una maglia gialla con inserti blu.\nDal 1920, il Foggia ha adottato come prima maglia un kit a strisce verticali rossonere di eguale larghezza, con poche varianti. La divisa da trasferta si presenta invece di colore bianco con dettagli in rosso e nero. Laddove prevista, la terza maglia adotta generalmente una tinta gialla o rossa.\nLa scelta di questi colori \u00e8 giustificabile dal fatto che i fratelli Tiberini, tra i fondatori del Foggia, erano milanisti, ed inoltre supportarono l'ideologia del fondatore del Milan Herbert Kilpin, che scelse quei colori per rappresentare il fuoco dei diavoli (rosso) e la paura degli avversari nell'affrontarli (nero).\nSimboli ufficiali.\nStemma.\nNella sua storia il Foggia ha avuto diversi simboli: tra di essi i pi\u00f9 rappresentativi sono le tre fiammelle sull'acqua (mutuate dallo stemma comunale di Foggia ed evocanti l'apparizione della patrona della citt\u00e0, la Madonna dei sette veli, secondo la tradizione rivelatasi a due pastori fra tre fiammelle affioranti in un laghetto) e soprattutto il diavolo (adottato gi\u00e0 dalla fondazione societaria, ma comparso nello stemma solamente nel 1990). In virt\u00f9 di questo secondo simbolo i giocatori del Foggia sono stati soprannominati \"satanelli\".\nDal 1920 (anno di fondazione) al 1974 il logo del Foggia fu costituito da uno stemma a strisce rosse e nere, con le tre fiammelle sull'acqua inserite in un cantone in alto a destra. Tale emblema venne modificato nel 1928 a seguito del cambio della ragione sociale, allorch\u00e9 dalla fascia superiore dello scudo venne rimossa la scritta , e sostituita con .\nDal 1974 al 1984 lo stemma sociale venne sostituito da uno scudetto con tre strisce verticali (due rosse esterne ed una nera centrale) recante in capo la scritta . Successivamente, dal 1984 al 1990, fu adottato un nuovo identificativo che ripropose le tre fiammelle sull'acqua (pur ridisegnate in maniera pi\u00f9 stilizzata) su un fondo grigio.\nIl 1990 vide il debutto nello stemma dei due \"satanelli\" alati (uno rosso ed uno nero) con un tridente in mano e un pallone tra i piedi, disegnati da Savino Russo. Lo stemma che li conteneva (rimasto in uso fino al 2007) era di forma circolare e recava esternamente la dicitura \"Foggia Calcio 1920\".\nNel 2007 l'emblema circolare fu sostituito da uno scudetto dal bordo rosso e nero, all'interno del quale furono inseriti i satanelli circondati dalle scritte e . Tale emblema fu minimamente modificato il 17 marzo 2011 con l'aggiunta di un ulteriore bordino verde, bianco e rosso (colori della bandiera italiana), per celebrare il 150\u00ba anniversario dell'Unit\u00e0 d'Italia.\nA seguito del fallimento societario, tra il 2012 al 2015 il simbolo del Foggia (non essendo autorizzato a riportare i satanelli, rimasti nelle mani della curatela fallimentare) era composto da uno scudo bordato di nero e diviso in due da un nastro trasversale egualmente nero, riportante la dicitura \"FOGGIA CALCIO\"; nella sezione superiore campeggiavano 9 strisce rossonere, mentre nella sezione inferiore appariva l'emblema civico delle tre fiammelle su fondo grigio. Complice le pressioni dei tifosi, il 7 luglio 2015 il Foggia Calcio ha acquisito dalla curatela fallimentare del locale tribunale lo storico marchio dei satanelli, che pertanto \u00e8 tornato a rappresentare i rossoneri: l'ammodernamento \u00e8 stato affidato al designer Enzo Palma, che ha reinterpretato le forme dei satanelli racchiudendoli in uno scudo circolare argenteo bordato di rosso e nero.\nDopo il fallimento del Foggia Calcio nel 2019, il Calcio Foggia 1920 SSD, grazie ad un accordo raggiunto con la precedente societ\u00e0 che prevede la concessione in comodato d'uso, pu\u00f2 continuare ad essere rappresentato dai satanelli, infatti il 6 agosto 2019 la nuova societ\u00e0 riesce a riportare lo storico simbolo sulle proprie maglie per l'anno del centenario.\nLa sera del 11 maggio 2020, attraverso una conferenza stampa pubblicata sui profili social, viene presentato il logo in occasione dei 100 anni dalla fondazione del club. Il logo \u00e8 un restyling del primo stemma introdotto nel 1920, avvolto da uno scudo oro che nella parte superiore si completa con un 100.\nIl 7 agosto 2021, viene presentato il nuovo logo della societ\u00e0, disegnato da Enzo Palma per colmare la mancanza d'acquisto dei Satanelli.\nInno.\nIl primo inno del Foggia, senza titolo, \u00e8 stato creato dai tifosi foggiani nel 1930, ed era cantato da questi ultimi allo stadio per incitare i giocatori. Nel 1963, con la promozione in Serie A, il musicista foggiano Ottavio De Stefano compose il nuovo inno \"Forza Foggia Cha! Cha! Cha!\". Con un'altra promozione del Foggia in A del 1976 la Rock Band della Taverna del Gufo scrisse un nuovo inno chiamato \"Forza Foggia\" e durato fino al 1989., quando fu rimpiazzato da \"Cuore Rossonero\", scritto da Lucio Di Gianni con le musiche di Massimo Marsico. Dal 2007 fino al 2010 l'inno fu \"C'\u00e8 solo il Foggia\" scritto e cantato dal comico foggiano Pino Campagna. \"Rester\u00f2 sempre con te\" nasce nel 2012, scritto dai Tavola 28, un gruppo rap di ragazzi foggiani.\nL'inno ufficiale della societ\u00e0, usato tra il 2014-2019, \u00e8 \"Il Foggia\", cantato dal duo comico foggiano Pio e Amedeo, sul testo del cantautore foggiano Massimiliano D'Apollo. Il brano fece il suo debutto allo stadio nel dicembre 2014, cantato nell'intervallo della partita contro il proprio dalle due \"Iene\".\nIn occasione del centenario della squadra, viene riutilizzato \"Cuore Rossonero\".\nMascotte.\nNel 2019 il Foggia ha presentato le sue 2 nuove mascotte: Sata e Nello, due diavoletti simboleggianti i Satanelli.\nFino alla sospensione della Serie D 2019-2020 , per via della Pandemia di COVID-19, nelle gare casalinghe era solito un giro di campo, da parte delle mascotte, prima della partita. \nStrutture.\nStadio.\nIl Foggia disputa le proprie gare interne allo stadio Pino Zaccheria. Venne inaugurato nel 1925 come Campo di Via Ascoli. La struttura, capace di ospitare spettatori, al momento della costruzione comprendeva un muro di cinta ed una tribuna in legno. Le prime squadre a giocarci furono nuovamente il Foggia e l'Ideale Bari, pareggiando 0-0 il 22 novembre 1925. L'impianto il 26 maggio dello stesso anno ospit\u00f2 l'arrivo della tappa Napoli-Foggia del Giro d'Italia.\nNel 1928 la struttura di via Ascoli cambi\u00f2 nome in Campo Sportivo del Littorio, quando l'amministrazione podestarile grazie ad una delibera acquist\u00f2 il suolo. Nel 1932 venne costruita una tribuna in cemento di fronte alla tribuna in legno gi\u00e0 esistente, per un costo di aumentando cos\u00ec la capienza in spettatori. Sei anni pi\u00f9 tardi, nel 1938, fu costruita un'ulteriore tribuna di cemento, portando la capienza a spettatori ed inoltre venne inaugurata una pista di atletica. Nel 1940 la sede del campo venne spostata da via Ascoli in via Italo Balbo.\nDal 1941 il campo fu intitolato alla memoria di Bruno Mussolini, ed il Campo Bruno Mussolini si chiam\u00f2 cos\u00ec fino al 1945, quando la struttura, accessibile da viale Ofanto, venne rinominata Stadio Pino Zaccheria, in onore del cestista Pino Zaccheria, che il 4 aprile 1941 perse la vita in combattimento sul fronte greco a Tirana. Durante la seconda guerra mondiale lo stadio fu un magazzino usato dai tedeschi, e nel 1944 ospit\u00f2 un incontro di boxe tra il campione mondiale Joe Louis e il foggiano Vincenzo Affatato. Nel 1946 l'entrata dello stadio torn\u00f2 in via Ascoli. Vennero effettuati molti cambiamenti allo stadio nel 1951, quando la tribuna scoperta venne aumentata di aumentando la capienza in spettatori ed il terreno di gioco venne drenato. La capienza aument\u00f2 in posti nel 1957, in occasione della fusione tra il Foggia e l'Incedit, e l'entrata dello stadio torn\u00f2 viale Ofanto. Un ulteriore aumento di capienza venne effettuato due anni pi\u00f9 tardi, nel 1959, quando venne completata l'ala destra della tribuna, quindi lo Zaccheria arriv\u00f2 a posti, e inoltre venne risistemato il manto erboso. Con l'esordio in massima serie nel 1964, la societ\u00e0 dovette fare ampliare lo stadio, e infatti la capienza divenne di spettatori. Questo aumento di capienza fu causato dalla realizzazione di due nuove curve in tubi Innocenti e dalla sostituzione della gradinata in cemento e tufo in una gradinata pi\u00f9 grande costruita sempre con tubi Innocenti. Inoltre venne eliminata la pista d'atletica per una visuale migliore.\nNel 1974 venne inaugurata la tribuna Est, portando la capienza a posti, mentre nel 1980 furono ricostruite le due curve, modificando nuovamente la capienza in posti.\nLa capienza venne ridotta a spettatori nel 1989, quando vennero eliminati circa posti. L'anno successivo, nel 1991, con il ritorno in Serie A del Foggia, venne costruita la Tribuna Ovest, portando la capienza a posti.\nNel 1997 la sede dello stadio divenne Piazzale Fratelli Sarti, e la scelta non fu casuale, in quanto i fratelli Sarti furono tra i primi calciatori dei rossoneri. Nel 1998 la capienza venne ridotta a posti, per adeguare lo stadio alle norme, e inoltre nel marzo del 1999 vennero realizzati seggiolini per tutti gli spettatori. A seguito di alcuni lavori per la realizzazione dei tornelli all'entrata, dal 2006 al 2007 \u00e8 stata certificata una capienza autorizzata dapprima di spettatori e poi di spettatori. Dal gennaio del 2007 al settembre del 2012 \u00e8 stata certificata una capienza autorizzata di posti.\nIl 19 aprile 2012 la curva Nord dello stadio venne intitolata a Francesco Mancini, ex portiere dell'Unione Sportiva Foggia spentosi prematuramente il 30 marzo dello stesso anno. Da settembre, dopo due turni di campionato disputati a porte chiuse per inagibilit\u00e0, fu certificata una capienza di posti in attesa dei lavori per portarla a posti.\nIl 31 gennaio 2015 la tribuna Ovest viene intitolata a Vittorio Cosimo Nocera, centravanti della squadra che esattamente cinquant'anni prima sconfisse la Grande Inter di Helenio Herrera; Nocera in quella partita realizz\u00f2 la doppietta decisiva.\nSociet\u00e0.\nLa Calcio Foggia 1920 \u00e8 una societ\u00e0 a responsabilit\u00e0 limitata.\nL'80% delle quote della societ\u00e0 rossonera \u00e8 controllato dalla Corporate Invenstments Group S.r.l., facente capo all\u2019imprenditore edile Nicola Canonico che ne detiene il 51% attraverso la C.N. Sport S.r.l. e della dott.sa Maria Assunta Pintus attraverso la MAP Consulting S.r.l. che detiene il 49% .\nMentre il restante 20% appartiene a Davide Pelusi.\nSponsor.\nDi seguito l'elenco degli sponsor tecnici e ufficiali del Foggia.\nSettore giovanile.\nTra i titoli conquistati dal settore giovanile del Foggia sono da citare quelli della vittoria del Campionato Allievi Professionisti nel 2001 e nel 2002 dalla formazione degli Allievi Nazionali guidati da Paolo De Giovanni.\nInoltre nel 1969 la formazione Primavera allenata da Giuseppe Pozzo perse la finale a Salsomaggiore contro il Brescia del Campionato Primavera destinato alle squadre di Serie B.\nNell'anno 1995-1996 la formazione Primavera guidata dal mister Lorenzo Mancano perde in semifinale con la Fiorentina, la sfida valida per lo scudetto. Formazione che fu capace di segnare 70 goal in campionato, e capocannoniere assoluto Sergio di Corcia, con 29 reti realizzate.\nTra i giocatori cresciuti nel vivaio della squadra rossonera risultano i nomi di Pasquale Padalino, Salvatore Fresi, Giuseppe Colucci, Alessandro Potenza e Michele Pazienza.\nDiffusione nella cultura di massa.\nNel corso degli anni il Foggia ha mantenuto un posto di rilievo nella cultura nazionale poich\u00e9 durante gli anni novanta con Zeman allenatore riusc\u00ec a ottenere la ribalta del panorama calcistico nazionale.\nOttenne grande risonanza mediatica presso il pubblico televisivo grazie anche al personaggio comico interpretato da Antonio Albanese di nome \"Frengo e Stop\", uno dei pi\u00f9 popolari all'epoca della nota trasmissione Mai dire Gol. Proprio in quel periodo, inoltre, il Foggia assieme alla Lazio gioc\u00f2 la prima partita trasmessa in pay-per-view, quando il 29 agosto 1993 and\u00f2 in onda su TELE+2 la prima partita del campionato di Serie A 1993-1994, Lazio-Foggia per l'appunto, terminata 0-0.\nI documentari di Giuseppe Sansonna \"Zemanlandia\" e \"Due o tre cose che so su di lui\", parlano dei periodi di permanenza di Zeman al Foggia, illustrando il clima cittadino, dei tifosi e della squadra in quei periodi.\nIl 22 luglio 2010 lo stadio Zaccheria ha ospitato il concerto di Eros Ramazzotti, che ha cantato indossando la maglia rossonera.\nAllenatori e presidenti.\nAllenatori.\nSono 70 gli allenatori a cui \u00e8 stata affidata la guida tecnica del Foggia.\nIl primo allenatore \u00e8 stato Roberto Fini, che ha allenato i rossoneri dal 1923 al 1928, quando \u00e8 stato sostituito da Severino Rosso. L'allenatore che \u00e8 stato pi\u00f9 a lungo in carica \u00e8 Zden\u011bk Zeman con 239 presenze in panchina, rimasto alla guida della squadra per sette anni, di cui cinque consecutivi, dal 1989 al 1994, vincendo il campionato di Serie B e facendo promuovere il Foggia in massima serie, che divent\u00f2 la sorpresa del torneo, venendo definito \"il Foggia dei miracoli\".\nAltri allenatori del Foggia di rilievo sono stati Oronzo Pugliese, detto \"il mago di Turi\", che ha conquistato una promozione in massima serie negli anni sessanta, e successivamente \u00e8 riuscito a battere la Grande Inter campione del mondo, e Tommaso Maestrelli, vincitore del seminatore d'oro mentre era alla guida del Foggia che riusc\u00ec a promuovere in A.\nPresidenti.\nIn cent'anni di storia societaria, sono state 56 persone alla guida del Foggia, di cui 43 presidenti, 7 commissari straordinari, 3 amministratori unici, 1 commissario reggente ed 1 presidente reggente.\nIl primo presidente della storia rossonera \u00e8 stato il colonnello Carlo Giglietto, altre volte citato anche come Carlo Gigliotti. Il presidente pi\u00f9 longevo della storia del Foggia \u00e8 stato Antonio Fesce, che ricopr\u00ec la carica dal 1968 al 1979 e dal 1980 al 1983, per un totale di 14 anni. Altri presidenti importanti sono stati Domenico Rosa Rosa e Pasquale Casillo, che durante la loro gestione hanno conquistato delle promozioni in Serie A.\nDal 2012 al 2014 la carica di presidente della vecchia societ\u00e0 \u00e8 stata ricoperta da Pasquale Casillo.\nCalciatori.\nIn pi\u00f9 di 90 anni di storia hanno vestito la maglia del Foggia pi\u00f9 di 800 giocatori, la maggior parte dei quali italiani, ma solo sei di questi sono stati convocati dalla nazionale italiana.\nTra i giocatori di rilievo italiani che hanno militato tra le file rossonere figurano Giuseppe Comei, il primo capitano, Roberto Fini, sia giocatore che allenatore, Renato Sarti, che manc\u00f2 per poco la convocazione in nazionale, Attilio De Brita, Giuseppe Bortolotti e Cosimo Nocera, bandiera del Foggia degli anni sessanta e anni settanta, \u00e8 il giocatore con pi\u00f9 gol all'attivo con il Foggia e venne anche convocato in nazionale assieme a Romano Micelli. Accanto a loro in quel periodo sono annoverati anche Ambrogio Valad\u00e8, Antonio Bettoni, Matteo Rinaldi, Cataldo Gambino, Paolo Lazzotti, Vincenzo Faleo, Roberto Oltramari e Francesco Patino. Negli anni settanta militarono nel Foggia giocatori come Raffaele Trentini, che con 1002 minuti detiene il record d'imbattibilit\u00e0 con la maglia rossonera, Mauro Colla, che disput\u00f2 dieci stagioni consecutive con il Foggia, Giovanni Pirazzini, il capitano pi\u00f9 longevo, con sette stagioni da capitano, Giorgio Maioli, Luigi Delneri e Giuseppe Pavone.\nCon la caduta della squadra, furono pochi i giocatori che ebbero modo di distinguersi negli anni ottanta, tra i quali Andrea Stimpfl ed Antonio Bordon.\nNei primi anni novanta, dove il Foggia dell'allenatore Zeman era chiamato il \"Foggia dei miracoli\", si distinsero Francesco Mancini che nella stagione 1994-1995 stabilisce, dalla 5\u00aa giornata (Cremonese-Foggia, Alessio Pirri al 47') alla 10\u00aa (Parma-Foggia, Dino Baggio all'89'), il record di imbattibilit\u00e0 rossonera in serie A con 492 minuti, Pasquale Padalino, Maurizio Codispoti, ed infine il \"tridente delle meraviglie\" di Roberto Rambaudi, Francesco Baiano e Giuseppe Signori.\nSempre nei primi anni novanta, i giocatori non italiani di rilievo ad aver giocato nel Foggia sono Dan Petrescu, Igor' \u0160alimov, Igor' Kolyvanov e Bryan Roy.\nContributo alle nazionali di calcio.\nL'elenco che segue indica tutti i giocatori che sono stati convocati nella Nazionale Italiana quando sono appartenuti al Foggia. La Nazionale maggiore \u00e8 il massimo livello mai raggiunto da un calciatore italiano della squadra foggiana.\nAltri giocatori che hanno militato nel Foggia, come Luciano Re Cecconi, Giovanni Lodetti, Angelo Domenghini, Pasquale Padalino, Roberto Rambaudi, Antonio Manicone, Massimo Marazzina, David Di Michele, Flavio Roma, Lorenzo Insigne e Franco Brienza, hanno giocato nella nazionale maggiore mentre erano tesserati per altri club.\nL'elenco che segue indica tutti i giocatori che sono stati convocati nella nazionale Italiana Under 21 quando sono appartenuti al Foggia.\nL'elenco che segue indica tutti i giocatori che sono stati convocati nella nazionale olimpica italiana durante la loro militanza nel Foggia.\nL'elenco che segue indica tutti i giocatori che sono stati convocati nella nazionale Under-20 italiana mentre militavano nel Foggia.\nL'elenco che segue indica tutti i giocatori stranieri che sono stati convocati quando sono appartenuti al Foggia.\nStatistiche e record.\nPartecipazioni ai campionati.\nCampionati regionali.\nGli antichi campionati di Seconda Divisione delle stagioni 1922-1923 e 1924-1925 e Prima Divisione delle stagioni 1923-1924 e 1925-1926, cui partecip\u00f2 il Foggia alle prime esperienze in ambito federale, furono organizzati dal Comitato Regionale Pugliese.\nStatistiche di squadra.\nIl Foggia esord\u00ec nel campionato di seconda divisione il 9 settembre 1922: l'annata 2019-2020 \u00e8 dunque la sua 96\u00aa stagione sportiva. Nelle sue prime quattro annate, tuttavia, l'attivit\u00e0 agonistica fu confinata nei campionati del Comitato Regionale Pugliese, per due anni nella prima e per altrettante volte nella seconda divisione regionale. Fu nel 1926 che il Foggia entr\u00f2 per la prima volta nel calcio nazionale italiano, iscrivendosi alla Prima Divisione, cio\u00e8 il campionato cadetto, nell'allora Direttorio Divisioni Superiori, l'antenato dell'odierna Lega Calcio. Dopo l'istituzione del girone unico, nel 1929, il Foggia ha giocato 11 edizioni della Serie A, 25 della Serie B, 35 di Serie C e C1, 4 di Serie C2 e 8 di Serie D.\nNel corso degli 11 campionati di Serie A il Foggia ha ottenuto per tre volte il suo miglior piazzamento, ovvero il nono posto, raggiunto nel 1964-1965, nel 1991-1992 e nel 1993-1994. Il suo peggior piazzamento sul campo in massima serie \u00e8 il 16\u00ba posto nella stagione 1994-1995.\nAl 2019 il Foggia occupa il 39\u00ba posto nella tradizione sportiva in Italia e il 40\u00ba posto nella classifica perpetua della Serie A con 312 punti complessivi.\nLe quattro formazioni affrontate il maggior numero di volte dal Foggia in gare ufficiali sono, fino al 30 marzo 2011, il (65 scontri diretti), il (60), il Cosenza (59) e il Lecce (52).\nA livello di coppe nazionali il Foggia ha disputato 47 volte la Coppa Italia, e in una sola occasione \u00e8 arrivata in finale, nel 1968-1969; mentre per 25 volte ha partecipato alla Coppa Italia Serie C, vincendola due volte, nel 2006-2007 e nel 2015-2016; ha poi disputato una sola volta la Supercoppa di Lega Pro, vincendola nel 2017; ha inoltre partecipato 2 volte alla Coppa Italia Serie D.\nStatistiche individuali.\nIl giocatore del Foggia che detiene il primato di presenze in Serie A \u00e8 Franco Mancini con 122 apparizioni, cui vanno sommate 71 presenze in Serie B e 4 in Serie C1, che ne fanno complessivamente il quarto giocatore del Foggia con il maggior numero di presenze nei campionati italiani, 236.\nIl record di presenze nei campionati italiani con la maglia rossonera appartiene a Giovanni Pirazzini che, dal 1967 al 1979, scese in campo 374 volte.\nLo stesso Pirazzini detiene il record assoluto di presenze ufficiali con la maglia rossonera, 424, che arrivano a 428 considerando anche il torneo amichevole Coppa d'Estate del 1978.\nIl giocatore straniero con pi\u00f9 presenze nel Foggia \u00e8 Igor' Kolyvanov, con 106 presenze.\nIl giocatore che ha segnato pi\u00f9 gol con la maglia del Foggia, con 111 reti, \u00e8 Cosimo Nocera, che \u00e8 anche il miglior marcatore dei \"satanelli\" nei campionati, con 102 gol di cui 7 su calcio di rigore.\nInoltre Nocera \u00e8 il miglior marcatore del Foggia in Serie A e in Serie B, il primo record \u00e8 condiviso con Igor' Kolyvanov con 18 reti, mentre tra i cadetti ha segnato 54 gol. Gli altri 39 gol sono divisi in 30 in Serie C e 9 in Coppa Italia.\nIl giocatore che ha segnato pi\u00f9 gol in Serie C, dal 1978 chiamata Serie C1, e poi dal 2008 chiamata Lega Pro Prima Divisione, \u00e8 stato Virgilio Nicoli, autore di 37 reti\nfino al 2016, anno in cui \u00e8 stato superato da Pietro Iemmello, autore di 40 reti, a cui si devono aggiungere 5 siglate nei play-off, per un totale di 45. In Serie C2, il miglior marcatore rossonero \u00e8 Luigi Molino, che ha realizzato 32 gol.\nCon 44 reti, Luigi Della Rocca \u00e8 il primo tra i marcatori del Foggia in IV Serie.\nTra i campionati antecedenti al 1929, il capocannoniere rossonero della Prima Divisione \u00e8 Alfredo Marchionneschi, con 84 gol (77+7 tra fasi finali o spareggi), mentre quello della Seconda Divisione \u00e8 Giuseppe Comei, con 5 gol (3+2 negli spareggi).\nIl miglior marcatore del Foggia in un singolo campionato fu Alfredo Marchionneschi, con 29 gol (36 considerando il girone finale) in 26 gare (32 considerando il girone finale) nel campionato di Prima Divisione 1931-1932.\nInfine Alfredo Marchionneschi e Antonio Bellotti detengono il record di marcature in una singola partita: 5 gol, segnati al da Marchionneschi e al Tosi Taranto da Bellotti.\nTifoseria.\nStoria.\nLa squadra rossonera, salita alla ribalta nazionale pi\u00f9 volte, specie durante la prima gestione dell'allenatore Zeman, pu\u00f2 contare sul sostegno di buona parte della provincia di Foggia e su vari club e sezioni di gruppi ultras sparsi per l'Italia, in particolare al Nord.\nPer il loro tifo colorato e passionale gli ultras foggiani sono conosciuti in tutta Italia, essi occupano sia la Curva Sud dedicata a Piero La Salandra, storico capo ultras morto nel 2002, sia la Curva Nord \"Franco Mancini\". Nella curva sud figurano i gruppi \"Borgo Croci\", \"Fedelissimi\", \"Facce Strane\", \"Ultras Sfunn\", \"La banda\" e \"Teste matte\". Il gruppo principale della curva nord \u00e8 quello degli \"Ultras 1980\", nati nel 2001 dopo la scissione del Regime Rossonero (R.R.N.). Altri sodalizi della curva sono \"Vecchio Regime\", \"Indomabili 1990\" e \"Candelaro 1968\".\nGemellaggi e rivalit\u00e0.\nI tifosi foggiani hanno rapporti di amicizia reciproca con i tifosi del , del , del , del e del . Fino al 2012 sussisteva un gemellaggio col e, fino al 2009, vi era anche un'amicizia con il , scemata dopo degli screzi durante i ripetuti scontri ai play-off per la promozione in Serie B. Dal 2010 una certa frangia dei tifosi foggiani ha rapporti di amicizia con i sostenitori del , squadra francese.\nL'amicizia con il \u00e8 nata nella stagione 2012-2013 in occasione dell'intitolazione della gradinata dello stadio materano al prematuramente scomparso Franco Mancini, portiere originario della citt\u00e0 dei Sassi che ha militato in entrambe le squadre.\nLe principali rivalit\u00e0 sono quelle con il , con cui il Foggia disputa il derby d'Apulia , con il , con cui disputa un derby molto sentito da entrambe le parti, con la , gemellata con gli arcirivali baresi, con il , quando al termine dell'incontro Foggia-Napoli del 3 maggio 1992, terminato 1-0, la tifoseria napoletana ruppe il gemellaggio stretto da pochi mesi con la tifoseria rossonera, dopo che alcuni tifosi partenopei, approfittando del clima amichevole, entrarono in campo e rubarono uno striscione del Foggia.\nAltre forti rivalit\u00e0 sono quelle con le tifoserie dell' e del .\nRivalit\u00e0 minori sono quelle con le tifoserie di , Genoa, , , , , , , , , , , , Catania, Messina, e Brindisi.\nRiconoscimenti.\nIl 13 novembre 2018 il Foggia Calcio riceve il premio come migliore tifoseria della Serie B della stagione 2017-2018 all'Italian Sport Awards-la notte degli Oscar del calcio italiano.\nOrganico.\nRosa 2021-2022.\n\"Aggiornata al 31 gennaio 2022.\"\nLa polisportiva Foggia.\nPer un breve periodo, dalla nascita al 1928, il Foggia assunse la denominazione Sporting Club Foggia e in quel periodo fu una societ\u00e0 polisportiva, infatti l'attivit\u00e0 sportiva non si limitava solamente al calcio, ma anche all'atletica, al ciclismo e al pugilato.\nLa societ\u00e0 rossonera ritorn\u00f2 ad essere polisportiva nel luglio del 1939, quando ebbe la denominazione Unione Polisportiva Foggia, dedicandosi oltre al calcio, all'atletica, al ciclismo, alla pallacanestro, alla scherma e al tennis. Tuttavia anche questa polisportiva non dur\u00f2 tanto, in quanto nel settembre del 1945 il Foggia torn\u00f2 ad occuparsi solamente di calcio, diventando l'IPAS Foggia."}
{"id": "39550", "revid": "49700", "url": "https://it.wikipedia.org/wiki?curid=39550", "title": "Jury Chechi", "text": "Dominatore della specialit\u00e0 degli anelli per tutti gli anni novanta, tra le sue imprese pi\u00f9 importanti si ricorda la medaglia d'oro negli anelli, vinta alle Olimpiadi di Atlanta 1996, settantadue anni dopo la vittoria di Francesco Martino a Parigi 1924.\nBiografia.\nCarriera sportiva.\nI genitori lo chiamarono Jury in onore del cosmonauta russo Gagarin. Da bambino, piccolo di statura e magro, non \u00e8 certo dotato di un fisico che fa presumere una carriera sportiva. La sorella per\u00f2 frequenta una palestra di ginnastica artistica, la Societ\u00e0 Etruria di Prato, e Jury finisce per appassionarsi a questo sport, cosicch\u00e9 nel 1976 i genitori decidono di iscrivere anche lui.\nNel 1977 Jury centra il primo di una serie di innumerevoli successi, piazzandosi al primo posto del Campionato Regionale Toscano. Nel 1984 entra nel giro della nazionale juniores di ginnastica e si trasferisce a Varese per potere studiare e contemporaneamente allenarsi nella palestra della celebre Societ\u00e0 Ginnastica Varesina, specializzandosi nella disciplina degli anelli. Nel 1989 assolve il servizio di leva nei Vigili del Fuoco e viene inquadrato nel gruppo sportivo della Scuola Centrale Antincendio \"Giancarlo Brunetti\". Da quell'anno e fino al 1995, sotto la guida del suo allenatore Bruno Franceschetti, vince 6 titoli italiani consecutivi, i Giochi del Mediterraneo, le Universiadi, 4 titoli europei e 5 titoli mondiali.\nDopo aver partecipato alle Olimpiadi di Seoul del 1988, Chechi si afferma nel 1989 con un terzo posto agli anelli ai Mondiali e l'anno successivo conquista il titolo europeo della specialit\u00e0. \u00c8 terzo anche ai Mondiali del 1991, anno in cui agli XI Giochi del Mediterraneo vince sei medaglie d'oro: negli anelli, corpo libero, cavallo con maniglie, parallele simmetriche, concorso generale individuale e concorso generale a squadre. \nNel 1992 \u00e8 il grande favorito per la gara degli anelli alle Olimpiadi di Barcellona, ma circa un mese prima delle gare si rompe il tendine d'Achille della gamba destra durante un allenamento ed \u00e8 costretto a rinunciare alle gare. Chechi non si perde d'animo e va a Barcellona a commentare le gare di ginnastica per la televisione. \nTornato alle competizioni l'anno successivo, si aggiudica per cinque volte di seguito il titolo mondiale (1993-97), diventando il primo ginnasta della storia a vincere cinque ori iridati consecutivi in una specialit\u00e0. Queste vittorie, le prime per un atleta italiano dai tempi di Franco Menichelli, gli fanno acquisire il soprannome di \"Signore degli Anelli\" che richiama il titolo del famoso romanzo di Tolkien, di cui Chechi ha dichiarato essere appassionato. Tale soprannome \u00e8 stato attribuito anche ad altri atleti abili nella disciplina, come il bulgaro Jovtchev e il greco Tampakos.\nTrionfa ai Giochi olimpici di Atlanta del 1996, anno in cui conquista anche il suo quarto titolo europeo dopo i successi nel 1990, 1992 e nel 1994. Sempre negli anelli, ottiene anche due vittorie in Coppa Europa (1991 e 1995). \nNotevoli sono anche i suoi risultati nel concorso generale, dove vanta un terzo posto agli Europei (1990) e una vittoria e un terzo posto in Coppa Europa (1991 e 1995); nella sbarra, con un oro e un bronzo in Coppa Europa (1991 e 1995), e nel corpo libero, dove \u00e8 stato terzo agli Europei del 1992. \nDopo aver annunciato il ritiro nel 1997, torna a competere nel 1999 con l'obiettivo di Sydney 2000; la rottura del tendine del bicipite brachiale sinistro lo costringe per\u00f2 a saltare il torneo, facendo paventare anche un abbandono definitivo dell'agonismo. Nel 2003, per via di una promessa fatta al padre guarito da una malattia, decide di tornare ad allenarsi. All'et\u00e0 di 34 anni partecipa quindi ai Giochi di Atene, in cui \u00e8 il portabandiera della spedizione azzurra nella cerimonia inaugurale. Nella finale del 22 agosto 2004 conquista il bronzo, con l'oro assegnato al greco Dimosthenis Tampakos, il che suscita polemiche, con sospetti circa la vittoria di Tampakos in quanto ellenico. Un successivo riesame della gara, effettuato tre mesi pi\u00f9 tardi da una giuria neutrale, avrebbe attribuito la vittoria allo stesso Chechi, il quale per\u00f2 avrebbe assegnato l'oro al bulgaro Jov\u010dev. \nNel 2005 viene pubblicato un libro che ripercorre la sua carriera.\nDopo il ritiro.\nPoco dopo il ritiro riceve la laurea honoris causa in Scienze motorie dall'Universit\u00e0 degli studi del Molise.\nIl 10 febbraio 2006, nella veste dello \"Sciamano del Fuoco\", apre la cerimonia di apertura ai Giochi olimpici invernali di Torino colpendo con un martello d'oro una fiammeggiante incudine.\nHa anche svolto il ruolo di consigliere comunale a Prato, eletto nella lista dei Democratici di Sinistra. Alle elezioni comunali del 2009 d\u00e0 per\u00f2 il proprio appoggio al candidato di centrodestra Roberto Cenni, che, una volta eletto, lo nomina assessore per lo sport e la sicurezza. Successivamente si dichiara elettore del Partito Democratico. \nNel maggio del 2015 una targa a lui dedicata viene inserita nella Walk of Fame dello sport italiano a Roma.\nNel 2016 si candida alle elezioni per la presidenza della Federazione Ginnastica d'Italia.\nTelevisione.\nAppare spesso in televisione nelle vesti di ospite, come a \"La strana coppia\" o \"Buona la prima!\", ma anche di conduttore. A partire dal 2008 co-presenta infatti, prima con Marco Mazzocchi e poi con Antonio Rossi, il programma \"Ninja Warrior\" in onda sul canale satellitare GXT. Nella stagione televisiva 2006/2007 partecipa alla sesta edizione di \"Amici di Maria De Filippi\" in veste di supervisore degli allievi di ginnastica artistica.\nDurante le Olimpiadi di Londra 2012 lavora per Sky Sport come commentatore. Sempre per Sky Sport conduce a partire dal novembre 2013 una trasmissione televisiva settimanale dal titolo \"Pi\u00f9 forza nella vita\". \nNel 2014 e nel 2015 \u00e8 giudice di \"Si pu\u00f2 fare!\", talent show di Rai 1 condotto da Carlo Conti.\nNel 2019 partecipa al programma \"Eurogames\" in qualit\u00e0 di arbitro e giudice del gioco. Nell'estate del 2021 \u00e8 opinionista fisso assieme a Sara Simeoni del programma di Rai 2 \"Il circolo degli anelli\", in cui commenta le gare delle Olimpiadi di Tokyo 2020.\nNel 2021 viene ingaggiato da \"Marvel Italy\" per la promozione del film \"Shang-Chi e la Leggenda dei Dieci Anelli,\" in un trailer con lui protagonista, pubblicato il 7 settembre.\nVita privata.\n\u00c8 legato sentimentalmente a Rosella, da cui ha avuto due figli."}
{"id": "39551", "revid": "44876", "url": "https://it.wikipedia.org/wiki?curid=39551", "title": "Rinascita Rutiglianese", "text": "L'Associazione Sportiva Dilettantistica Rinascita Rutiglianese \u00e8 la principale squadra di calcio di Rutigliano, nella Citt\u00e0 metropolitana di Bari. Nata nel 2005, raccoglie l'eredit\u00e0 sportiva dell'Unione Sportiva Rutigliano, societ\u00e0 esistita per pi\u00f9 di vent'anni che partecip\u00f2 a 7 campionati interregionali ed uno pienamente professionistico di Serie C2.\nStoria.\nL'Unione Sportiva Rutigliano.\nA Rutigliano il calcio era praticato, anche a livello federale, almeno dagli anni trenta. Sul finire della seconda guerra mondiale, nello stesso comune dell'entroterra, meno interessato dagli eventi bellici, fu allestita una squadra con diversi giocatori di serie A o veterani, li rifugiati (fra cui Vittorio Dagianti, Francesco Capocasale e Camillo Fabbri), che arriv\u00f2 a contendersi la finale del Campionato dell'Italia libera 1944 con il .\nL\"'Unione Sportiva Rutigliano\" milit\u00f2 negli anni ottanta e novanta nelle prime serie regionali, ottentendo nel 1997 la promozione nel Campionato Nazionale Dilettanti (ri divenuto due anni dopo \"Serie D\"); dopo sei anni consecutivi in questa competizione fu ammesso nel 2003 in serie C2. Conseguendo l'ultimo posto nel girone C, con 30 punti racimolati, i granata lasciarono il professionismo dopo un solo anno, retrocedendo ancora l'anno successivo. \nDopo questa retrocessione, nell'estate 2005, la dirigenza della societ\u00e0 decise di confluire nella Nuova Polisportiva Noci, spostando a Noci anche il titolo sportivo di Eccellenza.\nL'ASD Rinascita Rutiglianese.\nPer tenere in vita la squadra granata, nel luglio del 2005 viene fondata l\"'A.S.D. Rinascita Rutiglianese\".\nGi\u00e0 al primo anno il \"nuovo\" Rutigliano vince il campionato di Terza Categoria, diventando anche campione provinciale. Si va in Seconda, un anno di transizione e poi il 1\u00ba giugno 2008 la Rutiglianese vince la finale dei play-off e viene promossa in Prima Categoria. Continuano i successi della Rinascita: dopo la vittoria del campionato provinciale juniores (marzo 2009), il 21 giugno sconfigge nel doppio confronto di finale il e sale in Promozione."}
{"id": "39554", "revid": "1305772", "url": "https://it.wikipedia.org/wiki?curid=39554", "title": "Matrice di permutazione", "text": "In matematica una matrice di permutazione, o matrice permutativa, \u00e8 una matrice che si ottiene scambiando alcune righe o colonne della matrice identit\u00e0. Vengono utilizzate principalmente per rappresentare permutazioni e da ci\u00f2 deriva il loro nome.\nDefinizione.\nData una permutazione formula_1 di formula_2 elementi\nla matrice di permutazione formula_4 con formula_2 elementi \u00e8 definita come\ndove formula_7 denota la formula_8-esima riga della matrice identit\u00e0 formula_9.\nSe una matrice formula_10 viene moltiplicata a destra (postmoltiplicata) per una matrice di permutazione formula_4 (per esempio formula_12), i suoi vettori colonna permutano secondo formula_13.\nSe una matrice formula_10 \u00e8 moltiplicata a sinistra (premoltiplicata) per una matrice di permutazione formula_15 (per esempio formula_16), i suoi vettori riga permutano secondo formula_1.\nPerci\u00f2 se per esempio formula_18, allora la matrice di permutazione formula_4 ha il termine formula_20 uguale ad uno, dunque la riga formula_8 di formula_16 corrisponde alla riga formula_23 di formula_10, mentre la colonna formula_23 di formula_12 corrisponde alla colonna formula_8 di formula_10.\nPropriet\u00e0.\nLe matrici di permutazione sono matrici binarie che hanno esattamente un 1 in ogni riga e in ogni colonna e zeri altrove, dando quindi come somma di ogni riga o colonna esattamente 1.\nSono matrici non singolari, quindi invertibili. Il loro determinante vale sempre \u00b11 e precisamente \u00e8 il segno della permutazione corrispondente. Segue che se una matrice viene moltiplicata per una matrice di permutazione, la matrice risultante avr\u00e0 ancora lo stesso determinante della matrice iniziale ma sar\u00e0 di segno opposto se la permutazione \u00e8 dispari.\nUna matrice di permutazione formula_15 moltiplicata per la propria trasposta formula_30 restituisce la matrice identit\u00e0: formula_31.\nDate due permutazioni formula_1 e formula_33 dei primi formula_2 interi e le corrispondenti matrici di permutazione formula_4 e formula_36\nPoich\u00e9 le matrici di permutazione sono matrici ortogonali, possiedono matrice inversa che pu\u00f2 essere scritta come\nLa moltiplicazione di una matrice di permutazione formula_4 con un vettore formula_40 fa permutare di conseguenza le componenti del vettore.\nOsservazioni.\nformula_42 \u00e8 la matrice identit\u00e0.\nUna matrice di permutazione \u00e8 un caso particolare di matrice stocastica o pi\u00f9 precisamente un caso particolare di matrice doppiamente stocastica.\nSi pu\u00f2 mostrare che tutte le matrici quadrate di un dato aspetto doppiamente stocastiche sono combinazioni lineari convesse di matrici di permutazione; l'insieme delle matrici permutative costituisce quindi un insieme di punti estremi dell'insieme delle matrici doppiamente stocastiche.\nVi sono formula_43 (vedi fattoriale) matrici di permutazione formula_9.\nLe matrici di permutazione formula_9 munite dell'operazione di moltiplicazione formano un gruppo;\nquesto presenta la matrice identit\u00e0 come elemento unit\u00e0 e costituisce una rappresentazione lineare del gruppo simmetrico di formula_2 oggetti.\nLe matrici di permutazione vengono impiegate per partizionare a blocchi le matrici riducibili.\nEsempi.\nLa matrice di permutazione formula_4 corrispondente alla permutazione formula_48, \u00e8\ne agendo su un vettore formula_40 fornisce:\nSpiegazione.\nUna matrice di permutazione sar\u00e0 sempre nella forma\ndove, per ogni formula_8, formula_54 rappresental'formula_8-esimo vettore di base (come una riga) per formula_56, e dove\n\u00e8 la permutazione caratterizzante la matrice di permutazione.\nIn concreto, nell'eseguire la moltiplicazione di matrice, si forma essenzialmente il prodotto interno di ogni riga della prima matrice con ogni colonna della seconda.\nIn questo esempio, si forma il prodotto interno di ogni colonna di questa matrice con il vettore con elementi che vogliamo permutare. Cio\u00e8, per esempio, se chiamiamo il vettore formula_58,\nQuindi, il prodotto della matrice di permutazione con il vettore formula_60 precedente, \u00e8 un vettore della forma formula_61, e quindi questa \u00e8 una permutazione di formula_60 poich\u00e9 abbiamo detto che la permutazione che si forma \u00e8\nQuindi, le matrici di permutazione applicate a un vettore effettivamente permutano le sue componenti.\nGeneralizzazione.\nUna possibile generalizzazione di matrici di permutazione sono le matrici dove i valori di ogni colonna e riga hanno somma un certo numero formula_64.\nPer esempio nella seguente matrice formula_10 ogni colonna o riga ha somma 5.\nUna matrice di questo tipo pu\u00f2 essere scomposta in matrici di permutazione come\ncon"}
{"id": "39555", "revid": "1884929", "url": "https://it.wikipedia.org/wiki?curid=39555", "title": "Associazione Sportiva Dilettantistica Torres", "text": "LA.S.D. Torres, meglio nota come Torres, \u00e8 una societ\u00e0 calcistica italiana con sede nella citt\u00e0 di Sassari. Milita in Serie D, la quarta divisione del campionato italiano.\nRifondata nel 2017 come \"Associazione Sportiva Dilettantistica Torres\" \u00e8 la continuazione della \"Societ\u00e0 per l'educazione fisica Torres\", sorta nel 1903 e rifondata nel 1991, nel 2006 e nel 2008.\nLa massima categoria cui ha preso parte \u00e8 stato il terzo livello del campionato italiano, dove conta trenta stagioni. Il miglior risultato conseguito \u00e8 costituito da un terzo posto.\nI colori sociali sono il rosso e il blu. Disputa le partite di casa allo stadio Vanni Sanna.\nStoria.\nDagli inizi agli anni novanta.\nLa Torres viene fondata nel 19 aprile 1903 come \"Societ\u00e0 per l'educazione fisica Torres\", denominazione mantenuta sino alla fine degli anni settanta, quando assume il nome di \"Torres Calcio\". L'inizio dell'attivit\u00e0 sportiva \u00e8 datata 1\u00ba luglio. Il 20 settembre 1903 i torresini fanno il loro esordio pubblico, con un saggio ginnico che si tenne nel teatro Verdi. La societ\u00e0 si segnala ben presto come una tra le pi\u00f9 attive a livello regionale in varie discipline, riuscendo a riportare risultati di grande rilievo anche in campo nazionale. Per quanto riguarda il calcio, dopo otto anni di attivit\u00e0 amatoriale, nel 1911 viene fondata una sezione apposita e, nello stesso anno, la Torres vince la prima edizione dei campionati sardi di \"foot-ball\". Nella stagione 1930-1931 la prima partecipazione a un campionato regionale (con il Direttorio Regionale Laziale perch\u00e9 quello Sardo non pu\u00f2 organizzarlo), seguita dalla immediata promozione in Prima divisione (la terza serie di allora). Nel campionato 1931-1932 i sassaresi, guidati dall'ungherese Ferenc Plemich, sfiorano la promozione in Serie B.\nCon la chiamata alle armi in occasione del secondo conflitto mondiale, tutte le attivit\u00e0 sportive si dovettero interrompere e molti atleti rossobl\u00f9 partirono per il fronte. Ci vollero ben tre anni prima di rivedere a Sassari una partita ufficiale.\nIl 24 settembre 1944 un gruppo di ex calciatori ricostitu\u00ec la squadra e, per gentile concessione della Commissione Alleata, i rossoblu giocarono contro gli avieri inglesi della R.A.F., inaugurando cos\u00ec la nuova stagione agonistica. La Torres vinse 4-3, reti di Chiappe, Moi, Arca e Mastino. Il salto di categoria arriv\u00f2 nella stagione 1946-1947. Per festeggiare l'evento, arriv\u00f2 all'Acquedotto la e, in quella partita, Giampiero Boniperti fece il suo esordio con la maglia bianconera. Nella stagione successiva la Torres si ritrov\u00f2 nuovamente nei campionati regionali.\nDopo aver militato nei campionati regionali e nella IV Serie, al termine della stagione 1958-1959, la Torres raggiunge la Serie C. Merito in buona parte dell'allenatore Remo Galli e di Marzio Lepri, miglior marcatore della storia rossobl\u00f9, che quell'anno realizza 24 reti.\nQuesta la formazione tipo del campionato di IV Serie 1958-1959: Mistroni, Bisiacchi, Colusso, Marchisio, Fogli, Milan, Sebastiani, Sabattini, Travison, Cad\u00e8, Lepri. Il 22 giugno 1967 la societ\u00e0 ricevette dal CONI la Stella d'oro al merito sportivo. La Torres va ripetutamente all'assalto della Serie B, ma resta ininterrottamente in Serie C sino al campionato 1974-1975, terminato con la retrocessione in Serie D e seguito da una immediata risalita che culmin\u00f2 con il primo posto in Serie D nel girone C nella stagione 1980-1981 dopo sei anni di dilettantismo.\nNel 1980-1981 con la promozione in Serie C2, i sassaresi disputarono la divisione pi\u00f9 volte da protagonista, finch\u00e9 il club viene rilevato da Bruno Rubattu che, dopo un primo campionato concluso al 7\u00ba posto, affida nel 1986-1987 la squadra a Lamberto Leonardi. Guidata dall'allenatore romano, ex giocatore di buon livello in Serie A, la Torres vince il campionato e conquista la promozione in Serie C1, trascinata dall'esperienza di Mario Piga, tornato in rossobl\u00f9 dopo una brillante carriera ai massimi livelli, e l'astro nascente Gianfranco Zola. Questa la formazione tipo: Pinna, Tamponi, Poggi, Petrella, Cariola, Del Favero, Tolu, Zola, Galli, Piga, Ennas.\nAl termine della stagione successiva si registra lo storico sorpasso nei confronti dei cugini del Cagliari, mentre nel campionato 1988-1989, la Torres raggiunge il quarto posto finale a un passo dalla Serie B, alle spalle dei rivali del Cagliari (vincitori del torneo), del Foggia e del Palermo.\nIl primo fallimento e la rinascita.\nNel 1990-1991, a seguito della retrocessione sul campo in Serie C2, arriva anche l'esclusione per inadempienze economiche. Nella stagione 1991-1992 la societ\u00e0 viene iscritta al Campionato Interregionale. Dopo il 5\u00ba posto ottenuto sotto la presidenza di Corrado Sanna e la vittoria della Coppa Italia Dilettanti (Fase Interregionale), nell\u2019estate del 1992 la Societ\u00e0 viene rifondata, conservando il titolo sportivo e la categoria Interregionale ma mutando la denominazione in Polisportiva Sassari Torres. Nel 1992-1993 la Torres, rilevata dall'imprenditore edile Gianni Marrosu e allenata da Giuseppe \"Eppe\" Zolo, centra subito il ritorno tra i professionisti, grazie alla vittoria per 2-1 (reti di Antonio Podda e Renato Greco) nello spareggio contro il , disputato allo stadio Flaminio di Roma davanti a oltre tremila tifosi torresini.\nDopo molti campionati di Serie C2 e alcuni tentativi falliti di passaggi societari, nella stagione 1999-2000 la Torres viene acquistata da un gruppo di imprenditori sassaresi che affida la presidenza a Leonardo Marras. La squadra, guidata ancora una volta da Leonardi, riconquista la promozione in Serie C1, grazie anche al contributo della punta greca Theofilos Karasavvid\u012bs, proveniente dal Panionios, fresco della conquista della Coppa di Grecia, che realizza 19 reti in 32 partite. Nella stagione 2000-2001 in C1 la Torres fa un buon campionato da neo promossa piazzandosi al 7\u00ba posto, tra i risultati pi\u00f9 importanti bisogna ricordare le vittorie interne per 3-0 contro Catania e Palermo e per 2-0 contro il .\nIn origine esclusa dal campionato 2005-2006, la societ\u00e0 guadagna l'iscrizione grazie a un'ordinanza del giudice amministrativo e, guidata da Antonello Cuccureddu, riesce ad arrivare ai play-off per la promozione in Serie B. Il 16 maggio 2006, alcuni giorni prima dello svolgimento dei play-off, la Torres viene coinvolta suo malgrado nell'inchiesta su Calciopoli, quando vengono pubblicate delle intercettazioni telefoniche tra l'allora Ministro dell'Interno Beppe Pisanu e il dirigente della Juventus, Luciano Moggi, conoscente di lunga data in quanto compagno di scuola della moglie, in cui il Ministro dell'Interno \"chiede aiuto\" per la squadra di calcio di cui \u00e8 tifoso, la Torres Calcio. La squadra subisce il contraccolpo, venendo sconfitta in semifinale nel doppio confronto dal , perdendo entrambe le partite per 1 a 0.\nLe esclusioni del 2006 e del 2008.\nAlla sconfitta segue l'esclusione dal campionato per il grave dissesto finanziario della societ\u00e0 a causa dei debiti maturati sotto la gestione del presidente Rinaldo Carta. Nel campionato 2006-2007, con la nuova denominazione di \"Sassari Torres 1903\" e sotto la presidenza dell'imprenditore sassarese Antonio Mascia, il club ottiene in extremis l'ammissione alla Serie C2 grazie al Lodo Petrucci. La squadra, costruita quasi interamente durante l'estate e in poche settimane, paga lo scotto della mancata preparazione precampionato e dell'inesperienza societaria, e d\u00e0 vita a un torneo al di sotto delle aspettative, alternando buon gioco e vittorie a risultati sconfortanti, tanto da provocare l'esonero dell'allenatore Maurizio Costantini in aprile. La squadra chiude tuttavia la stagione conquistando la salvezza ed evitando i play-out. Nella stagione 2007-2008, sempre nel girone A della Serie C2, sotto la guida di Luciano Foschi, la Torres disputa un girone di andata concluso in testa alla classifica e con una sequenza-record di nove vittorie casalinghe consecutive; una crisi di risultati e una penalizzazione di otto punti per irregolarit\u00e0 amministrative della fallimentare gestione Mascia fanno precipitare la squadra in zona play-out, comunque evitati grazie alla classifica avulsa con Cuneo e .\nNell'estate 2008 gli organi federali di controllo dispongono l'esclusione della societ\u00e0 dalla Serie C2 ancora per ragioni finanziarie. Il ricorso al T.A.R. del Lazio contro questa decisione viene respinto, come pure quello al Consiglio di stato il 27 agosto. La Torres \u00e8 condannata all'esclusione dai campionati professionistici e riparte cos\u00ec dal campionato di Promozione sardo, con una nuova societ\u00e0 presieduta da Leonardo Marras, gi\u00e0 sulla stessa poltrona nel 1999 e patron della Torres Femminile. Per la guida tecnica \u00e8 stato scelto l'ex bomber rossobl\u00f9 Roberto Ennas. Amarcord anni ottanta anche nella denominazione sociale: torna la \"Torres Calcio\".\nLa terza rifondazione.\nDopo il primo posto nel campionato di Promozione Sarda 2008-2009, sotto la guida di Roberto Ennas, la Torres ottiene la promozione in Eccellenza.\nIl 27 settembre 2010, la societ\u00e0 esonera il tecnico per i cattivi risultati di inizio stagione e nomina come nuovo allenatore Angelino Fiori. Il 17 gennaio 2011, la societ\u00e0 esonera Fiori; il giorno dopo, sulla panchina della squadra, ritorna Ennas. Il 27 febbraio 2011, dopo la sconfitta per 3-1 subita a Tortol\u00ec, Ennas si dimette dall'incarico. La guida della squadra viene in seguito assegnata a Guglielmo Bacci, che ottiene il 2\u00ba posto in classifica e la conseguente partecipazione ai play off come testa di serie.\nDopo aver vinto la fase regionale, accede alla fase nazionale dei play-off. Nella semifinale della fase nazionale degli spareggi per la promozione in Serie D la Torres incontra la squadra umbra del Trestina dalla quale viene eliminata.\nIl campionato successivo, la dirigenza allestisce una squadra che, sotto la guida del tecnico Mauro Giorico, si rende protagonista di una stagione trionfale, durante la quale vengono conquistati tutti i trofei a livello regionale con numeri da record (28 vittorie su 34 partite disputate, 12 vittorie consecutive, 28 risultati utili consecutivi, 17 vittorie su 17 partite disputate in casa). Il 25 gennaio 2012 arriva il primo trofeo, la Coppa Italia Dilettanti Sardegna, con la vittoria per 2-1 sul Taloro Gavoi campioni in carica del trofeo 2011. Il 18 marzo 2012 battendo il Calangianus 1-0, la Torres ritorna in Serie D matematicamente con quattro giornate di anticipo. Infine, il 20 maggio 2012 i rossobl\u00f9 chiudono la stagione aggiudicandosi anche la Supercoppa di Sardegna, imponendosi 2-1 sul Fonni.\nDurante l'estate successiva la squadra viene in buona parte rinnovata con elementi di buon livello provenienti da diverse squadre dell'isola e, tra la sorpresa generale, si attesta al comando della classifica del campionato di Serie D per quasi tutta la stagione. Capocannoniere della squadra \u00e8 Giuseppe Meloni, attaccante nuorese con trascorsi anche in Lega Pro, che mette a segno complessivamente 21 reti.\nIl 28 aprile 2013, pareggiando 4 a 4 con l'Hyria Nola e, contemporaneamente, con la Casertana che perde con la Torre Neapolis, ritorna in Seconda Divisione.\nA giugno il presidente Lorenzoni denuncia che l'iscrizione al campionato di Lega Pro Seconda Divisione \u00e8 a rischio, a causa della difficolt\u00e0 ad ottenere dalle banche la fidejussione necessaria, dimettendosi successivamente. Un comitato di tifosi annuncia l'operazione Fundraising, una raccolta spontanea di fondi da destinare interamente alla societ\u00e0 rossobl\u00f9, il cui garante \u00e8 l'avvocato sassarese Umberto Carboni, il quale si occupa di raccogliere e custodire i denari ricevuti. L'operazione ha un discreto successo, ed in una settimana si riescono a raccogliere circa \u20ac. Il 27 giugno le quote della Torres passano ufficialmente nelle mani dell'imprenditore laziale Domenico Capitani, che diventa di fatto il nuovo proprietario della squadra sassarese. Lo affianca il nuovo socio sardo Antonio Filippo Salaris. Il campionato di Lega Pro Seconda Divisione 2013-2014 inizia in modo disastroso. Per tale ragione, ed anche a seguito della contestazione della tifoseria, la societ\u00e0 esonera il mister Salvo Fulvio D'Adderio e lo sostituisce col laziale Marco Cari. La squadra viene completamente rinnovata durante il mercato invernale e si piazza al 12\u00ba posto che le assicura comunque la partecipazione ai play-out. Nella doppia sfida contro il Forl\u00ec vince 1-0 nella gara di andata ma perde 3-0 al ritorno in Romagna. Il 25 maggio 2014 arriva la retrocessione sul campo in Serie D, poi il 1\u00ba agosto 2014 la societ\u00e0 viene ripescata nella nuova Lega Pro unica.\nNella stagione 2014-2015 la societ\u00e0 ha incorporato l'A.S.D. Torres (la squadra femminile della citt\u00e0), che poteva vantare nel suo palmar\u00e8s 7 Scudetti, 8 Coppe Italia e 7 Supercoppe italiane, prima che venisse esclusa dal campionato per inadempienze finanziarie, e rinata la stagione successiva con un'entit\u00e0 separata dalla squadra maschile. Nel campionato di Lega Pro la Torres ottiene sul campo la salvezza con due giornate di anticipo rispetto alla fine del campionato, ma il 29 agosto 2015 la Corte d'Appello Federale della Figc la retrocede in Serie D per illecito sportivo.\nNel campionato di Serie D 2015-2016 arriva ai play-off promozione. In semifinale pareggia 1-1 ai supplementari con il Rieti ed accede alla finale in virt\u00f9 del migliore piazzamento in classifica a fine campionato (3\u00aa). Il 29 maggio 2016 perde in casa 0-1 contro l'Olbia la finale play-off per il ripescaggio in Lega Pro.\nNella stagione 2016-2017, la Torres si trova nuovamente ad affrontare il campionato di Serie D, ma con una rosa rinnovata completamente ed imbottita di giovani e con una situazione societaria disastrosa, al punto tale che a fine dicembre 2016 sembrava che la squadra non potesse continuare il campionato per mancanza di fondi. Tale fatto viene scongiurata dall'ingresso di Salvatore Sechi in societ\u00e0 che con il nuovo direttore sportivo Vittorio Tossi rinnova completamente la squadra per tentare di salvare la categoria, ma nonostante tutti gli sforzi profusi i sassaresi retocedono nella massima divisione regionale. A causa degli ingenti problemi finanziari per\u00f2 la societ\u00e0 viene messa in liquidazione e fallisce. La societ\u00e0 non si iscrive al campionato di Eccellenza.\nLa quarta rifondazione.\nIl neo presidente Salvatore Sechi prova a rilanciare l'eredit\u00e0 sportiva sassarese prendendo le redini del Tergu Plubium, squadra d'Eccellenza nata dalla fusione delle realt\u00e0 cittadine di Tergu e Ploaghe. Nella presentazione della nuova societ\u00e0 viene svelato il nuovo logo, identico al precedente ma con la dicitura Torres Calcio, ma a causa della precedente fusione tra le due squadre della provincia sassarese e degli illeciti sportivi della vecchia S.E.F. Torres, i regolamenti federali vietano la cessione del titolo sportivo. L'eredit\u00e0 della S.E.F. viene quindi proseguita da Sechi con l'ex Tergu Plubium, anche se tale societ\u00e0 non possiede il titolo sportivo del sodalizio torresino predecessore. Il 2 agosto 2017 arriva la conferma del cambio di denominazione della A.S.D. F.C. Tergu Plubium in \"A.S.D. Torres\", con conseguente spostamento del campo di gioco per le partite casalinghe al Vanni Sanna, con conseguente deroga da parte della FIGC in quanto esso non si trova nel territorio del comune di Tergu. Conseguentemente cambiano anche i colori sociali, dal biancobl\u00f9 al rossobl\u00f9 torresino. Il nuovo sodalizio conclude il campionato d'Eccellenza al terzo posto, a cui fa seguito la vittoria ai play-off regionali con conseguente ammissione alle dispute nazionali per la promozione in Serie D che vengono vinte, garantendo alla squadra la promozione.\nColori e simboli.\nColori.\nI colori sociali ufficiali della societ\u00e0 sono il rosso e il blu. Vennero scelti in seguito ad un sondaggio dai soci fondatori, che, cercando un abito di gala, ne misero in esposizione tre in un noto negozio cittadino. A riscuotere un gran successo fu una giacca blu a doppio petto con risvolti rossi.\nLa classica divisa della Torres \u00e8 quella definita comunemente \u2014 ma impropriamente \u2014 a quarti rossobl\u00f9: rossa a destra e blu a sinistra, con le maniche generalmente invertite, ossia rossa a sinistra e blu a destra. Sul lato sinistro, in corrispondenza del cuore, \u00e8 presente lo stemma della squadra che per lungo tempo \u00e8 rappresentato semplicemente da uno scudo bianco con lo stemma araldico della citt\u00e0 di Sassari. Raramente, questo storico abbinamento, ha subito delle variazioni. Nella stagione 1977-1978, le due parti della divisa sono state separate in diagonale.\nNegli anni ottanta, la divisa ha spesso assunto una tonalit\u00e0 unica, o rossa o blu, con rifiniture dell'opposto colore sulle spalle e sopra il cuore Altra casacca utilizzata al tempo, a righe verticali rossobl\u00f9..\nParticolare la divisa utilizzata nel campionato di Serie C2 1997-1998, blu con una banda verticale rossa che attraversa il centro della maglia, bordata di bianco. Questa divisa ricorda il classico abbinamento utilizzato dalla societ\u00e0 francese del Paris Saint-Germain.\nLa classica seconda divisa \u00e8 bianca con rifiniture rossobl\u00f9. I calciatori hanno anche indossato nel corso degli anni divise bianche con banda diagonale od orizzontale rossobl\u00f9.\nSimboli ufficiali.\nStemma.\nL'emblema sociale adottato dal club a partire dagli anni cinquanta (e da allora modificato unicamente dal punto di vista grafico, ma mai nella sostanza) ricalca fedelmente lo stemma araldico della citt\u00e0 di Sassari: uno scudetto inquartato di rosso e blu, con una torre bianca disegnata nei quarti rossi e una croce egualmente bianca in quelli blu.\nInno.\nL'inno ufficiale della societ\u00e0 \u00e8 intitolato \"Fozza Torres\". Il brano, composto dal trio folk Latte Dolce, \u00e8 in lingua turritana. Un inno storico della societ\u00e0, fu musicato il 20 settembre 1903 da Mario Aroca, sui versi del poeta sassarese Barore Scanu, e si intitola \"Inno della Torres\".\nStrutture.\nStadio.\nAll'epoca della fondazione della Torres, Sassari non disponeva di un campo da gioco che potesse ospitare partite di calcio. Il primo terreno, denominato di li pudreddi, fu arrangiato tra via Amendola e via Porcellana.\nIl primo campo da gioco vero e proprio fu adibito, proprio come all'epoca accadde in molte altre citt\u00e0, nella piazza d'armi. Tuttavia, a causa del sempre pi\u00f9 crescente pubblico che seguiva le sorti della squadra torresina, la societ\u00e0 fu costretta ad acquistare un terreno di circa 5 ettari nei pressi dell'acquedotto comunale. Il nuovo stadio, di propriet\u00e0 della societ\u00e0, fu inaugurato il 31 maggio del 1922 alla presenza del principe Umberto.\nNel 1974, lo societ\u00e0 fu costretta a cedere lo stadio Acquedotto al comune. L'impianto fu rinominato ed intitolato all'ex calciatore Vanni Sanna nel 2001, e pu\u00f2 contenere circa spettatori, ridotti a poco meno di .\nCentro di allenamento.\nLa Torres si allena nell'impianto Peppino Sau di Usini.\nSociet\u00e0.\nOrganigramma societario.\nDal sito internet ufficiale della societ\u00e0.\nSettore giovanile.\nLa Torres partecipa con le proprie formazioni giovanili ai campionati nazionali Berretti, Allievi e Giovanissimi, ed ai campionati regionali con formazioni Allievi, Giovanissimi e Under 16 femminile. Inoltre dispone di una scuola calcio della quale fanno parte le categoria Esordienti e Pulcini.\nDiffusione nella cultura di massa.\nIl 26 marzo del 1975, la Torres affronta allo stadio Acquedotto la blasonata squadra dell'Internacional di Porto Alegre, militante nel massimo campionato brasiliano, che stava completando il proprio tour di amichevoli in giro per la Sardegna. La formazione carioca all'epoca contava in rosa cinque nazionali brasiliani, pi\u00f9 il futuro fuoriclasse Paulo Roberto Falc\u00e3o. La partita si concluse col risultato di tre reti a zero per l'Internacional e la Torres, a fine stagione, retrocedette fra i dilettanti.\nNell'ottobre 2014, \u00e8 stato presentato in prima assoluta al teatro Verdi di Sassari il primo documentario realizzato sulla Torres dal titolo \"Brevi storie sulla Torres\", prodotto e diretto dal regista sassarese Giuseppe Garau, che racconta la nascita della societ\u00e0 sportiva e la storia di tre gloriosi personaggi del passato Marzio Lepri, Gavino Matta e Antonio Siddi, attraverso la voce del giornalista Andrea Sini e di parenti degli stessi campioni. L'8 dicembre 2014 a Milano, il documentario vince il pi\u00f9 importante riconoscimento al cinema sportivo: la Guirlande d'Honneur nelle finali mondiali della F\u00e9d\u00e9ration Internationale Cin\u00e9ma T\u00e9l\u00e9vision Sportifs, riconosciuta dal Comitato Olimpico Internazionale.\nNel 2018, il duo musicale \"Scudetto\" pubblica l'album \"Vendetta\", contenente la traccia \"Calcio Nucleare\" che cita la Torres e la cessione di Gianfranco Zola al Napoli.\nStatistiche e record.\nStatistiche di squadra.\nL'inizio delle attivit\u00e0 sportive della Torres \u00e8 datato 1\u00ba luglio 1903, quando alla neonata societ\u00e0 sarda venne assegnata la palestra comunale. La prima partita invece, fu disputata nell'anno della sua fondazione, nonostante fonti riconducano il primo match nei primi anni dieci, precisamente il 14 aprile del 1903, contro l'Amsicora di Cagliari.\nNonostante la varie vittorie collezionate nelle altre discipline dalla polisportiva Torres, il primo successo in un torneo calcistico avvenne nel 1912, ben nove anni dopo la fondazione della societ\u00e0. Il 22 luglio si gioc\u00f2 a La Maddalena la finale per uno dei tornei regionali che si disputavano all'epoca, che i rossobl\u00f9 vinsero per tre reti a una contro la formazione della Regia Marina.\nTra il 1978 ed il 1980, la Torres riusc\u00ec a mantenere inviolato il proprio terreno casalingo. Questa serie positiva, sviluppatasi nell'arco di due anni e otto mesi, dur\u00f2 ben 43 partite. Il 16 aprile del 1978, il Calangianus vinse di misura sui torresini, che da allora collezionarono 27 vittorie e 16 pareggi. La serie termin\u00f2 con la sconfitta per una rete a zero contro il Carbonia, del 14 dicembre 1980.\nLa peggior serie negativa dei rossobl\u00f9 avvenne durante il campionato di Serie C1 1989-1990, I torresini, a partire dalla sconfitta col Giarre rimediata alla prima giornata, rimasero a secco di vittorie per sette mesi, nei quali nel frattempo collezionarono 16 pareggi e 10 sconfitte. Il successo che pose fine a questo trend negativo fu un netto cinque a zero contro il . Nonostante a fine campionato i sardi avessero totalizzato solo quattro vittorie, si salvarono con un solo punto di vantaggio sulle dirette concorrenti. La peggior serie negativa avvenne invece durante la stagione 1972-1973, quando i torresini non vinsero per sedici partite, totalizzando 9 pareggi e 7 sconfitte. La serie ebbe inizio con la sconfitta rimediata contro il , e termin\u00f2 dopo quattro mesi con la vittoria sul Livorno. Anche in questo caso, a fine campionato i rossobl\u00f9 si salvarono con un solo punto di vantaggio sull'inseguitrice Viterbese.\nL'avversario fronteggiato nel maggior numero di occasioni dalla Torres nei campionati nazionali \u00e8 il , con 20 precedenti. Seguono a quota 19 la Lucchese, il Perugia, il e il . La squadra sarda affrontata in pi\u00f9 occasioni \u00e8 l'Olbia, con 18 incontri. La Toscana \u00e8 stata invece la regione nella quale la Torres ha disputato pi\u00f9 trasferte, 223. Segue il Lazio, con 187, mentre all'ultimo posto si colloca la Basilicata, con solo una partita affrontata dai torresini in terra lucana. La Torres \u00e8 infatti una delle poche formazioni italiane ad aver giocato in tutte le regioni d'Italia.\nStatistiche individuali.\nIl primo vero allenatore della Torres fu il magiaro Ferenc Plemich, ex calciatore militante nella allenata dal Nereo Rocco, ingaggiato nel 1931 dal presidente dell'epoca, il Cavalier Diez. Egli import\u00f2 in citt\u00e0 i fondamenti del gioco del calcio e la sua tattica, ma soprattutto introdusse il Metodo, sistema di gioco ideato da Vittorio Pozzo, molto praticato all'epoca. Prima di allora, alla guida della squadra torresina si alternarono ex calciatori con discrete capacit\u00e0 tecniche.\nIl primo e finora unico portiere ad aver segnato in maglia rossoblu \u00e8 Salvatore Pinna. Il curioso evento accadde il 27 settembre 1998, durante una partita del campionato di Serie C2 contro la , Sul punteggio di parit\u00e0, al novantatreesimo minuto un lunghissimo rinvio dell'estremo difensore torresino, rimbalzando nell'area avversario, scavalc\u00f2 il portiere marchigiano Boccafogli, regalando alla Torres la vittoria.\nSalvatore Pinna pu\u00f2 vantare il record di presenze con la maglia della Torres, 356 gare disputate dalla stagione 1998-1999 a quella 2005-2006 e dalla stagione 2016-2017 a quella 2019-2020. Il giocatore ad aver siglato pi\u00f9 reti \u00e8 invece Marzio Lepri, che ha messo a segno 122 reti in 301 partite a partire dalla stagione 1954-1955 fino alla stagione 1963-1964. Egli detiene inoltre un altro record: \u00e8 anche il miglior cannoniere della Torres in una stagione, grazie a 24 reti messe a segno in 31 partite in una delle nove stagioni in rossobl\u00f9.\nTifoseria.\nStoria.\nIl movimento ultras a Sassari nasce a met\u00e0 degli anni settanta. Il primo gruppo vero e proprio sono gli \"Ultras Cappuccini\", che prendono il nome dal loro quartiere di provenienza. Dopo qualche anno, precisamente nel 1979, nasce il secondo gruppo ultras del panorama torresino: i \"Panthers\". La Torres vince il proprio girone del campionato di Serie D 1980-1981, e conseguentemente alla promozione fra i professionisti, il neonato gruppo comincia a seguire in trasferta la formazione rossobl\u00f9, nonostante i lunghi tempi di percorrenza che richiedeva il viaggio in nave ai tempi.\nNel corso della stagione 1982-1983, nascono ben due gruppi: i \"Supporters\" e gli \"Indians\". Entrambi formati da giovani ragazzi, i primi saranno destinati a scomparire dopo appena tre stagioni, mentre i secondi, in seguito alla manifestata intenzione dei Panthers di lasciare, prenderanno in mano le redini della curva torresina a partire dalla stagione 1985-1986, che guideranno per molti altri anni a seguire. Nella stagione seguente nasce il gruppo dei \"Warriors\", che tuttavia a fine campionato scompare dal panorama ultras sassarese.\nNel 1988 nascono i \"Total Kaos\", che scompariranno solamente due anni dopo, mentre l'anno successivo sar\u00e0 la volta dei \"Teddy Boys\", ma soprattutto della \"Nuova Guardia\", gruppo che, insieme agli Indians, sar\u00e0 destinato a lasciare un'impronta importante nel panorama del tifo torresino. Con l'avvento degli anni novanta, i Teddy Boys cambiano la propria denominazione in \"Alta tensione\", tuttavia, causa lo scarso ricambio generazionale, si scioglieranno poco dopo.\nNel corso del campionato 1993-1994 nasce la \"Brigata Sassari\", che si scioglier\u00e0 due stagioni dopo. Nella stagione successiva, il tentativo di ricostituzione dei Panthers crea degli accesi problemi all'interno della curva, cos\u00ec che a partire dal 1995 i gruppi presenti in curva sono solo due: gli Indians e la Nuova Guardia. Tre anni dopo, nel 1998, nascono tuttavia due nuovi gruppi: gli \"Ultras\" e gli \"Autonomi\".\nDurante la stagione 2012-2013, gli UTS 1998 si sciolgono a causa di problemi interni al gruppo. La Nuova Guardia 1989 rimane cos\u00ec l'unico gruppo organizzato presente in curva nord.\nGemellaggi e rivalit\u00e0.\nNonostante non abbia mai sostenuto alcun gemellaggio ufficiale per scelta propria, la tifoseria della Torres sostiene o ha sostenuto rapporti di amicizia con i corsi del Bastia, Savona dagli anni '80, Pescara dal 2003, Pro Patria dal 1994 e Gubbio dal 1998 (solo il gruppo UTS), oltre alle sarde di Tempio (anch'essa sostenuta dal gruppo UTS) ed Arzachena.\nLa rivalit\u00e0 principale della tifoseria di Sassari \u00e8 notoriamente quella con la squadra principale dell'isola, il Cagliari, contro il quale la Torres disputa il derby di Sardegna, con scontri tra le tifoserie avvenute in varie occasioni tra cui le pi\u00f9 dure ad Alghero nel 1999 durante un'amichevole tra Cagliari e Torres, a Serramanna nel 2008 e la pi\u00f9 recente a Sassari nel 2017 prima di un'amichevole tra il Cagliari e il Sorso. Le rivalit\u00e0 dei torresini nell'isola, dovute alla fitta rete di alleanze creata attorno alla tifoseria del capoluogo, si hanno con le sarde di Olbia, Nuorese e Calangianus. Altre rivalit\u00e0 si sono verificate con le tifoserie di , Spezia, Novara, (estesa anche al basket), e Termoli."}
{"id": "39556", "revid": "784", "url": "https://it.wikipedia.org/wiki?curid=39556", "title": "Yuri Chechi", "text": ""}
{"id": "39557", "revid": "15756", "url": "https://it.wikipedia.org/wiki?curid=39557", "title": "Citt\u00e0 di Acireale 1946", "text": "LAssociazione Sportiva Dilettantistica Citt\u00e0 di Acireale 1946, meglio nota come Acireale, \u00e8 una societ\u00e0 calcistica italiana con sede nella citt\u00e0 di Acireale. Milita nel campionato nazionale di Serie D. Dal 1993 disputa le proprie gare interne allo stadio Aci e Galatea.\nFondata inizialmente nel 1929, con il nome di \"Societ\u00e0 Sportiva Acireale\", giunge sino alla Prima Divisione (odierna Serie C), prima di sciogliersi definitivamente nel 1933.\nRisorta nel 1946, \u00e8 denominata \"Associazione Sportiva Acireale\". Successivamente, nella seconda met\u00e0 degli anni sessanta fino al 1972, mantiene il nome di \u201cAcquapozzillo\u201d.\nIl colore sociale del club \u00e8 il granata.\nTra la fine degli anni '80 e gli inizi degli anni '90, i granata iniziano la scalata verso i tornei professionistici, partendo dal Campionato Interregionale fino a conquistare la promozione in Serie B. I suoi migliori risultati sono infatti il salto di categoria e la permanenza in seconda divisione, nel biennio 1993-1995; attualmente si trova al 108\u00ba posto della classifica perpetua cadetta.\nL'Acireale vanta anche molte partecipazioni in campionati di Serie C, pi\u00f9 precisamente 22 campionati tra Serie C e Serie C1 e 6 campionati di Serie C2.\nL'8 luglio 2006 venne radiato dai professionisti per la prima volta nella sua storia. Dichiarato fallito e rifondato come \"S.S.D. Acireale Calcio 1946\", ha poi partecipato al campionato di Promozione Sicilia 2006-2007, a causa della mancata iscrizione alla Serie C2 di quello stesso anno. Dopo alcuni anni trascorsi fra Eccellenza e Serie D, la squadra si ritir\u00f2 dalle scene calcistiche nel pieno svolgimento del torneo di Eccellenza Sicilia 2013-2014. Nell'estate del 2014 la societ\u00e0 rinacque con l'odierna denominazione, acquisendo anche lo storico logo dell'Acireale. L'ultima delle rinascite, in ordine cronologico, deriva dal cambio di nome della \"A.S.D. F.C. Acireale\" (fondata a sua volta nell'estate del 2013, trasferendo nella citt\u00e0 acese il titolo sportivo dell\"Aci Sant'Antonio\").\nStoria.\nS.S. Acireale Calcio.\nLa \"Societ\u00e0 Sportiva Acireale Calcio\" fu fondata nel 1929, dall'unione di diverse societ\u00e0 sportive presenti nel comune.\nL'esordio in campo avvenne l'anno successivo, nell'allora nuovo Stadio comunale.\nL'Acireale incominci\u00f2 dalla Terza Divisione siciliana; al termine del campionato venne ammesso nella categoria superiore, a completamento organici.\nNella stagione 1931-1932, nel girone siciliano, l'Acireale riusc\u00ec a conquistare un secondo posto alle spalle della , che gli valse la promozione in Prima Divisione (odierno terzo livello della piramide calcistica italiana).\nNell'annata successiva, il torneo vide il sodalizio invischiato nella lotta salvezza e, per questa ragione, i vertici societari optarono per un cambio di guida tecnica della squadra. Con un nuovo allenatore i granata si resero protagonisti di un'inaspettata rimonta, collezionando una serie di risultati positivi che permisero di salvare la squadra.\nAll'inizio dell'anno 1933 and\u00f2 di scena, per la prima volta nella storia del calcio acese, il derby provinciale con il : l'8 gennaio l'Acireale affront\u00f2 i catanesi, ma la partita si concluse a sfavore, per 3-2.\nNell'estate a venire, a causa della morte del presidente \"Cav. Peppino Puglisi\", il club conobbe il suo primo scioglimento.\nDal dopoguerra agli anni ottanta.\nL\"Associazione Sportiva Acireale\" venne fondata l'11 giugno 1946 sulle ceneri dell'antico progetto della \"Societ\u00e0 Sportiva Acireale Calcio\".\nLa prima formazione della stagione 1946-1947 fu: Core, Maccarrone, Cantarella, Dereani, Barattucci, Conti, Signorelli, Raciti, Grasso, Creziato, Cusumano. Allenatore \u00e8 l'ex-giocatore della Juventus e suo futuro osservatore Luigi Bertolini.\nIl primo traguardo di un certo rilievo, dopo la quarta serie conquistata nell'annata 1957-1958, fu la promozione in Serie C ottenuta nella stagione 1968-1969, categoria nella quale l'Acireale aveva gi\u00e0 militato nell'immediato dopoguerra.\nL'Acireale ritorn\u00f2 in Serie D nella stagione 1975-1976 e successivamente partecip\u00f2 a varie edizioni del Campionato Interregionale, istituito dalla stagione 1981-1982.\nNella seconda met\u00e0 degli anni ottanta si ebbe una nuova rinascita: una serie di promozioni portarono la squadra dai campionati minori alla storica partecipazione in Serie B.\nGli anni novanta.\nIl raggiungimento della seconda divisione nazionale \u00e8 il massimo risultato ottenuto dalla societ\u00e0 granata e avvenne per la revoca del salto di categoria del , di Luciano Gaucci, che prima, nella stagione regolare, aveva battuto l'Acireale nello spareggio promozione a Foggia per il secondo posto, a causa di un illecito sportivo con la presunta corruzione dell'arbitro Senzacqua di Fermo, prima dell'incontro -Perugia, nella Serie C1 1992-1993.\nL'Acireale milit\u00f2 in Serie B per due stagioni consecutive (1993-1994 e 1994-1995), incontrando squadre di valore come Atalanta, Fiorentina e Verona e giocando, per la prima volta in assoluto tra i cadetti, un derby siciliano, disputato 4 volte con il Palermo e vinto in due casi. In occasione dell'esordio nella serie cadetta si inaugur\u00f2 il nuovo Stadio Aci e Galatea (allora denominato Tupparello), che sostitu\u00ec il vecchio Comunale inidoneo per la disputa delle partite di Serie B. Nel primo campionato ottenne la permanenza dopo aver battuto il ai tiri di rigore nello spareggio salvezza, disputato nel campo neutro dello Stadio Arechi di Salerno, davanti a circa 6.000 tifosi acesi; nella seconda stagione, invece, retrocesse per un solo punto (classifica finale).\nLa retrocessione determin\u00f2 per la societ\u00e0 acese un periodo di forte crisi e dopo quattro anni di Serie C1 retrocedette in Serie C2, nell'anno in cui venne acquistata dall'imprenditore catanese Antonino Pulvirenti che ne evit\u00f2 la cancellazione dal panorama professionistico.\nGli anni duemila e il fallimento.\nDopo quattro stagioni in C2 l'Acireale fu di nuovo promossa in Serie C1 nel 2002-2003 e sfior\u00f2 il ritorno in Serie B partecipando ai play-off nella stagione seguente, venendo eliminata in semifinale dalla .\nL'anno successivo Pulvirenti, dopo aver assunto la propriet\u00e0 del Calcio Catania, cedette la societ\u00e0. L'Acireale, per le due stagioni seguenti, si trov\u00f2 ad affrontare problemi finanziari che culminarono, nel maggio del 2006, con la retrocessione in Serie C2 ai play-out disputati contro la e, il successivo 8 luglio, con la mancata iscrizione al campionato di competenza. La situazione di quell'estate travagliata sembr\u00f2 pi\u00f9 volte in procinto di trovare una soluzione, che permettesse il mantenimento almeno della categoria, con un progetto presentato da alcuni imprenditori. Tuttavia, essi ritirarono la propria disponibilit\u00e0 in prossimit\u00e0 della scadenza dei termini per l'iscrizione, decretando cos\u00ec il fallimento dell'Acireale.\nCancellata la societ\u00e0 originaria, l'imprenditore locale Santo Massimino avvi\u00f2 nella stessa estate un nuovo progetto calcistico denominandolo \u00ab\"Societ\u00e0 Sportiva Dilettantistica Acireale Calcio\"\u00bb. La nuova societ\u00e0 venne ammessa dal comitato regionale della Lega Nazionale Dilettanti al campionato di Promozione (settima divisione della piramide calcistica italiana), nel girone C. Nella stagione tra le regionali conquist\u00f2 la promozione in Eccellenza per la stagione 2007-2008, mentre nell'annata successiva si \u00e8 classificata quarta e ha perso i playoff contro il .\nL'8 luglio 2008 \u00e8 stato ufficializzato il cambio di propriet\u00e0, il nuovo patron \u00e8 Ralf Schwarz, proprietario del gruppo Softecno, il presidente \u00e8 Rosario Pennisi.\nL'allenatore di inizio stagione \u00e8 stato Mauro Zampollini, sostituito a met\u00e0 campionato da Santino Bellinvia. La stagione 2009-2010 vede il ritorno in societ\u00e0 del Direttore Mario Marino, gi\u00e0 presente nell'era Pulvirenti dove si sfior\u00f2 la Serie B ai play off. La squadra e i quadri tecnici vengono quindi riassettati, con alla guida della squadra Carlo Breve.\nAlla tredicesima giornata di ritorno del campionato di Eccellenza girone B, l'Acireale batte il Vittoria per 2-1 davanti a oltre 5.000 spettatori, e in virt\u00f9 dei 7 punti di vantaggio dalle inseguitrici, conquista la promozione in Serie D con 2 giornate d'anticipo, col record di 76 punti nel girone B dell'Eccellenza Siciliana, un record (74 punti) che apparteneva al .\nGli anni duemiladieci.\nA gennaio, dopo l'ennesima sconfitta casalinga contro il Cittanova, la dirigenza decide di sostituire l'allenatore Carlo Breve con Piero Infantino, gi\u00e0 giocatore della squadra granata negli anni antecedenti alla Serie B.\nPer la stagione 2011-2012, con i granata impegnati ancora una volta nel campionato di Serie D, il nuovo allenatore \u00e8 Massimo Gardano. Il 13 febbraio 2012, Mario Marino si dimette dall'incarico di direttore generale. Termina il campionato al 14\u00ba posto e andando a disputare i play out contro il Marsala, ma la squadra granata si salva in virt\u00f9 del miglior piazzamento in classifica (0-0 il risultato di entrambi gli incontri).\nL'anno dopo i granata arrivarono diciassettesimi in Serie D retrocedendo in Eccellenza, successivamente, nella stagione di Eccellenza Sicilia 2013-2014, la societ\u00e0 fortemente in difficolt\u00e0 finanziarie viene radiata dopo 23 giornate disputate nel girone B.\nNell'estate 2014, la storia dell'Acireale prosegue grazie all'A.S.D. Football Club Acireale che cambia nome in \"A.S.D. Acireale\" e si appropria del logo della storica squadra acese, ripartendo dall'Eccellenza Sicilia 2014-2015. Il presidente, questa volta, \u00e8 l'imprenditore locale Nicola D'Amico.\nNel corso dell'annata 2015-2016 l'A.S.D. Acireale, prima sotto la guida tecnica di Ezio Raciti e poi di Giuseppe Anastasi, termina la stagione regolare al 5\u00ba posto, qualificandosi per i play-off valevoli per la promozione in Serie D. Nel primo turno affronta in trasferta i peloritani del Rocca di Caprileone, che batte ai tempi supplementari per 2-1. Nella finale regionale dei play-off i granata affrontano la Sicula Leonzio, venendo sconfitti per 1-0. Molto concitato il finale di gara, durante il quale viene anche annullato un gol alla compagine granata.\nDurante la stagione l'Acireale arriva anche alla Finale della Coppa Italia Dilettanti, disputata al Comunale di Marsala il 21 gennaio 2016, dove perde contro il Mazara per 3-1.\nNel campionato di Eccellenza 2016-2017, l'Acireale sembra dominare il girone B, ma alla fine per un solo punto di differenza arriva secondo perdendo l'occasione della promozione diretta in Serie D. Ai play off regionali elimina il Milazzo per 3-1 e poi la Catania San Pio X con un pareggio 1-1, che grazie alla miglior posizione in classifica \u00e8 sufficiente a superare il turno. L'Acireale cos\u00ec vola alla fase nazionale dei play off ma in semi-finale il sogno di salire di categoria si infrange in quanto la squadra granata perde in casa per 1-2 con la Team Altamura e in terra pugliese il risultato finisce in parit\u00e0, 0-0. A fine campionato dopo aver presentato regolare domanda di ripescaggio, l'Acireale viene ripescata in Serie D a completamento organici, venendo collocata nel girone I della Serie D 2017-2018 e terminando il campionato all'8\u00ba posto.\nNella stagione successiva i granata, sempre nel girone I della Serie D 2018-2019, iniziano con il nuovo allenatore Carlo Breve, partendo bene con 10 punti nelle prime cinque giornate, il tecnico per\u00f2 viene esonerato all'undicesima giornata dopo aver ottenuto cinque sconfitte consecutive; si riparte da mister Pippetto Romano, sotto la sua guida la squadra disputa un ottimo girone di ritorno, con 25 punti e cinque vittorie consecutive, chiudendo infine la stagione al sesto posto.\nGli anni duemilaventi.\nInizia una nuova era per l'Acireale che nella nuova stagione di Serie D cambia tutto puntando sulla programmazione prendendo un nuovo allenatore ambizioso come Pagana e portando alla sua corte diversi calciatori ex Troina e Siracusa.\nLa stagione inizia nel migliore dei modi, con 6 vittorie su 6 partite, che vede l'Acireale primo insieme al Palermo, poi a causa di problemi pregressi, l'Acireale subisce 4 punti di penalizzazione. Da ricordare la vittoria maturata l'8 dicembre al Barbera contro il Palermo per 3-1. Il girone di ritorno parte bene con un Acireale che naviga nella zona play off; senza le penalizzazioni i granata avrebbero occupato la terza posizione in classifica ma, a causa dei punti persi, concludono il campionato al settimo posto del girone I della Serie D 2019-2020, con nove punti di penalizzazione e otto giornate ancora da disputare; la classifica \u00e8 stata cristallizzata a seguito della decisione intrapresa dalla Lega Nazionale Dilettanti di interrompere tutti i campionati di calcio dilettantistici a causa della pandemia da COVID-19.\nLa stagione 2020-2021 dell'Acireale in Serie D parte con obiettivi di vertice, ottenendo grandi ambizioni, ma il campionato sar\u00e0 al di sotto delle aspettative e l'Acireale concluder\u00e0 il campionato al 5\u00ba posto della Serie D perdendo anche la semifinale dei play-off contro l'F.C. Messina.\nColori e simboli.\nColori.\nIl colore sociale dell'Acireale \u00e8, fin dalla fondazione, il granata, che spesso viene accompagnato o accostato al bianco, soprattutto nelle seconde maglie.\nNella stagione 2020-2021, l'Acireale, per la prima volta nella sua storia, adotta divise di gioco con cognomi e numeri fissi per i propri calciatori, esattamente come accade nei campionati professionistici da anni.\nSimboli ufficiali.\nStemma.\nIl tradizionale stemma dell'Acireale \u00e8 stato sempre caratterizzato, nelle sue principali evoluzioni nel corso degli anni, dalla presenza di un logo circolare con all'interno la lettera \"A\". La versione utilizzata dall'A.S. Acireale, fino al fallimento societario del 2006, era uno scudetto circolare con all'interno la lettera maiuscola \"A\" su sfondo bianco, caratterizzato dalla presenza di una banda trasversale color granata.\nIl 23 giugno 2020 \u00e8 stato annunciato il nuovo stemma societario, in cui non \u00e8 pi\u00f9 presente il cerchio e compare unicamente una grande lettera \"A\" di colore granata, composta a sua volta dalle lettere \"A\", \"C\" e \"I\".\nStrutture.\nStadio.\nL'Acireale disputa le sue partite interne allo Stadio Aci e Galatea (gi\u00e0 Tupparello), che dal 1993, anno della promozione in Serie B, sostituisce il vecchio Stadio comunale di viale Regina Margherita, nel centro storico di Acireale.\nPer la stagione 2021/2022 visti i lavori di ristrutturazione dello Stadio Aci e Galatea, disputa le partite casalinghe nello stadio di Aci Sant'Antonio.\nCentro di allenamento.\nLa sede degli allenamenti dei granata vengono svolti nella citt\u00e0 di Aci Castello,un campo sportivo in erba sintetica di ultima generazione dato in gestione all'Acireale calcio.\nSociet\u00e0.\nOrganigramma societario.\nDi seguito la cronologia parziale dell'area amministrativa:\nSponsor.\nDi seguito la cronologia parziale dei fornitori tecnici e degli sponsor ufficiali:\nSettore giovanile.\nLa \"cantera\" granata, diretta da Sebastiano Cannav\u00f2 e Antonio Spinella, \u00e8 composta da tre squadre: U19 Provinciale, U17 Regionale e U15 Provinciale.\nAllenatori e presidenti.\nTra gli allenatori dell'Acireale si ricordano J\u00f2zsef B\u00e0n\u00e0s, Franco Scoglio, che guid\u00f2 i granata nelle stagioni 1975-1976 e 1976-1977, e Giuseppe Papadopulo sotto la cui guida tecnica la squadra raggiunse la Serie B; sulla panchina dell'Acireale, nel corso degli anni, si sono alternati anche Antonello Cuccureddu, Enrico Catuzzi e Walter Mazzarri.\nCalciatori.\nOrazio Sorbello fu capitano dell'Acireale ai tempi della promozione in Serie B nel 1993.\nStatistiche e record.\nStatistiche individuali.\n\"Dati aggiornati al 22 novembre 2021\".\nTifoseria.\nStoria.\nLa tifoseria acese \u00e8 composta da tre diversi settori di tifo, il pi\u00f9 rappresentativo \u00e8 la curva sud dove trovano sistemazione quattro gruppi ultras, fra i quali: \"Passione e Mentalit\u00e0\", costituito il 23 marzo 2003, \"Brigata Anonima 2013\", \"Rione San Giovanni 2007\" e il gruppo \"#1208\".\nLa curva nord ad oggi ospita i gruppi: \"Seguaci Granata 2009\" i \"Boys 2013\" e \"Bronx sez 2020\", mentre fino al 2012 nella curva nord c'era il gruppo \"Vecchio Cuore Granata\", nato nel 1993 e poi scioltosi. Un altro gruppo portante della tifoseria acese erano i \"Viking 99\", con sede nella vicina Aci Catena, scioltosi per\u00f2 nel 2009 dopo dieci anni di attivit\u00e0. Infine il gruppo pi\u00f9 storico e pi\u00f9 importante della tifoseria acese era \"Fossa del Leoni 88\", con ben un migliaio di membri era il gruppo portante della curva sud, scioltosi per\u00f2 nel 2009, dopo venti anni di attivit\u00e0.\nGemellaggi e rivalit\u00e0.\nLa tifoseria dell'Acireale \u00e9 da pi\u00f9 di trent'anni gemellata con quella campana del . Altre amicizie sussistono con i tifosi del , della , del , del , del , della , del , del , dell' e dell'.\nLe rivalit\u00e0 pi\u00f9 sentite ci sono quelle con il , il , il , la , la , il , il , il , il , la , il e il ; antagonismi meno importanti sussistono con l', il , la , il , il , il , il , l', l', il , il , il Mazara, il Licata, la e la ."}
{"id": "39558", "revid": "1201880", "url": "https://it.wikipedia.org/wiki?curid=39558", "title": "Societ\u00e0 Calcistica Gela", "text": "La Societ\u00e0 Calcistica Gela S.S.D. a r.l., meglio nota come Gela, \u00e8 una societ\u00e0 calcistica italiana con sede nella citt\u00e0 di Gela, in provincia di Caltanissetta. \nPer la stagione 2021-2022, la squadra milita nel girone G in Prima Categoria.\nFu fondata nell'estate del 1994 con il nome di \"Unione Sportiva Juveterranova Gela\" in seguito alla fusione dei due precedenti club della citt\u00e0, la Juventina e il Terranova. Ha inanellato 15 partecipazioni consecutive ai campionati professionistici.\nNel suo palmar\u00e8s annovera la vittoria di un Campionato Nazionale Dilettanti, uno di Eccellenza uno di Prima Categoria e una Coppa Sicilia.\nIl Gela figura essere la seconda squadra della provincia di Caltanissetta ad aver disputato almeno un campionato nel terzo livello calcistico italiano, nella stagione 2005-2006 in Serie C1, dove ha raggiunto la miglior posizione mai ottenuta (9\u00ba posto), e nella stagione 2010-2011 in Lega Pro Prima Divisione.\nStoria.\nJuventina Gela e Terranova, entrambe con alle spalle una sola esperienza in Serie C2 (stagione 1979-1980 per il Terranova, stagione 1988-1989 per la Juventina), complice la presidenza della famiglia Alabiso in entrambe le societ\u00e0, rispettivamente del cavalier Emanuele Alabiso (presidente dei giallorossi) e del figlio di Emanuele, il dottor Giuseppe Alabiso (per i rosanero), diedero vita nel 1994 ad un sodalizio, mediante il meccanismo della fusione con il nome \"Unione Sportiva Juveterranova Gela\", che in due stagioni raggiunse la Serie C2 rimanendoci per nove campionati consecutivi fino alla stagione 2004-2005, anno della prima promozione in Serie C1.\nNel 2000 si decise di dare pi\u00f9 lustro alla citt\u00e0 mettendo in risalto il nome Gela, seppur conservando la vecchia denominazione nella sigla J.T., passando cos\u00ec da \"U.S. Juveterranova Gela\" a \"Gela J.T.\". A partire dalla stagione 2002-2003, a causa di sponsorizzazioni comunali, si decise di cambiare i colori della squadra in favore dei colori della citt\u00e0. Dopo aver rischiato il fallimento nell'estate del 2005, al termine della stagione 2005-2006 la societ\u00e0 fall\u00ec dopo aver conquistato sul campo la salvezza in Serie C1.\nCon l'adesione al Lodo Petrucci il Gela rimase fra i professionisti nella stagione 2006-2007 anche se in Serie C2, mediante la fondazione della societ\u00e0 sportiva \"Gela Calcio S.p.A.\" presieduta da Angelo Tuccio. In seguito il Gela partecip\u00f2 per due stagioni consecutive ai play-off, senza riuscire mai a vincerli. Al termine della stagione 2009-2010, il Gela conquist\u00f2 comunque la promozione in Prima Divisione: il fallimento di numerose societ\u00e0 port\u00f2 a numerosi ripescaggi, compreso quello dei biancoazzurri. Il 22 gennaio 2011 sono annunciate le dimissioni del presidente Tuccio e dell'allenatore Provenza e i giocatori sono stati lasciati liberi di scegliere un'altra destinazione; in un comunicato successivo, il massimo dirigente specific\u00f2 di aver consegnato la societ\u00e0 al sindaco per cedere il pacchetto azionario.\nIl 30 giugno 2011 la societ\u00e0 present\u00f2 un'iscrizione al campionato di Lega Pro Prima Divisione 2011-2012 che fu giudicata incompleta dalle autorit\u00e0 calcistiche, mettendo a rischio la permanenza nel calcio professionistico. A met\u00e0 luglio 2011, il presidente Angelo Tuccio non trov\u00f2 i \u20ac 287.000 necessari per pagare Iva e Irap e la societ\u00e0 fu esclusa dai campionati professionistici, con la prospettiva di non potersi iscrivere nemmeno in Serie D, militando nel girone A ragusano di Terza Categoria.\nIl 27 settembre 2012 fu accolta la domanda di ripescaggio della societ\u00e0 che fu inserita nel girone I siciliano di Seconda Categoria. Il 23 febbraio 2014 con 4 giornate d'anticipo dalla fine vinse il girone H del campionato di Prima Categoria, vincendo inoltre nella stessa stagione la Coppa Disciplina e la Coppa Sicilia. Il 7 settembre 2014 prese parte al girone D del campionato di Promozione Sicilia 2014-2015. Il 3 maggio 2015 vinse la finale play-off contro il Troina per 1-0 accedendo cos\u00ec, al campionato d'Eccellenza.\nAlla fine della stagione passata la societ\u00e0 cambi\u00f2 guida tecnica e sostitu\u00ec il coach mazzarese Brucculeri, per il neo-allenatore Simone Pardo, ex centrocampista biancoazzurro nativo di Gela. La dura sconfitta inflitta dai sancataldesi nella quarta giornata di campionato (4-0), fa ritornare sui suoi passi il club gelese, che richiama nuovamente in panchina Brucculeri. Il 17 aprile 2016, il Gela Calcio espugna il Presti vincendo 4-0 contro il Cus Palermo e conquistando cos\u00ec, la promozione in Serie D.\nIl 5 luglio 2016 viene ufficializzata la scissione della sezione calcistica del Gela Calcio S.r.l. da quella dedita al futsal maschile. Quest'ultima mantiene nome e matricola, la sezione calcistica acquisisce una nuova matricola assumendo la denominazione di \"S.S.D. Citt\u00e0 di Gela a r.l.\"\nDopo alcune vicissitudini avute con l'amministrazione comunale di Gela legate alla questione dello stadio Vincenzo Presti, il 29 luglio successivo, tramite un comunicato stampa la societ\u00e0 annuncia ufficialmente le dimissioni del presidente Angelo Tuccio, in carica dal 2006. Successivamente il club biancoazzurro venne affidato al nipote Francesco Tuccio.\nColori e simboli.\nColori.\nNel 1994, con la fusione fra le due societ\u00e0 del golfo, Terranova (antico nome della citt\u00e0 di Gela i cui colori erano il giallo ed il rosso) e Juventina (con colori rosa e nero), fu sperimentata una maglia che inglobasse gli abbinamenti cromatici dei due sodalizi; l'esperimento fu inefficace e la nuova societ\u00e0 decise di mediare per una situazione oggettiva adottando dei nuovi colori, anche in virt\u00f9 della rivalit\u00e0 che vigeva fra i tifosi delle due precedenti realt\u00e0. Si opt\u00f2 per il bianco e l'azzurro, in ricordo delle origini greche della citt\u00e0.\nA partire dal nuovo millennio, a causa del contributo comunale, la societ\u00e0 riprese i colori del Terranova incappando nel disaccordo degli ultras gelesi, ormai legati al bianco-azzurro. Altro elemento da non trascurare era la rivendicazione degli stessi del titolo sportivo della Juventina, dato che al momento della fusione fu ripescata in Serie D mentre il Terranova conquist\u00f2 la permanenza in Promozione solo dopo aver prevalso nello spareggio salvezza e ci\u00f2 fu fonte di diverse tensioni interne.\nNel 2006, con l'arrivo alla presidenza di Angelo Tuccio, fu ripristinato l'accostamento biancoazzurro.\nSimboli ufficiali.\nStemma.\nLo stemma utilizzato da Terranova, Juventina e Juveterranova era formato da un'aquila con i colori sociali delle rispettive societ\u00e0 come sfondo. Dal 2002 al 2006, causa sponsor, \u00e8 stato usato l'emblema cittadino come stemma. Dal 2006 con la gestione Tuccio il simbolo scelto per affiancare i colori biancoazzurri \u00e8 il delfino.\nInno.\nCome inno ufficiale della squadra, dal 2006 viene utilizzato il brano \"Musica... fantasia\" suonata dalla formazione musicale italo-svizzera Rond\u00f2 Veneziano.\nMascotte.\nIl 9 marzo del 2008, in occasione del match casalingo contro il , fu presentata la mascotte ufficiale della squadra, raffigurata da un delfino di colore blu scuro, con indosso la divisa ufficiale del club.\nStrutture.\nStadio.\nDal 1994 il Gela disputa le partite casalinghe allo stadio Vincenzo Presti. L'impianto venne costruito circa agli inizi degli anni cinquanta ed ospit\u00f2 dapprima il Terranova Gela e successivamente (dal 1975), la Juventina Gela. Il complesso \u00e8 dotato di posti a sedere e si estende in un manto verde di x , con il terreno da gioco munito di erba sintetica. La struttura \u00e8 situata nella contrada di via Giardinelli, da cui prendeva il nome inizialmente la stessa. \nLo stadio venne successivamente ribattezzato in onore dell'atleta gelese Vincenzo Presti, specializzato nella disciplina del mezzofondo ed attivo nel panorama sportivo siciliano durante gli anni trenta. Nella parte nord della struttura sorge la curva Angelo Boscaglia, mentre la tribuna casalinga e riversata ad ovest del complesso; quest'ultima era munita di una tettoia che \u00e8 stata rimossa nel 2019 in quanto pericolante. Il settore ospiti \u00e8 posto di fronte la tribuna.\nCentro di allenamento.\nLa sede degli allenamenti \u00e8 lo stadio Vincenzo Presti.\nSociet\u00e0.\nLa sede del club \u00e8 ubicata in Corso Vittorio Emanuele, 455 a Gela.\nSponsor.\nDi seguito l'elenco dei fornitori tecnici e degli sponsor ufficiali.\nSettore giovanile.\nIl settore giovanile del Gela Calcio nasce nel 2014, in seguito all'accordo stretto tra la societ\u00e0 biancoazzurra \u00e8 la \"Giovanile Gela Associazione Sportiva Dilettantistica\", quest'ultima affiliata alla FIGC e operante nel settore calcistico per la crescita dei giovani, nel territorio gelese. Il vivaio \u00e8 strutturato dalle squadre che vengono suddivise per un'et\u00e0 compresa dai 5 ai 18 anni, la scuola calcio comprende i \"Piccoli Amici\" (dai 5 ai 7 anni), i \"Pulcini\" (dagli 8 ai 10 anni) e gli \"Esordienti\" (Dagli 11 ai 12 anni), mentre il settore giovanile \u00e8 formato dai \"Giovanissimi\" (dai 13 ai 14 anni), dagli \"Allievi\" (dai 15 ai 16 anni) ed infine dalla \"Juniores\" (dai 17 ai 18 anni).\nIn ambito regionale la \"Juniores\" ha conquistato per due stagioni consecutive, la vittoria della fase regionale del Campionato Juniores Dilettanti nel 2016-2017 e nel 2017-2018, raggiungendo in quest'ultima stagione, gli ottavi di finale della fase nazionale del campionato come il miglior risultato mai ottenuto prima sino ad oggi.\nAllenatori e presidenti.\nDal 1994 il club biancoazzurro ha incaricato 30 allenatori alla guida tecnica della squadra, mentre sono stati 13, i presidenti che hanno ricoperto la loro carica. Giuseppe Misiti risulta essere il coach pi\u00f9 vincente della storia biancoazzurra, con la vittoria del campionato di Prima Categoria e della Coppa Sicilia nella stagione 2013-2014, mentre l'imprenditore Angelo Tuccio, ha diretto il club gelese dal 2006 al 2016, risultando essere il presidente pi\u00f9 longevo di sempre, inoltre, sotto l'era Tuccio la squadra ha conquistato due campionati e una coppa regionale, rendendo quest'ultimo il patron pi\u00f9 vincente della storia del club.\nStatistiche e record.\nStatistiche di squadra.\nLa stagione 2013-2014, disputata in Prima Categoria, \u00e8 una delle pi\u00f9 vincenti e storiche del calcio gelese. Il Gela vince il campionato battendo ogni record nel corso delle 26 gare. Colleziona 25 vittorie, un solo pareggio (contro il Macchitella Gela) e nemmeno una sconfitta, totalizzando 76 punti. Inoltre mette a segno 114 reti subendone solamente 13.\nStatistiche individuali.\nMarco Comandatore occupa il primato di presenze con il Gela, con 324 incontri ufficiali disputati, mentre il miglior marcatore in assoluto \u00e8 Maurizio Nassi con 52 reti all'attivo. Di seguito i primatisti di presenze e reti.\nTifoseria.\nStoria.\nNel corso della sua storia il Gela ha avuto al seguito un discreto numero di gruppi organizzati, schierati nella curva dello stadio Vincenzo Presti, intitolata ad Angelo Boscaglia (fratello del tecnico gelese ed ex calciatore Roberto Boscaglia). Ad oggi sono attivi: \"Vecchio Stile 1987\", \"Indians 1991\" , \"Militanza Ultras\".\nGemellaggi e rivalit\u00e0.\nLa tifoseria del Gela sostiene un unico gemellaggio con i tifosi del . Da molti anni vi \u00e8 una forte amicizia con la tifoseria del Siracusa. Vecchio legame reciproco, risalente agli anni 2000, si era creato con i tifosi del Foggia, mentre simpatie si hanno con i tifosi del Mazara, dell'Aversa Normanna, del Brindisi (amicizia nata grazie ai buoni rapporti comuni con i Giuglianesi), Noto e del .\nLa rivalit\u00e0 pi\u00f9 sentita \u00e8 quella con la tifoseria dell'. Vigono anche degli antagonismi con le tifoserie dell'Igea Virtus Barcellona, del Portici e della Nissa.\nAltri dissapori meno rilevanti si hanno con le tifoserie di Vittoria, Caltagirone e Ragusa, le prime due squadre espressione di due centri vicini geograficamente alla citt\u00e0 gelese."}
{"id": "39559", "revid": "1201880", "url": "https://it.wikipedia.org/wiki?curid=39559", "title": "Associazione Sportiva Dilettantistica Igea 1946", "text": "L'Associazione Sportiva Dilettantistica Igea 1946, \u00e8 una societ\u00e0 calcistica italiana con sede nella citt\u00e0 di Barcellona Pozzo di Gotto, comune italiano della citt\u00e0 metropolitana di Messina. Segue la tradizione della vecchia compagine cittadina dell'Igea Virtus.\nPer la stagione 2021-2022 partecipa al campionato di Eccellenza nel girone B.\nStoria.\nIl calcio fa la sua comparsa a Barcellona Pozzo di Gotto intorno al 1925 con la nascita dell'U.S. Barcellonese, formazione che prender\u00e0 parte a campionati minori della provincia.\nNel 1946 il Marchese Carlo Stagno Villadicani d'Alcontres fonda l'Igea Virtus. Questa societ\u00e0 prende parte in quattro occasioni alla Serie C: arriva 3\u00ba nel 1947-48 (alle spalle di Catania e ), 7\u00ba nel girone D nel 1948-49, 14\u00ba nel 1949-50 e 17\u00ba nel 1950-51.\nNel 1963 dopo la morte del Marchese si assiste al fallimento e alla scomparsa del sodalizio barcellonese.\nLa societ\u00e0 fu rifondata nel 1964 con il nome di \"Associazione Sportiva Nuova Igea SPA\", ottenendo nel 1978 una nuova promozione nei campionati professionistici.\nLa squadra opera nel 1993 una fusione col \"Barcellona\", squadra minore della citt\u00e0, adottando in questa occasione la denominazione di IGEA VIRTUS BARCELLONA. L'Igea Virtus viene promossa in Serie C2 nel 2000 (1\u00ba nel girone I), dando il via a una decennale esperienza fra i professionisti. Il miglior piazzamento \u00e8 arrivato nella stagione 2001-02: l'Igea concluse al 2\u00ba nel girone C, alle spalle del Martina, piazzamento che valse la partecipazione ai play-off, persi contro il .\nGli anni a seguire non furono all'altezza di quelli migliori. Dopo 2 stagioni con i play-off sempre sfiorati, dal 2005 al 2009 l'Igea Virtus ha dovuto lottare per salvarsi, riuscendo comunque a centrare anticipatamente l'obiettivo senza ricorrere ai play-out.\nNell'anno 2009-2010 si susseguono varie propriet\u00e0 e presidenti dopo la decennale gestione Bonina: Criniti (per meno di una settimana in estate), Camminiti (fino al periodo di febbraio-marzo 2010) e Massimiliano Rendina (che ha accompagnato la squadra fino a qualche settimana prima della fine del campionato). Una serie di vicissitudini economiche hanno pesato sulla societ\u00e0 che ha rischiato di non terminare il campionato: dopo tre sconfitte a tavolino per rinuncia, all'ultima giornata il comune di Barcellona Pozzo di Gotto ha pagato la trasferta alla squadra per evitare la radiazione del club e permettergli di ricominciare la successiva stagione dalla Serie D. La presidenza della squadra viene quindi affidata alla Contestabile Corporation, societ\u00e0 \"anonima\" di Perugia, che comunica di non voler iscrivere la squadra al prossimo torneo di Serie D 2010-2011.\nLa squadra fallisce e viene rifondata con il nome di \"A.S.D. Igea Virtus Barcellona\" e ricomincia dal Campionato di Prima Categoria della Sicilia (girone D) nella stagione 2011-12. Nella stessa stagione, sotto la presidenza di Nino Grasso, l'Igea Virtus si classifica prima e vince anche la Coppa Sicilia, approdando nel Campionato di Promozione.\nNella stagione 2012-13 l'Igea virtus si classifica prima anche nel campionato di Promozione, battendo in casa all'ultima giornata il Rocca di Caprileone, antagonista nella lotta alla promozione, per 1-0, con un gol al 97\u00ba minuto.\nNell'estate del 2013 la societ\u00e0 si unisce all'altra compagine cittadina militante anch'essa nel campionato di Eccellenza, la Nuova Igea, sotto il nome di Igea Virtus Barcellona.\nIl sodalizio giallorosso vince il campionato di Eccellenza Sicilia 2015-2016 e viene cos\u00ec promosso in Serie D. Qui ci resta per tre stagioni: le prime due disputate saldamente ai vertici della classifica arrivando in entrambe le stagioni ai playoff, riuscendo anche a vincerli, non venendo tuttavia ripescata in Serie C, nella stagione 2017-2018. La terza stagione nella massima serie dilettantistica non va altrettanto bene e, dopo un campionato costantemente in fondo alla classifica il 14 aprile 2019 con la sconfitta contro il Locri l'Igea Virtus retrocede in Eccellenza.\nIl 2 luglio 2019 il Milazzo acquisisce il titolo sportivo del club ponendo fine alla storia della societ\u00e0 di Barcellona Pozzo di Gotto. Tuttavia il Terme Vigliatore, societ\u00e0 appena retrocessa in Promozione, cambia ragione sociale in ASD Igea 1946, proseguendo de facto la tradizione sportiva della societ\u00e0 barcellonese e puntando al ripescaggio in Eccellenza.\nColori e simboli.\nI colori dell'Igea 1946 sono giallo e rosso.\nStrutture.\nStadio.\nLe partite casalinghe e gli allenamenti della squadra giallorossa si svolgono all'interno dello stadio Carlo D'Alcontres, struttura inaugurata nel 1970 \u00e8 dedicata a Carlo Stagno D'Alcontres, marchese e dirigente sportivo, fondatore dell'Igea Virtus nel 1946. La capienza dello stadio possiede circa 7.000 posti, intorno al campo da gioco vi sono 6 corsie di atletica leggera e la struttura possiede 3 palestre riservate all'utilizzo esclusivo della squadra.\nSociet\u00e0.\nOrganigramma societario.\nDi seguito viene riportato l'organigramma societario reso noto dal sito ufficiale\nCalciatori.\nCapitani.\nNella storia dell\u2019Igea Virtus il calciatore con pi\u00f9 presenze \u00e8 stato Alizzi Giuseppe dalla stagione 1996/1997, debutto in prima squadra, fino alle stagione 2009/2010 totalizzando 335 presenze (escluso Coppa Italia e settore giovanile). Fai suo debutto nella stagione 96/97, nella quale l\u2019Igea Virtus ottiene una salvezza all\u2019ultima giornata nel campionato Interregionale. Nel 97/98 gioca titolare le prime 16 partire del Campionato serie D per poi passare nella primavera del Cagliari da Gennaio 98 fino a Giugno dello stesso anno. Nel 98/99 ritorna all\u2019Igea Virtus dove totalizza 30 presenze nel campionato di serie D con la squadra che arriva 2\u00ba alle spalle del Sant\u2019Anastasia. Nella stagione successiva 99/00 rimane all\u2019Igea Virtus con la quale vince il campionato di serie D totalizzando 25 presenze. Nel 2000/2001 debutta nei professionisti totalizzando 19 presenze con la squadra che si classifica 6\u00ba nella serie C2. Nell\u2019Igea Virtus nella stagione 2001/2002 totalizza 31 presenza e la squadra si piazza al 2\u00ba posto alle spalle del Martina Franca, e perdendo i playoff col Foggia. Nel 2004-2005 diventa il Capitano della squadra fino al 2009/2010 dove, dopo il cambio societario con l\u2019uscita del Presidente Immacolato Bonina, e dopo 5 presenze si trasferisce all\u2019Acr Messina. \nContributo alle Nazionali.\nL'unico calciatore ad aver giocato con la propria Nazionale durante il periodo di militanza nell'Igea Virtus fu il maltese Andrei Agius, che dal 2007 al 2009 prese parte a 2 amichevoli e 4 partite valevoli per le qualificazioni ai Mondiali 2010.\nTifoseria.\nStoria.\nIl primo gruppo ultras nato nella citt\u00e0 furono i \"Bad Boys 1991\"; successivamente una parte di essi crearono i \"Boys '91\". Oggi entrambe le anime storiche della tifoseria seguono la loro squadra sotto un'unica denominazione: \"Gruppo Igeani\".\nIn seguito \u00e8 nato il gruppo Armata 98 e negli anni successivi i gruppi Mcn,Ogni Maledetta Domenica e Rione Pozzo di Gotto.\nOggi gli Ultras Gradinata BPG composti dai gruppi MCN,Ogni Maledetta Domenica e Rione Pozzo di Gotto seguono in ogni stadio i giallorossi facendo sentire il loro calore oltre i 90 minuti e in casa sempre presenti in gradinata.\nGemellaggi e rivalit\u00e0.\nGemellaggi "}
{"id": "39561", "revid": "558798", "url": "https://it.wikipedia.org/wiki?curid=39561", "title": "Patern\u00f2 Calcio", "text": "L'A.S.D. Patern\u00f2 Calcio, meglio nota come Patern\u00f2, \u00e8 una societ\u00e0 calcistica italiana con sede nella citt\u00e0 di Patern\u00f2.\nIl nuovo club \u00e8 stato fondato nel 2017, attraverso la fusione tra le societ\u00e0 \"A.S.D. Real Citt\u00e0 di Patern\u00f2\" e \"F.C.D. Patern\u00f2\", che nella stagione 2016-2017 hanno militato rispettivamente in Promozione e Prima Categoria. \u00c8 erede di una tradizione sportiva iniziata nel 1957 con la fondazione della \"Polisportiva Patern\u00f2\", la pi\u00f9 longeva delle squadre di calcio paternesi, attiva fino al 1990; l\"Associazione Sportiva Patern\u00f2 Calcio\", fondata nel 1991, \u00e8 stata protagonista tra il 1999 e il 2002 di una cavalcata che l'ha portata dall'Eccellenza alla Serie C1.\nIl campo di gioco \u00e8 lo stadio Falcone-Borsellino, i colori sociali sono il rosso e l'azzurro. Dopo aver vinto il campionato di Eccellenza Sicilia 2019-2020 girone B, \u00e8 stata promossa in Serie D.\nStoria.\nLe origini del calcio paternese.\nLa diffusione del gioco del calcio nella citt\u00e0 di Patern\u00f2 risalrebbe al 1908. Nel primo dopoguerra, una societ\u00e0 di nome \"Ibla Patern\u00f2 pol\" inizi\u00f2 un'intensa attivit\u00e0 di amichevoli con le squadre limitrofe, tra cui la Catanese. C'\u00e8 qualche documento della stagione 1938-1939, quando con l'Ibla partecipava al campionato di Prima Divisione regionale. La squadra, che ebbe come giocatore simbolo il centravanti Tano Messina, disputava le partite interne in dei terreni improvvisati. \u00c8 documentata l'esistenza negli anni trenta della \"Societ\u00e0 Sportiva Patern\u00f2\", dai colori sociali rosso-neri, affiliata alla FIGC, iscritta al Comitato ULIC di Catania, nonch\u00e9 partecipante alla Coppa Arpinati nel 1931.\nNel secondo dopoguerra, a Patern\u00f2 sorsero diverse societ\u00e0 sportive attive nel calcio, tra cui l\"Ibla Patern\u00f2\", la \"Pro Italia\" e la \"Fiamma Patern\u00f2\", che militarono in Prima e Seconda Divisione.\nLa \"Polisportiva Patern\u00f2\" (1957-1990).\nNel 1957, venne fondata una nuova societ\u00e0, la \"Polisportiva Patern\u00f2\", che adott\u00f2 come colori sociali, il rosso e l'azzurro, ovvero quelli della cittadina etnea. Primo presidente fu il cavalier Gaetano Marino, e costituita da 61 soci, ebbe tra gli altri il sostegno economico del politico Barbaro Lo Giudice della Democrazia Cristiana, all'epoca sindaco di Patern\u00f2.\nLa formazione di calcio della Polisportiva, guidata da Giovanni Prevosti, che fu allenatore-giocatore, era costituita prevalentemente da atleti provenienti in blocco dalla Fiamma, quali Coco (nonno del calciatore Francesco), Cunsolo, i fratelli Angelotti, Beltrame, Savino, Maugeri, Conti, Orto e Di Grazia. Esord\u00ec ufficialmente nel girone B di Prima Divisione, nella gara della prima giornata disputata il 10 novembre 1957 contro il San Gregorio, vinta in casa per 3-0 con tripletta di Cunsolo. I rossazzurri conclusero il campionato al secondo posto con 43 punti, alle spalle della capolista Sortino, vincitrice del torneo, e davanti al Giarre terzo classificato. La stagione successiva, i paternesi si piazzarono in testa al girone assieme ai giallobl\u00f9 giarresi, contro i quali vinsero lo spareggio-promozione disputatosi sul campo neutro di Acireale, con il risultato di 1-0, la cui rete venne siglata dal centravanti rossazzurro Greco.\nPromosso il Patern\u00f2 in Prima Categoria, nel 1960, presidente della societ\u00e0 fu eletto il dott. Giuseppe Gennaro: sotto la presidenza Gennaro, il Patern\u00f2 ebbe una rapida ascesa, che culmin\u00f2 nella prima promozione in Serie D, avendo vinto il proprio girone di Prima Categoria nella stagione 1961-62, e successivamente superando le finali-promozione contro la Folgore Castelvetrano (capolista del girone A), in particolare la terza, vinta per 2-0 sul campo neutro di Licata con le reti di Checchi e Filippi. Il centravanti rossazzurro Giuliano Checchi, fu capocannoniere del torneo con 33 reti realizzate.\nI rossazzurri disputarono il torneo di IV Serie per quattordici stagioni consecutive, e per tre volte sfiorarono la vittoria del campionato giungendo secondi in classifica. La societ\u00e0 allest\u00ec una buona formazione nel campionato 1963-64, ingaggiando tra gli altri il centravanti Gaetano Troja. Nonostante Troja avesse messo a segno 15 reti, non si and\u00f2 oltre un quarto posto, e al termine della stagione fu acquistato dal Palermo in Serie A, che pag\u00f2 per il giocatore 28 milioni di lire pi\u00f9 il cartellino di Angelo Busetta.\nNella stagione 1964-65 la squadra riprov\u00f2 la scalata alla Serie C: nelle file rossazzurre militavano giocatori come Mario Corti, ex mezzala del Catania in Serie A, ma nonostante i 7 punti di vantaggio sul di Torre Annunziata, dopo quattordici giornate, all'interno dello spogliatoio subentr\u00f2 un dualismo che destin\u00f2 il Patern\u00f2 ad un secondo posto. I giocatori, infatti, si schierarono da una parte con l'allenatore Aldo Riva e dall'altra con il giocatore Corti, il quale non fu sostenuto dalla societ\u00e0, venne ceduto ed emigr\u00f2 in Australia. L'annata successiva, nel 1965-66, il Patern\u00f2 ebbe una delle pi\u00f9 forti formazioni della sua storia, che vedeva Trevisan in porta, la difesa con Codraro a destra e Ferrante a sinistra, centrali Palazzo e Ortolani. Il centrocampo vedeva due ali veloci come Schettino a destra e Tedesco a sinistra, con Alberti e Sartori mediani, mentre in avanti De Pierro e Busetta erano gli attaccanti. Il Patern\u00f2 condusse un campionato di testa a pari merito con la Massiminiana, seconda ad un punto. A due giornate dalla fine, i rossazzurri persero a Scafati, mentre la Massiminiana vinse contro il Marsala: la squadra catanese consegu\u00ec cos\u00ec il definitivo sorpasso che si conferm\u00f2 anche nell'ultima giornata.\nNonostante i buoni risultati ottenuti sul campo, nel 1967, la societ\u00e0 fu colpita da una crisi dirigenziale che port\u00f2 alle dimissioni dell'intero consiglio direttivo, presieduto dall'avv. Antonio Torrisi, venendo perci\u00f2 commissariata. Inizialmente affidata a Mario Gemmellaro, questi si dimise dopo appena 3 giorni e la gestione commissariale venne successivamente affidata, nell'agosto 1968, al dott. Giuseppe Buscemi. Due campionati di transizione e poi nella stagione 1968-69, i rossazzurri disputarono un altro torneo di vertice: rivale principale fu l'Acqua Pozzillo Acireale, contro il quale condusse un'agguerrita lotta per la vittoria finale del campionato. Durante la penultima giornata, il Patern\u00f2 doveva affrontare fuori casa il Siracusa, che vinse condannando i paternesi alla \"d\u00e9bacle\". Cos\u00ec l'Acireale si port\u00f2 da solo al comando battendo in casa il Terranova, e successivamente il Mazara nell'ultima gara in trasferta.\nNegli anni settanta il Patern\u00f2, sempre pi\u00f9 carente a livello economico, puntava su formazioni ricche di giovani, arrivando al massimo a piazzamenti di met\u00e0 classifica. Il miglior piazzamento della squadra rossazzurra fu quello della stagione 1972-73, quando si classific\u00f2 al terzo posto a pari punti con il Milazzo e la Massiminiana; l'allenatore era Dante Pagni ed il campionato lo vinse il Marsala. Nella stagione 1976-77 arriv\u00f2 la retrocessione, ma la stagione seguente, i rossazzurri allenati da Adelmo Prenna, conquistarono il primo posto in classifica nel girone B di Promozione e tornarono nuovamente in Serie D. Protagonisti di quella stagione, furono soprattutto il centrocampista Giovanni Cardella, i paternesi fratelli Salvatore e Luigi Fazio ed Orazio Laudani. Vennero poi altri campionati in chiaroscuro, questa volta con atleti locali.\nNegli anni ottanta, il Patern\u00f2 disput\u00f2 l'Interregionale con alterne fortune: nella stagione 1985-86 arriv\u00f2 la retrocessione in Promozione. Al termine di detta stagione, nell'estate del 1986, nuovo commissario della societ\u00e0 fu eletto l'imprenditore edile Giuseppe Mirenna., poi divenuto presidente. Nella stagione 1987-88, il Patern\u00f2 allenato da Silvio Iozzia, e poi da Gaetano Improta, rischi\u00f2 di fallire il ritorno in V serie, e grazie al cambio della guida tecnica, riusc\u00ec ad ottenere un insperato secondo posto in classifica a soli tre punti dalla capolista Gangi, nel girone A di Promozione. Piazzatosi al settimo posto nella stagione 1988-89 nel girone M dell'Interregionale, parecchio disastrosa fu la stagione successiva: dopo un avvio promettente, gli attriti sorti tra la dirigenza del club ed il Comune di Patern\u00f2 - che da due anni non aveva erogato i contributi al sodalizio rossazzurro - determinarono la sua crisi societaria e di risultati, con l'abbandono da parte dei giocatori, che non si presentarono nella partita di ritorno a Comiso, e con la successiva partita interna contro l'Aci Sant'Antonio, persa per 0-2, fu mandata in campo la formazione juniores. La squadra sub\u00ec numerose sconfitte rimediate con un pesante passivo di reti, piazzandosi ultima in classifica con soli 11 punti e 105 reti subite. Arriv\u00f2 la retrocessione in Promozione e nella stagione 1990-91 si verific\u00f2 il nuovo tracollo della Polisportiva Patern\u00f2: nella gara della quarta giornata in casa contro il Riposto, la squadra rossazzurra per la quarta volta consecutiva non si present\u00f2 in campo e fu successivamente esclusa dal torneo.\nL\"Associazione Sportiva Patern\u00f2\" (1991-1998).\nNel girone B del campionato di Prima Categoria 1990-91, vi militava la formazione paternese della \"Societ\u00e0 Sportiva Diana Carni\", di propriet\u00e0 dell'imprenditore Enrico Caponnetto, che disput\u00f2 una buona stagione. Nell'estate del 1991, Caponnetto assieme al suocero Agostino Garraffo, rilanciarono il calcio paternese con la trasformazione della Diana Carni in \"Associazione Sportiva Patern\u00f2\" - che sostitu\u00ec la fallita Polisportiva Patern\u00f2 - la cui guida tecnica venne affidata a Luigi Fazio. La nuova societ\u00e0 ottenne il ripescaggio al campionato di Promozione 1991-92.\nDopo appena due stagioni, i rossazzurri approdarono in Eccellenza, dove, nella stagione 1993-94, si ritrovarono nel girone A assieme al Catania, contro i quali i paternesi pareggiarono 0-0 nella partita d'andata al Cibali, e vinsero per 2-1 nella partita di ritorno al Salinelle, con le reti di Distefano e Catania per i padroni di casa, e di Belnome per gli ospiti. Dopo un buon girone d'andata, avvenne l\u2019ennesima spaccatura nello spogliatoio e le ambizioni di vittoria vennero immediatamente frenate, il Patern\u00f2 si piazz\u00f2 cos\u00ec al quinto posto in classifica con 43 punti.\nLa societ\u00e0 si ritrov\u00f2 ad affrontare problemi di natura finanziaria, e nel luglio 1995 fu rilevata da una cordata di imprenditori locali formata da Biagio Fusto, Consolato Papino, Salvatore Puglisi, Salvatore Saccone e Rino Travaglienti. Nuovo presidente della societ\u00e0 divenne Papino, mentre invece uno dei due precedenti comproprietari, Garraffo, rimase come socio di minoranza. Sotto questa gestione, il Patern\u00f2 disput\u00f2 tre discrete stagioni in Eccellenza.\nL'era Lo Bue: dall'Eccellenza alla Serie C1 (1998-2004).\nNel 1998, i fratelli Marcello, Franco e Maurizio Lo Bue, imprenditori catanesi nel settore degli autotrasporti rilevarono la societ\u00e0, sull'orlo del fallimento. I Lo Bue, assunsero Sebastiano Anzalone come direttore generale e Francesco Sotera come direttore sportivo, quest'ultimo tra l'altro, attaccante rossazzurro negli anni ottanta; alla guida tecnica venne invece ingaggiato l'allenatore Rosario De Cento.\nNella stagione 1998-99, il Patern\u00f2 disput\u00f2 un campionato di vertice che lo port\u00f2 a piazzarsi secondo in classifica del girone B di Eccellenza con 61 punti; qualificatosi agli spareggi-promozione nazionali, fu eliminato al primo turno dall'Orlandina. Per la stagione successiva, a guidare la squadra fu chiamato Giovanni Campanella, e venne allestito un organico importante che vedeva l'ingaggio di giocatori quali Pagana, Del Vecchio, Viola, Bosco, Scalia, Scudieri e del giovane portiere D'Antone; la formazione rossazzurra domin\u00f2 incontrastata il girone B del campionato di Eccellenza, si piazz\u00f2 in testa alla classifica con 74 punti e 76 goal realizzati, e conquist\u00f2 l'accesso diretto al Campionato Nazionale Dilettanti.\nLa stagione 2000-2001, vide il ritorno in rossazzurro di Franco Pannitteri, a cui si aggiungono Marchese, Di Dio, Del Giudice, Italiano, Sorce e Fimiani; la squadra veniva allenata da Pasquale Marino. Il Patern\u00f2 disput\u00f2 un ottimo campionato anche in Serie D: l'inizio del torneo vide inizialmente un dominio della Vibonese, ma alla fine del girone di andata, il Patern\u00f2, secondo a soli 3 punti dalla capolista, centr\u00f2 8 vittorie consecutive, e dopo aver vinto per 1-3 in casa dello Sciacca, sorpass\u00f2 i calabresi, che nello scontro diretto sconfissero per 1-0 con la rete di Rosario Italiano, davanti al proprio pubblico nel nuovo stadio \"Falcone-Borsellino\", inaugurato in quella occasione. I rossazzurri chiusero il campionato in testa alla classifica con 80 punti e 79 reti realizzate (28 delle quali opera del trentacinquenne Pannitteri), e per la prima volta nella loro storia conquistarono la promozione in Serie C2. Il Patern\u00f2 primo classificato del girone I venne inserito nel terzo triangolare per la \"poule scudetto\", ma viene eliminato insieme al Martina e sconfitto dalla Palmese, che in quella stagione vinse lo scudetto di Serie D.\nCon la promozione in Serie C2 nella stagione 2001-2002, il Patern\u00f2 disput\u00f2 il primo torneo professionistico della sua storia. Fu cambiata la denominazione sociale che divenne \"Patern\u00f2 Calcio srl\". Al suo debutto in quarta serie, la formazione normanna si piazz\u00f2 terza con 63 punti nella classifica del girone C, dietro il Martina capolista e l'Igea Virtus, e si qualific\u00f2 ai play-off: nel doppio confrontro contro il , i rossazzurri persero per 2-0 la partita d'andata sul terreno dei campani, e col medesimo risultato nella gara casalinga di ritorno, li sconfissero (reti di Del Vecchio e Napoli) ed accedettero alle finali, in quanto meglio piazzati nella classifica della stagione regolare. Nella doppia finale-promozione contro il Foggia, i rossazzurri ottennero un pareggio a reti inviolate sia all'andata che al ritorno (dopo i tempi supplementari), e ci\u00f2 consent\u00ec loro lo storico approdo in Serie C1, ovvero la terza promozione consecutiva in tre anni. In quella stessa stagione, il Patern\u00f2 allenato da Marino risult\u00f2 essere la prima squadra europea per qualit\u00e0 di gioco secondo un'indagine computerizzata pubblicata dal quotidiano \"L'Unit\u00e0\".\nNella stagione 2002-2003, Marino venne ingaggiato dal Foggia, e al suo posto sulla panchina rossazzurra venne chiamato Ezio Castellucci. La prima storica partecipazione al torneo di terza serie del Patern\u00f2 fu parecchio travagliata: la squadra ottenne risultati poco brillanti, e con la sconfitta interna sub\u00ecta contro la alla sedicesima giornata, Castellucci venne sollevato dall'incarico, e qualche settimana dopo sostituito da Gian Cesare Discepoli. Classificatasi al quattordicesimo posto al termine della stagione, grazie al ricorso vinto al CAF, presentato dalla societ\u00e0 etnea per ottenere la vittoria a tavolino nell'incontro Pescara-Patern\u00f2 (1-0), per la posizione irregolare del giocatore biancoazzurro Antonaccio (schierato in campo nonostante la squalifica), la squadra rossazzurra aveva ottenuto la permanenza in Serie C1. La decisione presa dal CAF in favore del Patern\u00f2, fu annullata dalla FIGC, che accolse il ricorso presentato dalla Vis Pesaro, e i rossazzurri furono costretti a disputare i play-out contro L'Aquila. La formazione abruzzese si impose per 1-0 nella gara d'andata al proprio stadio, e la sfida di ritorno al \"Falcone-Borsellino fin\u00ec a reti inviolate. L'esito degli spareggi-salvezza determin\u00f2 la retrocessione della compagine etnea in Serie C2, e al termine della partita di ritorno, si verificarono incidenti ai danni dei tifosi aquilani.\nIl Patern\u00f2, seguendo una procedura regolamentare nuova, e grazie a successivi ricorsi vinti - in particolare quello contro la FIGC - ottenne dalla Camera di Conciliazione del CONI ed Arbitrato sportivo la riammissione in Serie C1 per la stagione 2003-2004. La seconda stagione in terza serie si concluse per i rossazzurri allenati da Maurizio Pellegrino, con un sedicesimo posto nella classifica del girone B che li costrinse a disputare i play-out: avversaria di turno la Vis Pesaro, e il doppio confronto con i marchigiani si concluse 0-0 all'andata al \"Falcone-Borsellino\", mentre il risultato della gara di ritorno allo stadio di Pesaro fu di 2-1 per i padroni di casa, un risultato che condann\u00f2 nuovamente gli etnei alla retrocessione in Serie C2.\nNell'estate del 2004, il Patern\u00f2 incapp\u00f2 nell'ennesima crisi finanziaria della sua storia, e pertanto la Covisoc deliber\u00f2 la sua esclusione dal successivo campionato di Serie C2 2004-2005, con conseguente cancellazione della societ\u00e0 rossazzurra dai professionisti, che precipitava cos\u00ec in Terza Categoria. Fu l'amara conclusione di un'importante ciclo di successi che caratterizz\u00f2 il settennato dei Lo Bue nel calcio paternese, coi quali raggiunse il punto pi\u00f9 alto di sempre.\nIl ritorno del Patern\u00f2 Calcio nei dilettanti (2004-2015).\nOltre che dalla Serie C2, il Patern\u00f2 di Lo Bue era stato escluso anche dall'Eccellenza, a cui avrebbe potuto partecipare qualora avesse voluto usufruire del Lodo Petrucci. All'origine di questa rinuncia, le incomprensioni sorte tra la societ\u00e0 e l'amministrazione comunale, con la propriet\u00e0 intenzionata a passare il testimone ad altri.\nA seguito della decisione presa dalla Lega Nazionale Dilettanti siciliana, il calcio a Patern\u00f2 viene rilanciato grazie all'intervento dei tifosi di concerto con l'amministrazione comunale e l'imprenditore Pietro Orlando, il quale rileva la societ\u00e0 dell'Unione Sportiva Sporting Tremestieri, militante in Promozione, e con esso il titolo sportivo, trasferito dall'omonimo comune etneo. La squadra, allenata da Angelo Busetta, arriva prima in classifica nel girone B di Promozione nella stagione 2004-2005, conquistando l'accesso diretto in Eccellenza. Dopo la fine del torneo, la FIGC autorizza il cambio di denominazione sociale, che diventava \"Associazione Calcio Patern\u00f2 2004\". Nella stagione 2005-2006, i rossazzurri vincono anche il girone A di Eccellenza piazzandosi in testa con 54 punti, conquistando cos\u00ec anche l'approdo in Serie D. La permanenza del Patern\u00f2 in Serie D dura solo due stagioni, e nell'annata 2007-2008, nonostante gli illustri ritorni di giocatori come Pagana, Sapienza e Tasca, che hanno indossato la casacca rossazzurra ai tempi della Serie C1, essendosi la squadra piazzata al sedicesimo posto in classifica, \u00e8 costretta a disputare i play-out: vinta la gara casalinga di andata per 1-0 contro il Sant'Antonio Abate, col medesimo risultato i rossazzurri vengono sconfitti dagli avversari nella partita di ritorno e vengono retrocessi in Eccellenza.\nNel 2006, Orlando aveva lasciato la propriet\u00e0 del club, che da allora passava di mano dapprima ad una cordata di imprenditori locali guidata dall'ingegner Nello Galati, poi successivamente dall'estate 2008 al 2010, la propriet\u00e0 del club pass\u00f2 poi da Mario Ciaramella, ad Alfredo Titola, a Maurizio Licciardello ed infine ad Alessio Virgillito. La gestione Virgillito (originario di Motta Sant'Anastasia, che millantava una presunta parentela con il finanziere e filantropo Michelangelo Virgillito, poi successivamente smentita), \u00e8 stata la pi\u00f9 breve in assoluto: Virgillito si dimette dopo appena due mesi dall'insediamento alla guida della societ\u00e0 rossazzurra, e all'origine di tale decisione, lo stato di decozione della stessa, dovuta alla precedente gestione. La decisione del presidente di abbandonare la societ\u00e0, ha forti ripercussioni sulla squadra, la cui stagione nel girone B del campionato di Eccellenza 2010-2011 si rivela disastrosa, con appena una sola vittoria e 5 pareggi: in occasione della partita interna della 28\u00aa giornata di campionato contro il Palazzolo, la squadra, per la quarta volta consecutiva non si presenta in campo, e ci\u00f2 determina la sua esclusione dal torneo.\nUn nuovo tentativo di rinascita della squadra di calcio del Patern\u00f2, avviene nell'estate 2011 per opera di Maurizio Spampinato, presidente dell'ACD Sporting Misterbianco, che trasferisce il titolo sportivo del suo club nella citt\u00e0 normanna e lo trasforma nell\"Associazione Sportiva Dilettantistica Patern\u00f2 2011\". La squadra, allenata da Giuseppe Zingherino, riparte dal girone D del campionato di Promozione 2011-2012. Centravanti della squadra \u00e8 il quarantenne Alfio Scalia, che diventa giocatore-simbolo e mette a segno numerose reti. Tuttavia per\u00f2, il campionato del Patern\u00f2, peraltro disastroso, si conclude alla 17\u00aa giornata nella partita interna contro l'Atletico Gela, poich\u00e9 per la quarta volta consecutiva i giocatori non si presentano in campo, e di conseguenza viene escluso dal torneo.\nNell'estate 2012, un gruppo di imprenditori locali rileva il titolo dell'Associazione Sportiva Dilettantistica Sporting Adrano Calcio, che viene trasferito a Patern\u00f2, e danno vita ad una nuova societ\u00e0 denominata \"Polisportiva Dilettantistica Comprensorio Normanno\". Il ruolo di presidente viene assunto dall'avv. Stefania Amato, mentre direttore generale e direttore sportivo sono rispettivamente Achille Crescimanno e Alfredo Finocchiaro. Allenatore della squadra \u00e8 Giuseppe Strano, e la rosa annovera giocatori come Mastrolilli, Savanarola, Mandarano, Di Mauro e Scalia (nuovo capitano). Il Comprensorio Normanno, inserito nel girone I della Serie D 2012-2013, disputa un torneo al di sopra delle propri obiettivi piazzandosi al sesto posto in classifica, ma per problemi di natura societaria deve rinunciare a partecipare al successivo campionato in IV serie e riparte dalla Promozione.\nNella stagione 2013-2014, la formazione rossazzurra allenata da Franco Pannitteri, si classifica al secondo posto nel girone C di Promozione ed accede agli spareggi-promozione, dove esce vittoriosa sul Mussomeli per 3-1 sul campo neutro di Gela, in cui significativo \u00e8 stato il contributo del centravanti Antonino Carbonaro, autore di una doppietta. La squadra etnea, approda cos\u00ec in Eccellenza, e nell'estate 2014, viene attuata la fusione con l'AS Athena Club di Patern\u00f2 che porta alla nascita dell'Associazione Sportiva Dilettantistica Patern\u00f2 1908.\nNella stagione 2014-2015, il Patern\u00f2 disputa un campionato tranquillo - seppur inizialmente caratterizzato da risultati negativi - che lo porta a piazzarsi al decimo posto nella classifica del girone B di Eccellenza. Pi\u00f9 che per il fattore agonistico, la stagione del ritorno del Patern\u00f2 in Eccellenza \u00e8 ricordata soprattutto per due fatti di cronaca: il primo, riguardava la violenta rissa scoppiata in occasione della partita Vittoria-Patern\u00f2, sospesa sullo 0-1 per gli etnei, a seguito della quale il giudice sportivo sanziona i rossazzurri e i padroni di casa con la sconfitta a tavolino, oltre a comminare una lunga serie di squalifiche per 6 giocatori. Il secondo episodio \u00e8 quello che ha dato alla societ\u00e0 esposizione mediatica a livello nazionale, in cui dopo la sconfitta di Scordia contro la formazione locale per 4-0, i tifosi chiesero ai giocatori di togliersi le maglie perch\u00e9 ritenuti indegni, da qui, caso unico in Italia, la decisione della presidente Amato di chiudere la \"curva\" ai propri tifosi.\nNel 2015 il Patern\u00f2, per decisione della presidente dimissionaria Amato, non si iscrive al successivo campionato di Eccellenza per la stagione 2015-2016, una decisione originata da contrasti tra la societ\u00e0 e l'amministrazione comunale relativamente all'affidamento e la gestione dello stadio richiesta dalla prima, ma negata dall'Ente.\n\"Associazione Sportiva Dilettantistica Patern\u00f2 Calcio\" (2017-presente).\nDopo la scomparsa della prima squadra di calcio di Patern\u00f2 nell'estate 2015, a rappresentare calcisticamente la citt\u00e0 normanna vi sono l\"Associazione Sportiva Dilettantistica Real Citt\u00e0 di Patern\u00f2\", militante in Promozione, e il \"Football Club Dilettantistico Patern\u00f2\" - meglio noto come \"Paternese\" - militante in Terza Categoria.\nI brillanti risultati conseguiti sul campo da entrambe le formazioni paternesi nei rispettivi tornei, nella stagione 2016-2017, spingono i loro dirigenti alla fusione, e nell'estate 2017 viene costituita l\"Associazione Sportiva Dilettantistica Patern\u00f2\", che prender\u00e0 il posto del Real Patern\u00f2 in Promozione. La nuova societ\u00e0, presieduta da Ivan Mazzamuto, che ingaggia Marco Coppa come allenatore (poi sostituito da Orazio Pidatella), chiede ed ottiene dalla LND Sicilia il ripescaggio per l'ammissione al campionato di Eccellenza 2017-2018; la compagine etnea conclude la stagione regolare con un sesto posto in classifica nel girone B e sfiora l'approdo ai play-off.\nNella stagione Eccellenza 2018-2019 il Patern\u00f2 Calcio ottiene un quarto posto in classifica, arrivando ai play-off, dove viene eliminato nella semifinale regionale dopo aver pareggiato la gara in trasferta con il risultato di 2-2, contro il Biancavilla, che passa il turno grazie al miglior piazzamento in classifica.\nNella stagione di Eccellenza 2019-2020,viene composto un forte organico, in cui si distinguono dei giocatori di ottimo livello come, tra gli altri, Tot\u00f2 Cocuzza, Calogero La Piana, Fabrizio Bontempo, Filippo Raimondi, Santo Privitera, Giuseppe Truglio nelle vesti di capitano, il portiere Gabriele Ferla, nonch\u00e9 dei giovani di valore come Gabriel Santapaola e Federico Coniglione. La squadra, inizialmente guidata da Pippo Strano, successivamente \u00e8 stata affidata a Gaetano Catalano, il quale ha inanellato una serie incredibile di vittorie, battendo tutte le dirette concorrenti negli scontri diretti. La compagine paternese, accompagnata da un numero sempre maggiore di spettatori (una media partita di oltre 1500 presenze), ottiene dei brillanti risultati in campo, senza subire nessuna sconfitta tra campionato e coppa, unica squadra in tutta Italia dalla Serie A all'Eccellenza, e subendo solo 8 reti in campionato, miglior difesa a livello italiano. Il Patern\u00f2, dopo un primo periodo di assestamento della classifica, che comunque l'ha vista sempre nelle primissime posizioni, ben presto si va a piazzare al 1\u00ba posto, vincendo tutti gli scontri diretti, fino alla 24\u00aa giornata, cio\u00e8 fino allo stop causato dalla Pandemia di COVID-19 del 2019-2021. L'11 giugno 2020, dopo la riunione della Lnd, il Patern\u00f2 viene proclamato vincitore del campionato e di conseguenza promosso in serie D, il 30\u00b0 della sua storia.\nIl Patern\u00f2 si presenta in Serie D con una formazione che presenta varie riconferme della scorsa stagione, come tra gli altri La Piana, Bontempo, il capitano Truglio, i giovani Santapaola e Coniglione, arricchita da veterani della categoria come Maiorano e dalla presenza di molti giovani quali tra gli altri Mascari, Samuel e Manuel Puglisi, il portiere Cavalli. I rossazzurri fanno il loro esordio in campionato con una vittoria in trasferta contro la formazione calabrese del Roccella. Nonostante la stagione travagliata, il Patern\u00f2 raggiunge la salvezza con tre giornate d'anticipo, riuscendo ad ottenere ottimi risultati nelle partite pi\u00f9 sentite, come gli storici derby contro l'Acireale ed il Licata, chiudendo il campionato al 12\u00ba posto in classifica. Dopo l'iscrizione in Serie D 2021-2022 il Patern\u00f2 prepara la nuova stagione partendo dalla riconferma di Bontempo nelle vesti di capitano e pochi altri, mentre con la collaborazione del nuovo tecnico Alfio Torrisi viene allestita una rosa ricca di nuovi giovani di indubbio valore e peraltro conoscitori della categoria tra i quali Davide Dama, il portiere Francesco Latella, Andrea Palermo, Gaston Camara, Alessio Rizzo, affiancati da giocatori d'esperienza come Scoppetta e Foderaro. L'inizio del campionato si rivela entusiasmante, dove il Patern\u00f2 riesce a trovare otto risultati utili consecutivi, incappando nella prima sconfitta solo alla 9\u00aa giornata.\nColori e simboli.\nColori.\nI colori sociali del Patern\u00f2 sono il rosso e l'azzurro, come quelli della bandiera cittadina.\nSimboli ufficiali.\nIl simbolo principale del Patern\u00f2 Calcio \u00e8 contraddistinto dallo scudetto ufficiale. Inoltre \u00e8 considerato uno dei simboli della squadra, ma soprattutto della citt\u00e0 di Patern\u00f2, il Castello normanno, il pi\u00f9 importante monumento storico della citt\u00e0. \nStemma.\nIl logo dell'ASD Patern\u00f2 Calcio rappresenta uno scudo sagomato col capo a tre punte i cui bordi sono dorati. Il campo, a strisce verticali rossoazzurre, \u00e8 suddiviso in due parti non uguali, separati da una striscia bianca che riporta la dicitura \"Patern\u00f2 Calcio\"; nella parte superiore, pi\u00f9 stretta, \u00e8 raffigurato un pallone da calcio, nella parte inferiore, pi\u00f9 larga, lo stemma civico tutto d'oro.\nStrutture e Media.\nStadio.\n\u00c8 datata 1956 l'apertura dello storico stadio Salinelle che sostitu\u00ec il campo di gioco adibito nel giardino Moncada, la villa comunale.\nSuccessivamente l'impianto del quartiere Acquagrassa fu convertito in velodromo e la formazione etnea si stabil\u00ec nel nuovo stadio ubicato nella medesima zona.\nAttualmente le partite interne del Patern\u00f2 vengono disputate allo stadio Falcone-Borsellino, inaugurato il 21 aprile 2001 ed intitolato alla illustre memoria dei magistrati siciliani Giovanni Falcone e Paolo Borsellino.\nMedia.\nL'organo d'informazione pi\u00f9 vicino alla societ\u00e0, nonch\u00e8 Media Partner sin dalla sua nascita \u00e8 il periodico Gazzetta Rossazzurra, che puntualmente ogni 14 giorni attraverso le proprie pagine parla del Patern\u00f2 e quasi quotidianamente nel proprio sito internet. Hanno avuto vita breve il periodico Zona, andato in stampa solo dal 2002 al 2004. Cos\u00ec come \u00e8 andato in stampa qualche numero di un foglio del gruppo \"Dinastia Normanna\". Tra i quotidiani, il Patern\u00f2 trova spazio fisso sulle pagine de La Sicilia, Gazzetta del Sud e Giornale di Sicilia, nonch\u00e8 negli sportivi Corriere dello Sport - Stadio, La Gazzetta dello Sport e Tuttosport. Famoso \u00e8 invece il servizio del giornale L'Unit\u00e0 che nel 2002 incoron\u00f2 il Patern\u00f2 come la squadra pi\u00f9 forte del mondo per gioco prodotto.\nTra le tv locali, il Patern\u00f2 purtroppo trova poco spazio, mentre la domenica \u00e8 appuntamento fisso il rotocalco Salastampa che fu prima trasmesso su Antenna Sicilia e ora su Sicra tv.\nTifoseria.\nStoria.\nIl Patern\u00f2, nella sua storia, ha sempre potuto contare sul sostegno della tifoseria, sia la parte formata da ultras, sia dalla parte formata da semplici tifosi e appassionati, che seguono la squadra nella gare sia in casa che in trasferta.\nI primi gruppi paternesi di tifoseria organizzata cominciarono a formarsi negli anni cinquanta, quando la loro squadra cominci\u00f2 ad affermarsi e a disputare i primi tornei nazionali.\nIl primo gruppo ultras paternese sorse negli anni settanta, chiamato il \"Clan San Giovanni\". Fece seguito nel 1978, il \"Boys Villetta\". Dieci anni pi\u00f9 tardi, con lo scioglimento dei due storici gruppi, si form\u00f2 la \"Dinastia Normanna\", primo gruppo ultras, che siede in curva Sud.\nDa una costola della Dinastia Normanna, nel 2000 nasce il gruppo denominato \"Ultras Decisi\", nel 2001 il gruppo \"Rione Quattro Canti\" e rifondato nel 2020 e nel 2005 nasce il gruppo \"Nuove Leve\".\nGemellaggi e rivalit\u00e0.\nLa tifoseria paternese sostiene due gemellaggi,con il e con il .\nLe principali rivalit\u00e0 sono con , e ."}
{"id": "39562", "revid": "125962619", "url": "https://it.wikipedia.org/wiki?curid=39562", "title": "Ragusa Calcio", "text": "L'A.S.D. Ragusa Calcio, pi\u00f9 semplicemente A.S.D. Ragusa o Ragusa \u00e8 una societ\u00e0 calcistica italiana con sede nella citt\u00e0 di Ragusa.\nPu\u00f2 considerarsi la naturale continuazione dell\"'Unione Sportiva Ragusa\", storico sodalizio ibleo fondato nel 1949 e giunto al fallimento l'estate del 2007.\nIl 29 gennaio 2014, dopo la rinuncia a quattro partite di campionato di Serie D 2013-2014, \u00e8 stata esclusa dal campionato e dichiarata fallita. Nell'estate 2014 la societ\u00e0 rinasce con la denominazione di Unione Sportiva Dilettantistica Ragusa 2014. Due anni pi\u00f9 tardi la squadra rinuncia ad iscriversi al successivo campionato e di conseguenza viene rifondata come \"Associazione Sportiva Dilettantistica Citt\u00e0 di Ragusa\" che si iscrive in Promozione.\nDal punto di vista storico il campionato di massimo livello disputato dal club \u00e8 stato la Serie C, terza divisione nazionale, inoltre conta 7 partecipazioni ai campionati professionistici.\nIl colore ufficiale \u00e8 l'azzurro, il simbolo \u00e8 l'aquila e disputa le partite di casa allo Stadio Aldo Campo.\nStoria.\nLe origini del Ragusa.\nLe prime informazioni risalgono dalla \"Vedetta Iblea\" settimanale di propaganda fascista della Provincia iblea: L'U.S. RAGUSA nasce ufficialmente nel dicembre 1932. Gi\u00e0 negli anni precedenti a questa data una squadra di calcio ragusana gioca delle gare amichevoli e partecipa al Campionato Provinciale 31-32 nel girone A con Comiso, Vittoria e S. Croce (nel girone B c'erano Scicli, Modica, Pozzallo e Spaccaforno).\nNel 33-34 il Ragusa partecipa al campionato ULIC sezione SR con Scicli, Carlentini, Canicattini, Archia SR, De Rosa SR e Megara. il 19 luglio '34 nella finale a SR Ragusa-Carlentini 3-0. Nel 34-35 il Ragusa partecipa al campionato ULIC con Noto, Archia SR, Canicattini, Carlentini e De Rosa SR e vince nuovamente il torneo. Nel 36-37 partecipa al Campionato provinciale con Vittoria, Scicli, Hispica, Pozzallo e S.Croce, divenendone campione. Nel 1939 Partecipa al Campionato Propaganda Provinciale con Pozzallo, Vittoria, Ispica, Ragusa Ibla e Modica. Lo vince l'Ispica.\nCuriosit\u00e0 e la prima Serie C.\nIl calcio a Ragusa arriv\u00f2 prima della fondazione di questa societ\u00e0, nel 1949: sin dagli anni '30 esistevano almeno 2 squadre la F.U.C.I. e la JUNIOR, che giocavano allo stadio ENAL (costruito nel 1928 ed inaugurato con una partita fra le rappresentative di Ragusa e di Rosolini finita 2-1 per i ragusani).\nSi ha notizia nel campionato 1940-1941 di una squadra che portava il nome della citt\u00e0 iblea e militava in Prima Divisione (un livello sotto la Serie C).\nPer quasi trent'anni l'Unione Sportiva Ragusa ha militato tra Serie D e Promozione Regionale, ma nel 1977 arriv\u00f2 la svolta: gli azzurri vinsero il girone I di Serie D e furono promossi in Serie C. Per quattro anni la squadra figur\u00f2 tra i semiprofessionisti: 17\u00b0 la prima stagione (passaggio in Serie C2), 16\u00b0 la seconda, 9\u00b0 la terza e 18\u00aa e ultima nel campionato 1980-81, che sanc\u00ec il ritorno in Serie D.\n2001/2002 Il ritorno della Serie C.\nDopo 13 stagioni consecutive (arrivando secondo nel 1995-96)in Serie D, la Serie C2 ritorna solo nella stagione 2001-02, con la seconda vittoria del girone I di Serie D. Una festa a cui partecip\u00f2 tutta la citt\u00e0 ed una formazione, quella vincitrice, che rimarr\u00e0 come una delle pi\u00f9 forti della storia del calcio ragusano. Indimenticabili le partite decisive come quella di Lamezia con circa 600 ragusani al seguito e l'ultima in casa, vinta 6-1 contro il Pro Favara, che decret\u00f2 la promozione in Serie C grazie anche alla sconfitta della Vigor Lamezia (firmata dall' ex ragusano Leo Chisena della Pro Ebolitana). Nel 2003 il Ragusa si \u00e8 salvato classificandosi al 13\u00ba posto del girone C. Nel 2004 \u00e8 arrivato 15\u00ba ed \u00e8 stato costretto a giocare i play-out contro il Castel di Sangro dove ha avuto la meglio. Nel 2005 ha concluso la stagione ancora una volta al 15\u00ba posto, ma questa volta il ha avuto la meglio agli spareggi, condannando gli azzurri alla Serie D.\nL'inizio del declino.\nNel 2005-06 il Ragusa \u00e8 giunto al nono posto del girone I di Serie D, dopo aver sfiorato i play-off. La seguente ed ultima stagione \u00e8 stata turbolenta e travagliata con gli iblei che ancora una volta hanno sfiorato i play-off nonostante i problemi societari. Il 12 luglio 2007, dopo un'estate di ansia e attesa da parte di tutta la citt\u00e0, la societ\u00e0 dichiara fallimento per mancanza di fondi e debiti che raggiungerebbero i 500.000 euro. Scompare cos\u00ec lo storico \"U.S. Ragusa\" che si porta con s\u00e9 indelebili e gloriosi ricordi lasciando nella tristezza gli sportivi iblei.\nLa rinascita.\nDopo la sua scomparsa la squadra del Pozzallo, militante nel campionato regionale di Promozione, fa rinascere il calcio a Ragusa acquisendo la denominazione di Ragusa-Pozzallo e si trasferisce a Ragusa giocando le sue partite interne allo stadio Aldo Campo di Ragusa. Nel 2008, dalla fusione avvenuta tra le societ\u00e0 \"Pozzallo-Ragusa\" e \"Ragusa '90\" \u00e8 nata la nuova societ\u00e0 denominata Associazione Sportiva Dilettantistica Ragusa. Dopo aver conquistato sul campo il campionato di Promozione girone D nella stagione 2007-08 gli iblei hanno attraversato quattro anni di purgatorio nell'Eccellenza girone B. Infatti per ben quattro volte hanno affrontato i play-off perdendoli rispettivamente: nella stagione 2008-09 (1-0) contro l'Acireale, nella stagione 2009-10 contro il Noto e nella stagione 2010-11 contro il Biancadrano ai calci di rigore. Le cose per\u00f2 cambiano nella stagione 2011-12 quando in panchina arriva mister Rigoli e vengono ingaggiati giocatori di serie superiori. Un campionato caratterizzato dalla sfida al vertice con il Citt\u00e0 di Messina. Il Ragusa per\u00f2 ha la meglio sui messinesi nello scontro decisivo vinto 1-0 e ritrova la matematica promozione in Serie D dopo la vittoria fuori casa nella penultima giornata per 0-1 contro i cugini del Modica calcio. Dopo 5 anni cos\u00ec la squadra del capoluogo ritrova la Serie D e viene inserita nel girone I.\n2012-2013: la salvezza raggiunta ai play-out.\nNel 2012-2013 Giuseppe Anastasi \u00e8 stato ingaggiato come nuovo allenatore. \u00c8 ritornato l'attaccante Carmelo Bonarrigo e con lui sono arrivati Ferla, Spampinato, Panatteri, Foderaro e Crucitti. Nonostante nel girone di andata il Ragusa si trovasse a ridosso dei play-off, nel girone di ritorno la squadra ha perso posizioni fino ad entrare in zona play-out. A fine del campionato il Ragusa era quart'ultimo e doveva disputare i play-out con il campo a sfavore. Il presidente Giuseppe Rimmaudo ha deciso cos\u00ec di operare un cambio in extremis: ha accettato le dimissioni del tecnico Anastasi e ha chiamato alla guida Emanuele Massari, responsabile del settore giovanile. Gli iblei, partendo da sfavoriti, hanno affrontato l'A.C. Palazzolo, pareggiando in casa il 19 maggio per 1-1 ma vincendo dopo 1-0 al ritorno il 26 maggio, con circa 200 tifosi al seguito, grazie ad un gol dell'ex Bonarrigo. Dopo la salvezza il presidente Giuseppe Rimmaudo ha cercato il sostegno economico della citt\u00e0 e dell'imprenditoria locale, non trovando per\u00f2 l'appoggio di nessuno. Dopo settimane di apprensione per\u00f2 il Ragusa Calcio \u00e8 stato rilevato da una nuova cordata.\nL'era Vito e la fine del Ragusa Calcio.\nIl 27 giugno 2013 la societ\u00e0 \u00e8 passata nelle mani del nuovo presidente Enzo Vito, che si \u00e8 presentato con un progetto per vincere la categoria.Gli acquisti pi\u00f9 importanti che avrebbero dovuto fare il salto di qualit\u00e0 alla squadra erano i due calciatori argentini Ruben Cecco e Sebastian Marcelo Malandra oltre al brasiliano Diego Simoes De Souza e i forti locali come Federico Bufalino e Gabriele Ferla.\nIl progetto per\u00f2 si \u00e8 dimostrato tutto uno show: dopo un inizio ottimista infatti, i giocatori, senza stipendi da oltre 3 mesi, hanno deciso di mollare; Il presidente Enzo Vito nel frattempo si era dimesso lasciando una societ\u00e0 piena di debiti al vice Nicola Savarese che ha cercato, senza riuscirci, di salvare il salvabile. Il 1\u00ba dicembre 2013, per la prima volta nella sua storia, il Ragusa Calcio non si \u00e8 presentato ad una gara ufficiale perdendo a tavolino 3-0 contro l'Agropoli. L'era pi\u00f9 buia in assoluto che vede gli iblei ultimi in classifica in attesa dell'ultimo sospiro.\nIl 26 gennaio 2014 dopo aver rinunciato per la quarta volta a disputare la partita interna contro il Comprensorio Montalto, il Ragusa viene escluso dal girone I della Serie D alla ventesima giornata.\nLa rinascita.\nNell'estate 2014, la societ\u00e0 rinasce con la denominazione di Unione Sportiva Dilettantistica Ragusa 2014 iscrivendosi al girone D del campionato di Promozione Sicilia. Nel 2016 rinuncia ad iscriversi al campionato di promozione, in estate un'altra squadra ragusana: la New Team Ragusa cambia denominazione in Associazione Sportiva Dilettantistica Citt\u00e0 di Ragusa, continuando a portare avanti il calcio in citt\u00e0. Nel campionato di Promozione 2016-2017. ottiene un 2\u00ba posto nel girone D, si qualifica ai play off ma perde col Citt\u00e0 di Messina. Nonostante ci\u00f2 viene ripescato in Eccellenza 2017-2018 dalla quale retrocede dopo un 15\u00ba posto finale. A fine stagione cambia denominazione in Associazione Sportiva Dilettantistica Ragusa.\nNella stagione 2018-2019, con la presidenza D'Amico e sotto la guida dell'allenatore Filippo Raciti, partecipa al campionato di Promozione Sicilia 2018-2019 classificandosi, dopo un'annata trionfale, al primo posto in classifica acquisendo la possibilit\u00e0 di giocare nel campionato di Eccellenza 2019-2020. La stagione vincente viene completata dalla conquista, la prima della storia della compagine azzurra, della Coppa Italia di categoria.\nColori e simboli.\nColori.\nIl colore del Ragusa \u00e8 l'azzurro e da ci\u00f2 la tradizionale casacca del Ragusa \u00e8 azzurra con calzoncini bianchi e calzettoni azzurri. I calciatori vengono chiamati perci\u00f2 azzurri.\nSimboli.\nIl simbolo del Ragusa \u00e8 l'aquila, in virt\u00f9 di ci\u00f2 i calciatori vengono chiamati aquile.\nStrutture.\nStadio.\nLo stadio principale del Ragusa \u00e8 lo stadio Aldo Campo. L'anno d'esordio degli azzurri su questo impianto \u00e8 il 1972, anno in cui lasci\u00f2 lo storico \"ENAL\". Lo stadio comunale \u00e8 situato in contrada Selvaggio ed ha una capienza di circa 4.500 spettatori.\nSociet\u00e0.\nDal punto di vista amministrativo il Ragusa \u00e8 un'associazione sportiva dilettantistica\nPresidente : Giacomo Puma\nVice Presidenti : Emanuele Occhipinti - Alberto Ribellino - Emanuele Carnazza - Leonardo Carnazza\nDirettore Generale : Alessio Puma\nVice Direttore Generale : Giovanni Gatto\nDirettore Sportivo : Graziano Strano\nAmministratore Delegato : Vincenzo Appiano\nTifoseria.\nStoria.\nIl movimento ultras a Ragusa muove i primi passi nel 1983, anno di fondazione dei South Boys,nati dall\u2019idea di un gruppo di amici accomunati dalla grande passione per i colori azzurri. Il direttivo era composto da una decina di ragazzi che durante la settimana si riunivano nei pressi della Sacra Famiglia per organizzare le varie attivit\u00e0 del gruppo; spesso a loro si aggregava un componente della \u201cFalange D\u2019Assalto Catania\u201d in quel periodo a Ragusa per motivi di lavoro che contribu\u00ec non poco alla crescita dei South che in pochissimo tempo riuscirono ad acquistare la stima ed il rispetto dei gruppi ultras che gravitavano in quegli anni in Sicilia. Con i South fior\u00ec anche un piccolo gruppo satellite che ebbe, per\u00f2, vita breve: i Fegati Spappolati.\nI South andarono avanti sino alla stagione 87/88,anno in cui emersero gli Eagles Supporters che si rifacevano ai pi\u00f9 quotati E.S della Lazio, squadra simpatizzata da alcuni componenti degli ESRG. Fu un gruppo di transizione che con la promozione delle aquile in D nell'89 cambi\u00f2 denominazione in Giovent\u00f9 Iblea. La Giovent\u00f9 dopo i primi entusiasmanti anni nella vecchia interregionale, ha attraversato periodi bui in coincidenza con il susseguirsi di societ\u00e0 fallimentari che ci hanno fatto rischiare anche una triste radiazione. Poi l\u2019era Antoci e la promozione in C. Rimarr\u00e0 a lungo impressa la trasferta dei 400 di Lamezia. Era L\u2019Aprile 2002. Quella trasferta fu anche il battesimo del Gruppo Manicomio, gruppo estroverso e con una visione pi\u00f9 british rispetto al vecchio stampo italiano della Giovent\u00f9. Hanno inculcato alla gradinata una mentalit\u00e0 ultras che da tempo mancava nella nostra citt\u00e0.Il triennio(dal 2002 al 2005)tra i professionisti vide la tifoseria azzurra confrontarsi con realt\u00e0 di tutto rispetto nel panorama ultras italiano(centro-sud),facendo ottenere un importante livello di maturazione dal punto di vista ultras alla gradinata.\nCon il fallimento della societ\u00e0 nel 2007,e la fondazione di una nuova compagine, gli ultras decidono di spostarsi nella \"curva nord\"attuale settore ospiti,esperienza di breve durata che culminer\u00e0 nel 2010 a seguito del furto delle pezze \"Giovent\u00f9 Iblea\" e \"Curva Nord\" ad opera degli ultras acesi, i due gruppi tra cui quello storico Giovent\u00f9 Iblea furono costretti a sciogliersi.Dopo quell'evento gli ultras tornarono nella storica \"tribuna b\"dove il Gruppo Manicomio divenne per oltre un decennio l'unico gruppo ultras in citt\u00e0, seguendo ovunque la propria squadra.Nel giugno 2020 nasce il gruppo \"Ultras Iblei\" che insieme al \"Gruppo Manicomio\" rappresentano i gruppi organizzati nella cittadina iblea..\nGemellaggi e rivalit\u00e0.\nIl principale gemellaggio della tifoseria ragusana \u00e8 quello con il Patern\u00f2. Rapporti di stima ed amicizia sono con le tifoserie di Foggia, Ebolitana, Latina, Marsala, Giarre, Atletico Catania, Nocerina e Crotone. La principale rivalit\u00e0 si ha con la tifoseria del Vittoria.\nLe rivalit\u00e0 pi\u00f9 o meno accese sono con le tifoserie di Igea Virtus, , Siracusa, Acireale, Gela, Caltagirone, Akragas, Modica, Noto."}
{"id": "39563", "revid": "125484272", "url": "https://it.wikipedia.org/wiki?curid=39563", "title": "Associazione Calcio Dilettantistica Citt\u00e0 di Vittoria", "text": "Il Citt\u00e0 di Vittoria, meglio conosciuto come Vittoria, \u00e8 una societ\u00e0 calcistica italiana, con sede nella citt\u00e0 di Vittoria, in provincia di Ragusa.\nIl sodalizio esistente ha ereditato, nel 2017, la tradizione sportiva dello storico \"Circolo Sportivo Vittoria\", fondato nel 1944 e pi\u00f9 volte rifondato nel corso della sua storia, prima societ\u00e0 cittadina ad iniziare la sua avventura agonistica nei quadri calcistici federali nazionali. \nI colori sociali sono il bianco ed il rosso ed il club milita attualmente nel campionato regionale di Promozione.\nI momenti di gloria maggiore raggiunti dal calcio vittoriese possono essere inquadrati in due determinati periodi storici: il primo \u00e8 compreso tra la seconda met\u00e0 degli anni settanta fino ai primi anni ottanta, mentre il secondo va dalla conclusione degli anni novanta a tutta la prima met\u00e0 degli anni duemila.\nStoria.\nLe origini.\nIl calcio a Vittoria \u00e8 arrivato, secondo alcune fonti, alla fine degli anni venti, quando il figlio di un esiliato politico palermitano, Mondino, costitu\u00ec una prima formazione di calcio cittadina composta da giovani locali; era l'anno 1929.\nI primissimi anni dall'introduzione del calcio in citt\u00e0 e il decennio seguente, che si spinger\u00e0 sino a quasi l'inizio della seconda guerra mondiale, vedranno le prime rappresentative vittoriesi iniziare la loro attivit\u00e0 agonistica esclusivamente in partite e tornei amichevoli o a carattere locale, misurando la loro forza contro formazioni di paesi della zona.\nLa prima amichevole della squadra vittoriese fu giocata nel 1929 (intorno al 4 luglio) contro la gi\u00e0 collaudata Hispica della cittadina di Spaccaforno, gi\u00e0 esistente dal 1924, e si disput\u00f2 su di un campo arrangiato nei pressi della strada Vittoria-Gela, ma nonostante lo sfavorevole risultato di 0-3 per i locali, il pubblico di casa rimase appassionato per il nuovo spettacolo.\nNel 1932, in piena era fascista e col favore del regime, il nuovo sport andava sempre pi\u00f9 diffondendosi anche in Provincia e gi\u00e0 da questa data venne organizzato il primo campionato tra i giovani Balilla (ragazzi tra i 14 e i 18 anni) dei paesi della Provincia quali Santa Croce Camerina, Comiso, Vittoria, Ragusa, Scicli, Modica, Spaccaforno (l'odierna Ispica), Pozzallo. Da questa esperienza ne trassero beneficio le cittadine di Vittoria, Scicli e Ragusa, le quali costituirono tre robuste societ\u00e0 calcistiche: La \"Attila Sallustro Vittoria\", che divenne la prima vera societ\u00e0 di calcio sorta in citt\u00e0; la Us Ragusa e la Giovinezza Scicli.\nLa nuova societ\u00e0 vittoriese, sorta da due anni, si affili\u00f2 nella stagione 1933-34 al Comitato Locale Provinciale, insieme ad una societ\u00e0 di Ragusa e una di Ispica, ma vi rinuncer\u00e0 poco tempo dopo.\nNel 1937 la squadra del Fascio Giovanile di Vittoria partecipa al campionato dei Fasci Giovanili di Combattimento (F.G.C.) organizzato dalla Sezione Propaganda del Direttorio FIGC di Ragusa, insieme alle squadre dei Fasci delle citt\u00e0 di Ispica, Pozzallo, Ragusa, Scicli e Santa Croce Camerina; secondo il regolamento vigente, ogni squadra doveva essere composta da giovani atleti con una et\u00e0 non superiore ai 22 anni. Il Fascio di Vittoria gioc\u00f2 le gare casalinghe del campionato sul proprio terreno di gioco denominato \"Mendolilli\", il 18 aprile affront\u00f2 il Fascio di Scicli battendolo.\nL'ultimo impegno agonistico per la formazione vittoriese, prima della sospensione per lo scoppio della seconda guerra mondiale, \u00e8 datato al 1939, anno in cui partecipa al campionato provinciale della Sezione Propaganda contro le formazioni delle citt\u00e0 di Pozzallo, Ragusa, Ispica, Ragusa Ibla e Modica, che vide imporsi la squadra di Ispica sulle altre.\nIl dopoguerra e la nascita del Circolo Sportivo Vittoria.\nAlla fine delle ostilit\u00e0 e dopo lo sbarco alleato dell'estate 1943, con la liberazione della Sicilia dai nazisti-fascisti, la Delegazione Provinciale degli Sports di Ragusa organizz\u00f2 per la stagione 1943-44, un mini Campionato Provinciale a cui parteciparono molte squadre locali come la Fuci Ragusa, l'Iblea Ragusa, l'Aurora Modica, l'Hispica, la Junior Ragusa e il Goliardico Vittoria. L'intento era quello di riprendere l'attivit\u00e0 agonistica in Provincia, dopo gli innumerevoli sforzi post bellici che non avevano risparmiato neanche le societ\u00e0 calcistiche provinciali preesistenti, ed infine festeggiare la fine della guerra stessa; il torneo sar\u00e0 vinto dall'Hispica nell'estate del 1944.\nIl 1944, inoltre, \u00e8 stata una data cruciale per Vittoria, perch\u00e9 fu proprio in questo anno che sorse una nuova societ\u00e0 calcistica denominata \"Circolo Sportivo Vittoria\" e che sar\u00e0 la prima formazione cittadina ad iniziare, gi\u00e0 nel 1946, la sua avventura agonistica nei campionati siciliani regionali dell'epoca. La formazione vittoriese, appena costituita, fece il suo esordio partecipando al campionato provinciale Sezione Propaganda del 1945, e in quel torneo, il 6 maggio, i vittoriesi batterono, tra le proprie mura, il Circolo Sportivo \"Libertas\" Scicli col punteggio tennistico di 7-2. Tuttavia la vittoria della formazione di casa venne annullata e data a tavolino allo Scicli, dopo che l'allenatore degli ospiti, Giglio, present\u00f2 reclamo per delle posizioni irregolari di alcuni giocatori vittoriesi.\nNella stagione 1947-48 il Circolo Sportivo Vittoria, dopo essersi piazzato al primo posto del girone B del campionato di Prima Divisione siciliana e aver vinto il girone finale regionale che valeva la promozione, fu promosso e ammesso a partecipare per la prima volta alla Promozione siciliana Interregionale del 1948-49, ma dopo quell'annata chiusa in malo modo, la societ\u00e0 retroceder\u00e0 addirittura in Seconda Divisione, per mancanza di fondi sufficienti all'iscrizione in Prima Divisione.\nIl decennio successivo vide il Vittoria militare in Seconda Divisione, tra il 1949 e il 1951, e poi di nuovo in Prima Divisione siciliana, che manterr\u00e0 per tre stagioni. Nel 1954 dopo aver vinto il campionato, arriv\u00f2 finalmente l'accesso alla nuova Promozione, il massimo livello regionale di quel periodo, e ben dieci anni di militanza in questa categoria, tra alti e bassi, con un acuto culminato nel primo posto del 1959: purtroppo per gli ipparini, in quell'annata il Commissario federale Bruno Zauli aveva imposto rigidi criteri economici per far fronte alla crisi sportiva in cui versava la FIGC, ed Artemio Franchi decise che tra i club siciliani l'Igea Virtus giunta seconda dava comunque maggiori garanzie di solidit\u00e0 finanziaria, ed ammise quest'ultima in D. Da l\u00ec fecero seguito altre cinque stagioni in Prima Categoria siciliana, che nel frattempo aveva preso il posto della Promozione a partire dal 1959-60.\nIl declino degli anni sessanta.\nIl periodo pi\u00f9 buio nella storia del calcio vittoriese inizi\u00f2 a partire dal 1963-64, ultimo anno in Prima Categoria della societ\u00e0 biancorossa, quando arriv\u00f2 la retrocessione in Seconda Categoria Sicilia, dopo essersi ritirata prima della fine regolare dell'annata e aver concluso il campionato al quindicesimo posto. I motivi per cui la stagione non venne portata sino in fondo furono addebitati ai soliti problemi economici, che caratterizzeranno tutta la storia delle varie societ\u00e0 calcistiche succedutesi in citt\u00e0, dagli inizi e nel corso dei decenni.\nTra il 1964-65 e il 1967-68, seguir\u00e0 un inesorabile declino, con tre campionati, in quattro stagioni, giocati in Seconda Categoria e culminati nel punto pi\u00f9 basso mai raggiunto prima: la Terza Categoria Sicilia nel 1965-66, poi conclusa al secondo posto con la promozione.\nSempre nel 1965, la societ\u00e0 effettu\u00f2 un cambio di denominazione in \"Libertas Federici\", che, dall'anno seguente, gi\u00e0 in Seconda Categoria, inizier\u00e0 il nuovo lento cammino di ripresa verso i decenni successivi, che saranno tra i pi\u00f9 floridi della storia.\nIl Club Calcio 1968: la rinascita '70-'80 e la C2.\nLa \"Libertas Federici\", dopo pochi anni, venne subito rifondata nel 1971 con il nome di \"Club Calcio Vittoria\" e con colori sociali bianco e rossi. Il Club Calcio fu una societ\u00e0 molto pi\u00f9 solida delle dirette progenitrici ed ebbe i suoi risultati migliori a cavallo tra la met\u00e0 degli anni settanta e i primi anni ottanta, quando intraprese una scalata graduale e costante verso il calcio pi\u00f9 importante.\nLa formazione biancorossa, dopo sei stagioni disputate nel campionato regionale di Promozione siciliana, inaugurato in Sicilia, con questa denominazione nel 1971; gi\u00e0 nel 1973-74 ottenne per la prima volta la promozione in Serie D, e dopo solo quattro anni, con la guida tecnica di Antonio Colomban, raggiunse, addirittura, nel 1977-78 la promozione nella nuova Serie C2, nata proprio nel 1978 dalla scissione della vecchia Serie C in C1 e C2.\nAl suo debutto assoluto nel calcio professionistico, nel campionato 1978-79 di C2, il Vittoria, allenato da Giancarlo Magi, ex calciatore dai trascorsi celebri in Serie A con le maglie di Fiorentina e Catania, si classific\u00f2 12\u00ba, riuscendo a centrare una storica salvezza.\nLa seconda stagione consecutiva di C2 dell'anno successivo, per\u00f2, segner\u00e0 la fine della brevissima avventura tra i professionisti, infatti, nonostante la societ\u00e0 biancorossa fece gli stessi punti di , Messina e , retrocesse per differenza reti, ritornando cos\u00ec in Serie D dopo soli due anni. Allenatore in quell'annata fu il palermitano Carmelo Del Noce.\nIl ritorno in D dur\u00f2 solo due stagioni; nel 1982 il Club Calcio retrocesse in Promozione, dove milit\u00f2 per sei anni, prima di una nuova promozione nel 1988 nel Campionato Interregionale (la ex Serie D, che nel frattempo aveva mutato nome). Anche nel nuovo campionato la presenza del Vittoria fu una fugace apparizione, poich\u00e9 il club biancorosso dopo un solo anno torn\u00f2 in Promozione, dopo aver perso lo spareggio retrocessione contro la Folgore Castelvetrano, dato lo stesso numero di punti ottenuto dalle due squadre alla fine della stagione regolamentare.\nAnni interlocutori '80-'90 e la scomparsa del Club Calcio.\nDalla retrocessione in Promozione del 1989, la squadra trascorse altre due stagioni in questa categoria, ma nel 1991-92 la societ\u00e0 vittoriese prese parte al nuovo massimo campionato regionale di Eccellenza appena introdotto, dopo una riforma dei campionati dilettantistici operata dalla Lega Nazionale Dilettanti, con declassamento della vecchia Promozione a livello inferiore.\nVinto al primo tentativo il campionato di Eccellenza, il Vittoria \u00e8 promosso nel 1992 nel Campionato Nazionale Dilettanti, ma gi\u00e0 dopo solo un anno, nel 1993 il Club Calcio Vittoria non riesce a proseguire l'avventura tra i dilettanti nazionali, rinunciando all'iscrizione al campionato successivo per mancanza di fondi necessari, nonostante la squadra avesse raggiunto la salvezza.\nNel 1993-94 il Club Calcio \u00e8 ammesso in Promozione, ma non la concluder\u00e0 e si ritirer\u00e0 a stagione in corso; sar\u00e0 la fine della pi\u00f9 importante e duratura societ\u00e0 calcistica vittoriese mai esistita sino ai giorni nostri, dopo 26 anni di onorata attivit\u00e0, che ad oggi sono anche il record di longevit\u00e0 per un sodalizio calcistico della citt\u00e0 di Vittoria.\nCon la scomparsa del Club Calcio, l'altra societ\u00e0 vittoriese in attivit\u00e0, il \"Vittoria Colonna\" del duo Loggia/Clemenza e militante gi\u00e0 in Promozione, diventa la prima squadra della citt\u00e0 e cambia denominazione in \"A.S. Vittoria\", lasciando i colori biancoazzurri per quelli biancorossi e venendo poi subito promossa in Eccellenza, dopo essersi piazzata al secondo posto nel girone C.\nGli anni d'oro: dai successi in Coppa all'approdo in C1.\nLa seconda met\u00e0 degli anni novanta e l'inizio del nuovo millennio, rappresentano il periodo pi\u00f9 glorioso e ricco di successi che il sodalizio biancorosso abbia mai regalato ai suoi numerosi ed appassionati tifosi. Infatti, gi\u00e0 nel 1994-95 la squadra vittoriese si classifica al terza nel campionato di Eccellenza.\nL'anno seguente, ingaggiato come nuovo tecnico il siracusano Loreno Cassia, la squadra conclude al secondo posto, dopo un avvincente testa a testa durato tutta la stagione, ma solo dopo lo spareggio per il primo posto, perso contro l'US Peloro Messina, a Bagheria.\nSembra essere un anno totalmente negativo, perch\u00e9 il Vittoria \u00e8 sconfitto pure ai play-off promozione regionali contro il Patti; tuttavia, per gli uomini di Cassia arriva almeno la consolazione della vittoria della prima Coppa Italia Dilettanti di Eccellenza regionale della sua storia.\nLa scalata dei biancorossi si ha, finalmente, nel 1996-97, sempre con Cassia in panchina, quando si riconquista la Serie D, vincendo il proprio girone e bissando il successo in Coppa Italia regionale dell'anno precedente, vittoria contro l'A.S.D. Mazara Calcio per 1-0 ad Agrigento con gol di Paolo Rametta e centrando l'accoppiata campionato e coppa.\nDopo 6 stagioni di assestamento e consolidamento in D, la stagione 2002-03 sancisce il ritorno dei colori biancorossi vittoriesi nel calcio professionistico, col mister Domenico Giacomarro in panchina. Infatti, dopo aver ridenominato il sodalizio biancorosso in \"Football Club Vittoria\", ricollegandosi con una sorta di linea di continuit\u00e0 temporale al vecchio Club Calcio 1968 e come a voler rivendicare una eredit\u00e0 diretta tra l'una e l'altra societ\u00e0, la squadra allenata da Giacomarro, piazzatasi a fine campionato dietro a , allenata dall'emergente Mario Somma, Vigor Lamezia e , vince contro queste ultime due il triangolare play-off per differenza reti (successo in casa per 2-0 contro i lametini e sconfitta in trasferta contro il Siracusa per 2-1), consentendo cos\u00ec il successivo ripescaggio in Serie C2, categoria che mancava in citt\u00e0 dalla stagione 1979-80, ben 23 anni di assenza.\nIl ritorno tra i professionisti nel 2003-04 riserva un'ulteriore, sorprendente e allo stesso tempo storica promozione in Serie C1, tanto pi\u00f9 perch\u00e9 arrivata in quanto matricola e dopo aver condotto il campionato regolare ai vertici, dopo un inizio incerto e un cambio della guardia in panchina tra Mauro Zampollini e il mister nuovo Nevio Orlandi, proveniente dalle giovanili della , in quegli anni militante in Serie A.\nPer il Vittoria il sogno C1 diventa realt\u00e0 dopo aver vinto i play-off contro squadre ben allestite e gi\u00e0 pronte per il salto di categoria come la Fidelis Andria e il .\nSuperati nelle semifinali i pugliesi con un doppio pareggio (0-0 ad Andria e 1-1 in casa), grazie alla migliore classifica al termine della stagione regolare, in finale \u00e8 il l'ultimo ostacolo tra i biancorossi e la C1.\nLa prima gara \u00e8 giocata al Comunale di Vittoria, in uno stadio stracolmo di gente sino a quasi i bordi del terreno di gioco, circa 3500 persone presenti che danno tutto il loro apporto alla squadra, che ricambia il calore della gente con il netto successo per 3-0, grazie ad una stupenda tripletta di un ispiratissimo Gianpiero Clemente. Nel match di ritorno allo Stadio Franco Fanuzzi, il Brindisi si impone per 1-0, ma ci\u00f2 basta ai vittoriesi per difendere il risultato dell'andata.\nAl triplice fischio finale esplode la festa promozione dei numerosissimi e coloratissimi tifosi biancorossi presenti sugli spalti a Brindisi, circa un migliaio in tutto, arrivati dalla Sicilia per sostenere la squadra. In contemporanea anche gli altrettanto numerosi tifosi rimasti in citt\u00e0, invadono il Comunale, dove per l'occasione viene allestito un maxischermo per assistere alla partita di Brindisi, e al termine della gara, anche a Vittoria si scatena la festa che proseguir\u00e0 per tutta la serata e la nottata.\nLa Serie C1 rappresentava in quel periodo ed \u00e8 a tutt'oggi la categoria pi\u00f9 alta mai raggiunta dai biancorossi in tutta la loro storia.\nL'avventura tra i professionisti e la nuova crisi.\nNel 2004-2005, al debutto assoluto in Serie C1 ed inserita nel girone A, insieme a societ\u00e0 dai trascorsi nobili tra Serie A e B quali , Cremonese, , Novara, Pisa, la squadra \u00e8 artefice di un campionato non all'altezza delle aspettative dell'ambiente. Nonostante l'arrivo di giovani promesse quali Federico Piovaccari e Gaetano Vasari, di un rafforzamento societario di esperienza con Massimo Ienca a capo della gestione organizzativa e il cambio di alcuni tecnici, lo stesso Nevio Orlandi sar\u00e0 sostituito con Francesco D'Arrigo, a sua volta esonerato e rimpiazzato dall'ex calciatore della , Ubaldo Righetti, e di svariati calciatori, non si riesce a mantenere la categoria, e il Vittoria retrocede in Serie C2 dopo aver perso i play-out contro la Fidelis Andria, due doppi 1-1 in casa e in trasferta, per peggiore posizionamento nella stagione regolare (poi anch'essa retrocessa per problemi economici).\nI problemi per il Vittoria, per\u00f2, non sono ancora destinati a finire e proseguono anche l'anno dopo, condotto sulla falsariga della fallimentare annata precedente. Anche in questo campionato la societ\u00e0 sembra avere le idee non molto chiare sul da farsi, anzi, per certi versi sembra averle ancora pi\u00f9 confuse, optando per diversi e discutibili avvicendamenti in panchina come l'ingaggio, l'esonero, il reintegro e di nuovo l'interruzione della collaborazione per pi\u00f9 volte, di ben tre allenatori differenti, che si alterneranno a fasi alterne tra di loro nell'arco dell'intero campionato, nell'estremo tentativo di salvare il calcio professionistico giunto non da molto in citt\u00e0.\nLa stagione parte, inizialmente, con Augusto Gentilini, succeduto dopo 20 giornate da Piero Lombardi, ma anch'egli \u00e8 sollevato dall'incarico pi\u00f9 volte per lo stesso Gentilini, prima, e per Riccardo Tumiatti, poi, che non avr\u00e0 sorte migliore dei due predecessori; infine Lombardi \u00e8 richiamato questa volta definitivamente per le ultime giornate, quando ormai la situazione \u00e8 gi\u00e0 compromessa.\nStessa sorte tocca all'intera rosa calcistica, stravolta totalmente tra il mercato estivo e quello invernale, con continui arrivi e partenze di decine di calciatori in tutti i ruoli, ma senza che si riesca a raggiungere i risultati prefissi.\nA fine anno il Vittoria \u00e8 ultimo ed \u00e8 retrocesso di nuovo, dapprima in Serie D, ma poi non riuscendo nemmeno ad iscriversi a questo campionato, a causa della grave crisi finanziaria, durata per l'intera stagione, \u00e8 costretto a ripartire dalla Seconda Categoria provinciale.\nLe cause di questo doppio fallimento in Serie C, possono essere imputate a diversi fattori, specie le politiche sportive, amministrativo-economiche e programmatiche insufficienti al mantenimento della categoria, dovute ad una gestione societaria inadeguata e forse totalmente impreparata ed inesperta, per poter assicurare la sopravvivenza del calcio professionistico nella citt\u00e0 di Vittoria.\nIl \"Football Club Vittoria\", dopo aver abbandonato i fasti recenti della Serie C, inizia la nuova avventura nella Seconda Categoria siciliana 2006-07 e dopo una sola stagione approda nel campionato di Prima categoria siciliana, dopo aver vinto i play-off. Nel 2007-08 si piazza secondo, ma \u00e8 sconfitto nella finale play-off e sfiora la Promozione; tuttavia a fine annata fallisce, cambiando nome in \"Associazione Sportiva Dilettantistica Fly Calcio Vittoria\" e assetti societari.\nAnni recenti: Citt\u00e0 di Vittoria 2007, Calcio Vittoria 2015 e Vittoria Stadium Akademy.\nOrfani del FC Vittoria, appena scomparso dai campionati maggiori, al termine della stagione 2006-07 la Polisportiva Comiso, militante in Serie D, decide di trasferirsi a Vittoria e fondendosi con la seconda squadra locale in attivit\u00e0, La Junior Vittoria, che gioca in Prima Categoria, assume la denominazione \"Associazione Calcio Dilettantistica Citt\u00e0 di Vittoria\". Il quadro dirigenziale e tecnico rimane immutato, con Franco Caruso al timone, gi\u00e0 presidente del Comiso, che assume anche la presidenza del nuovo club e con Giuseppe Romano allenatore, anche lui proveniente dai verde-arancio.\nIl debutto del nuovo Citt\u00e0 di Vittoria avviene nel campionato di Serie D del 2007-08 e parte sotto i migliori auspici, con il presidente Caruso che costruisce una squadra da primato, ma in quella stagione va tutto storto, con la salvezza che arriva solamente a 2 giornate dal termine del campionato e con il presidente Caruso che, per motivi non molto chiari, abbandona la presidenza della prima squadra vittoriese dopo neanche un anno, che concluder\u00e0 la stagione solo all'11\u00ba posto.\nLa stagione 2008-09 \u00e8 un vero calvario per la formazione biancorossa e culmina in una retrocessione in Eccellenza, dopo aver disputato i play-out contro il Palazzolo.\nDal 2009 al 2015 la prima societ\u00e0 calcistica vittoriese milita in Eccellenza, tentando, con non pochi affanni in tema di risultati sportivi, e tra diversi cambi di gestione e dirigenziali, di riconquistare la Serie D. \nNella stagione 2014-15, dopo 6 campionati di permanenza in Eccellenza, arriva per la compagine biancorossa la retrocessione in Promozione, fatale la sconfitta per 2-0 ai play-out contro il Modica. \nIl sodalizio cittadino, fondato nel 2007, e minato da debiti sempre pi\u00f9 gravosi, chiude la propria breve esistenza nell'estate 2015, quando arriva per esso la radiazione dagli organici del Comitato regionale siculo, a seguito del mancato versamento per l'iscrizione al campionato di Promozione.\nScomparsa la squadra maggiore, la nuova annata calcistica 2015-16 vedr\u00e0 il passaggio di testimone ad una societ\u00e0 minore, \"l'A.S.D. Calcio Vittoria\", chiamata a rappresentare il calcio cittadino, nel girone G della Prima Categoria siciliana. \nRipescata in Promozione 2016-2017, ottiene una tranquilla salvezza. L'anno successivo rinuncia al campionato di Promozione, chiudendo la sua avventura nel calcio nazionale.\nDalla stagione 2017-2018, alla nuova \"Associazione Polisportiva dilettantistica Vittoria Stadium Akademy\", fondata nell'ottobre 2017 e, tramite la sua sezione calcistica, militante nel girone unico ragusano della Terza Categoria, \u00e8 affidato il compito di tenere alti i colori biancorossi, all'interno dei quadri calcistici federali nazionali.\nUnica consolazione per i tifosi, in questi ultimi tormentati anni, \u00e8 la vittoria per la terza volta della Coppa Italia Dilettanti di Eccellenza regionale nella stagione 2010-11, che arriva battendo l'Alcamo per 3-2 ai tempi supplementari, nella finale di Licata e si aggiunge ai trofei gi\u00e0 in bacheca del 1996 e 1997.\nStrutture.\nStadio.\nIl Vittoria Calcio disputa le sue partite casalinghe allo stadio \"Comunale\" di Vittoria, dal 2014 intitolato allo storico presidente dei primi anni d'oro dei biancorossi nel calcio pi\u00f9 prestigioso, Giambattista Cosimo, noto a tutti col nome di \"Gianni\". L'impianto \u00e8 sito in Via Cavalieri di Vittorio Veneto 76, ed ha avuto, in passato, una capienza di 2500 posti con terreno di gioco in terra battuta, quando la squadra militava nelle categorie minori; successivamente \u00e8 stato riconvertito con manto erboso. Nel 2004 la capienza della struttura \u00e8 stata incrementata a circa 5000 posti a sedere, grazie alla costruzione della nuova tribuna \"Turi Monti\" posta di fronte a quella centrale, gi\u00e0 esistente, ed all'ingrandimento della curva \"Turi Ottone\". L'ampliamento, insieme ad una ristrutturazione generale dell'impianto, furono ritenuti necessari dopo la promozione della squadra in Serie C1.\nUltimamente gli allenamenti vengono svolti al Campo Sportivo Emaia.\nCalciatori.\nROSA 2020/2021\nStatistiche e record.\nIn 72 stagioni sportive a partire dalla stagione 1946 - 1947.\nCampionati nazionali.\n22 campionati nazionali disputati\nCampionati regionali.\n50 campionati regionali disputati\nTifoseria.\nIl tifo biancorosso era gi\u00e0 presente alla fine degli anni settanta nei due campionati di Serie C giocati dal Vittoria. Nel 1984 si ebbe la nascita del Commando Ultr\u00e0 che guider\u00e0 il tifo vittoriese fino al 1990, anno in cui si scioglier\u00e0; l'anno seguente nasceranno le brigate biancorosse 91, mentre nel 1993 \u00e8 la volta degli Ultras Vittoria. Gli anni novanta coincidono con il miglior periodo degli Ultras Vittoria, numerosi a Bagheria per uno spareggio valido per il primo posto contro la U.S. Peloro Messina, societ\u00e0 che nella prima met\u00e0 degli anni 2000 calcher\u00e0 i campi di Serie A. Dal 1997-1998 i gruppi organizzati vittoriesi disputano sei anni consecutivi di Serie D, medie spettatori intorno alle 1000 unit\u00e0 a partita. Nella sfida al Ragusa c'erano un migliaio di vittoriesi. Nel 2003-2004 gli ultras si ritrovano in Serie C2 e la media spettatori stagionale sar\u00e0 di circa 1665 unit\u00e0; il Vittoria riuscir\u00e0 a centrare la promozione in Serie C1 dopo un doppio spareggio contro Andria e Brindisi, con tantissimi vittoriesi, circa un migliaio, anche tifosi non organizzati, a Brindisi per la finale promozione di ritorno. Quando il Vittoria verr\u00e0 inserito nel girone nord della Serie C1, la tifoseria risponde con pochi spettatori in casa, pochi abbonamenti e trasferte non organizzate al meglio. Dopo il fallimento della societ\u00e0, per un anno gli ultras resteranno solo col calcio delle due squadre minori della citt\u00e0 e militanti una in Prima Categoria (la Junior Vittoria) ed un'altra in Seconda Categoria (il Target), insieme al neo arrivato dalla Serie C2, FC Vittoria.\nNel 2007-2008 i gruppi organizzati si ritrovano ad affrontare di nuovo il campionato di Serie D con il nuovo A.C.D Citt\u00e0 di Vittoria 2007. L'avventura \u00e8 di breve durata e dopo due stagioni squadra e tifosi perderanno la categoria, dopo la retrocessione della societ\u00e0 biancorossa in Eccellenza nel 2009.\nGli \"Ultras Vittoria 1993\" prendono posto nella curva \"Turi Ottone\" del \"Comunale\". Altri gruppi o sigle del passato sono Giovent\u00f9 Biancorossa, Bad Boys, Kaotici, Teste Matte, Prima Linea, Vecchie Brigate.\nGemellaggi, amicizie e rivalit\u00e0.\nTifoserie Gemellate\nTifoserie Rivali\nTifoserie Amiche/reciproco rispetto"}
{"id": "39564", "revid": "228587", "url": "https://it.wikipedia.org/wiki?curid=39564", "title": "Digital Equipment Corporation", "text": "La Digital Equipment Corporation \u00e8 stata un'azienda pionieristica del settore informatico negli Stati Uniti d'America. Generalmente veniva utilizzato l'acronimo DEC, utilizzato una volta anche dalla DEC stessa, ma subito accantonato e sostituito da \"Digital\" per evitare una disputa sul marchio con la Dairy Equipment Company di Madison, Wisconsin.\nIn seguito l'azienda \u00e8 stata acquistata da Compaq, che a sua volta \u00e8 stata inglobata da Hewlett-Packard. Dal 2004 la relativa linea di prodotti viene commercializzata con il marchio HP.\nStoria.\nAnni '50.\nL'azienda \u00e8 stata fondata nel 1957 da Ken Olsen, un tecnico del Massachusetts che lavorava al MIT Lincoln Laboratory al progetto TX-2. Il TX-2 era un computer basato sull'impiego di transistor che utilizzava l'allora enorme quantit\u00e0 di memoria pari a 64K, con un'architettura da 36 bit. Quando il progetto incontr\u00f2 delle difficolt\u00e0, Olsen lasci\u00f2 per formare la DEC con Harlan Anderson, un collega del MIT. In quel periodo il mercato finanziario era ostile alle aziende di computer, dal momento che gli investitori avevano timore sui relativi piani di sviluppo. Cos\u00ec Olsen e Anderson iniziarono costruendo piccoli moduli digitali (ciascuno effettivamente un singolo componente del progetto TX-2), che potevano essere combinati insieme per prove e verifiche di laboratorio.\nAnni '60.\nNel 1961 l'azienda inizi\u00f2 ad essere in attivo, cos\u00ec si decise di iniziare la costruzione del loro primo computer, il PDP-1, il primo esemplare della serie di computer PDP (Programmable Data Processor).\nNegli anni sessanta la DEC produsse una serie di macchine che puntavano a mantenere un rapporto prezzo/prestazione al di sotto di quello dei tipici mainframe prodotti da IBM, tipicamente basati su un'architettura da 18 bit, utilizzando memoria a nucleo. Il vero successo giunse con la successiva introduzione sul mercato del famoso PDP-8 nel 1964. Si trattava di una macchina pi\u00f9 piccola, caratterizzata da un'architettura a 12 bit, che veniva venduta a circa 16.000 dollari. Il PDP-8 era sufficiente piccolo da poter entrare in un carrello, ed era abbastanza facile da utilizzare per molti compiti, cos\u00ec le vendite per nuovi segmenti di mercato decollarono via via che prendevano piede le varie applicazioni industriali.\nL'importanza storica del PDP-8 consiste nel fatto che \u00e8 stato il primo computer che poteva essere acquistato da e per un ristretto numero di utenti come un'alternativa valida ad utilizzare un pi\u00f9 grande centro di elaborazione dati. Grazie al loro basso costo e alla portabilit\u00e0, queste macchine potevano essere acquistata per svolgere compiti specifici. \nAnni '70.\nL'ultima famosa macchina della serie PDP \u00e8 stato il PDP-11, che passava ad un'architettura a 16 bit, dal momento che tutti ormai utilizzavano l'ASCII. PDP-11 inizialmente si rivolgeva ai possessori dei PDP-8, tra l'altro per lo sviluppo dei moderni circuiti integrati, ora poteva essere assemblato in contenitori non molto pi\u00f9 grandi di quelli di un PC. Il modello maggiore, il PDP-10 con architettura da 36 bit, mirava ai centri di elaborazione dati, all'occorrenza venduto come DECsystem 10 e 20, era a sua volta un'evoluzione del PDP-6. I sistemi PDP-11 potevano supportare diversi sistemi operativi di quel periodo, incluso il nuovo UNIX dei Bell Labs, cos\u00ec come i sistemi operativi di DEC quali RSX e RSTS. Sia l'RSTS sia lo UNIX erano disponibili per le istituzioni scolastiche a un costo inferiore se non addirittura a costo zero, questo permise ai sistemi PDP-11 di diventare una vera e propria palestra per una generazione di tecnici ed esperti di computer.\nIl PDP-11 poteva indirizzare uno spazio di 64K. La maggior parte dei modelli aveva un'architettura a pagine con dispositivi di protezione della memoria per permettere il timesharing, poteva supportare la suddivisione tra spazio per le istruzioni e spazio per i dati, arrivando cos\u00ec a un indirizzamento effettivo di 128K.\nNel 1976 la DEC decise di migrare verso una piattaforma a 32 bit completamente nuova, che veniva definita come \"super-mini\". Il primo prodotto ad essere messo in commercio fu il VAX (da Virtual Address eXtension) 11/780 nel 1978, immediatamente prese piede sulla maggior parte del mercato dei minicomputer. : \u00e8 il caso di Data General (fondata nel 1968 da un tecnico uscito da DEC e che aveva provato a reintrodurre un design a 16 bit precedentemente accantonato da DEC stessa). A ci\u00f2 contribuirono non solo i successi di DEC, ma anche l'emergere del microcomputer e della workstation nel segmento pi\u00f9 basso del mercato dei minicomputer.\nAnni '80.\nNel 1983, DEC cancell\u00f2 il progetto \"Jupiter\", che doveva costruire un successore al PDP-10 e fu deciso di promuovere al meglio la linea VAX.\nLa serie VAX aveva un set di istruzioni che persino per gli standard odierni pu\u00f2 essere considerato vasto, cos\u00ec come l'abbondanza dei tipi di indirizzamento. Oltre ai sistemi di gestione della memoria a pagine e dei relativi schemi di protezione gi\u00e0 visti sulla serie PDP, il VAX supportava la memoria virtuale. Il VAX, inoltre, poteva utilizzare sia Unix sia il sistema operativo proprietario di DEC, il VMS.\nNel picco degli anni ottanta, la Digital \u00e8 stata la seconda azienda di informatica del mondo per dimensioni, con oltre 100\u00a0000 dipendenti.\n\u00c8 esistita una serie di veri e propri personal computer, di fascia alta, composta del Rainbow 100, un PC con doppio processore e doppia architettura, con un processore Zilog Z80 e un processore Intel 8080, che poteva caricare sia il CP/M sia l'MS-DOS e dai Professional 300 e Professional 350, che erano destinati al mercato della piccola e media impresa potendo caricare un sistema operativo multitastiera e multitasking.\nIn quel momento DEC proponeva numerosi prodotti proprietari come la rete DECnet. Dal momento che questi prodotti non erano concepiti per funzionare con prodotti che non fossero DEC, i consumatori si rivolsero verso i prodotti pi\u00f9 standard. In questo periodo, inoltre, le prestazioni delle stazioni di lavoro RISC raggiungevano quelle dei VAX.\nAnni '90.\nAll'inizio degli anni novanta DEC sub\u00ec una forte e improvvisa contrazione delle vendite e dovette licenziare numerosi dipendenti.\nNel 1992 DEC introdusse il microprocessore RISC Alpha a 64 bit che rest\u00f2 parecchi anni il microprocessore a pi\u00f9 alto rendimento. I sistemi operativi VMS, UNIX e Windows NT supportavano Alpha, che tuttavia non riusc\u00ec a prendere delle parti di mercato significative ai concorrenti di DEC.\nKen Olsen fu sostituito da Robert Palmer alla testa della societ\u00e0, ma questi non ebbe modo di impedire il declino e i licenziamenti continuarono. DEC dovette vendere il proprio prodotto per i database a Oracle. Nel maggio 1997 DEC fece causa a Intel per la violazione di brevetti sul Pentium. L'accordo fu trovato e consistette nella vendita della divisione dei microprocessori a Intel. La divisione reti fu venduta a Cabletron. Infine DEC stessa \u00e8 stata venduta a Compaq il 26 gennaio 1998. In seguito, Compaq \u00e8 stata incorporata con Hewlett-Packard nel 2002.\nIl logo Digital \u00e8 sopravvissuto per poco, dopo che l'azienda ha cessato di esistere, come logo della Digital GlobalSoft, un'azienda di servizi informatici in India (che era per il 51% sussidiaria di DEC). Digital GlobalSoft \u00e8 stata poi rinominata in \"HP GlobalSoft\" e non utilizza pi\u00f9 il logo Digital.\nDigital ha sostenuto gli standard ANSI, specialmente il set di caratteri ASCII, che al momento \u00e8 rappresentato da Unicode e dal set di caratteri ISO. Il Multinational Character Set di Digital ha inoltre avuto una grande influenza nei caratteri Latin-1, nell'ISO 8859-1 e nell'Unicode.\nLe prime versioni del linguaggio C e dei sistemi operativi Unix giravano sulla serie PDP (prima sul PDP-7, poi sul PDP-11), macchine che possono essere considerate i primi minicomputer realmente accessibili sul mercato.\nDigital ha anche prodotto la famiglia di computer VAX e il microprocessore Alpha (AXP), la prima workstation di successo da un punto di vista commerciale (la VT-78), e alcuni personal di scarso successo.\nDigital ha prodotto sistemi operativi di primo piano, come l'OS-8, il TOPS-10, il TOPS-20, l'RT-11, l'RSX-11 e il VMS. I computer PDP, in particolare il PDP-11, hanno costituito una vera e propria palestra per un'intera generazione di programmatori e sistemisti. Digital ha avuto anche un primato da un punto di vista dei sistemi in time-sharing.\nI computer VAX e Micro-VAX (molto diffusi negli anni 1980) che funzionavano con il sistema operativo VMS formarono una delle principali reti che possono essere considerate come predecessori di Internet, DECnet. I protocolli DECnet formarono una delle prime reti peer-to-peer.\nDigital anche il mondo ethernet. Per diverse generazioni di computer, i controller di rete prodotti o realizzati su licenza Digital costituirono dei componenti standard.\nIl Clustering, tecnologia basata su un sistema operativo in cui pi\u00f9 macchine vengono considerate una sola entit\u00e0 logica, \u00e8 stato inventato da Digital.\nIl terminale VT100 divenne lo standard di fatto nelle comunicazioni, ancora oggi gli emulatori di terminale come hyperterminal e Xterminals seguono questo standard.\nX Window fu il primo sistema di gestione remota delle finestre, sviluppato da Project Athena al MIT. Digital fu lo sponsor primario di questo progetto.\nDave Cutler, il guru dei sistemi operativi che aveva contribuito allo sviluppo del VMS, lasci\u00f2 Digital nel 1988 per dirigere lo sviluppo di Microsoft Windows NT. Ci sono stati in proposito \"jokes\" sull'equazione WNT=VMS+1.\n\"Vax Notes\" \u00e8 stato uno dei primi esempi di collaborazione online, una categoria di software ormai nota come groupware.\nDigital \u00e8 stata , digital.com fu uno dei primi tra gli ormai onnipresenti domini \".com\".\nIl popolare motore di ricerca AltaVista, creato da Digital, \u00e8 stato uno dei primi realmente completo .\nDEC e il primo spam.\nBrad Templeton ritiene che il primo spam via email della storia sia stato inviato il 1\u00ba maggio 1978 dalla DEC per pubblicizzare un nuovo prodotto, e inviato a tutti i destinatari ARPAnet della costa ovest degli Stati Uniti."}
{"id": "39565", "revid": "838137", "url": "https://it.wikipedia.org/wiki?curid=39565", "title": "Matrice permutativa generalizzata", "text": "In matematica, una matrice permutativa generalizzata \u00e8 una matrice con le coordinate non nulle collocate come le coordinate uguali ad 1 in una matrice di permutazione, cio\u00e8 una matrice che ha esattamente un elemento non nullo in ogni riga e in ogni colonna.\nUn esempio di matrice di permutazione generalizzata \u00e8\nUn interessante teorema afferma:"}
{"id": "39566", "revid": "6790", "url": "https://it.wikipedia.org/wiki?curid=39566", "title": "Schizomicete", "text": ""}
{"id": "39567", "revid": "399", "url": "https://it.wikipedia.org/wiki?curid=39567", "title": "Matrici di Gell-Mann", "text": "Le matrici di Gell-Mann, cos\u00ec chiamate in onore del premio Nobel statunitense per la fisica Murray Gell-Mann, sono un insieme di matrici 3\u00d73 complesse hermitiane. Sono i generatori infinitesimali di SU(3).\nIn concreto, le matrici possono essere scritte come:\nSimili alle matrici di Pauli, ovvero quelle costituenti i generatori di SU(2), le matrici di Gell-Mann sono a traccia nulla ed hermitiane. Nella fisica delle particelle elementari esse descrivono il cambiamento di colore, cos\u00ec come le matrici di Pauli descrivono spin e isospin.\nCome le matrici di Pauli, le matrici di Gell-Mann soddisfano alcune importanti relazioni di commutazione. Queste sono:\ndove gli elementi del tensore \"K\" di rango 3 sono\ne tutti gli elementi le cui terne di indici non sono permutazioni delle terne precedenti sono uguali a zero. Sommando le componenti di \"K\" sul terzo indice si ottiene una matrice totalmente antisimmetrica."}
{"id": "39569", "revid": "287204", "url": "https://it.wikipedia.org/wiki?curid=39569", "title": "Matrice binaria", "text": "Una matrice binaria o (0,1)-matrice \u00e8 una matrice i cui elementi possono valere solo zero o uno. In termini pi\u00f9 formali sono matrici che, in quanto funzioni, hanno codominio contenuto in {0,1}.\nLa matrice identit\u00e0 \u00e8 un caso particolare di matrice binaria (quadrata), in cui gli elementi della diagonale principale hanno valore 1, e tutti gli altri elementi hanno valore 0.\nEsempi.\nGli esempi di matrici binarie significative sono numerosi:\nUn esempio di matrice binaria 2 \u00d7 2 \u00e8\nPi\u00f9 in generale tutte le 16 matrici binarie 2 \u00d7 2 sono le tavole di moltiplicazione per gli operatori booleani binari; la precedente corrisponde all'or esclusivo (XOR).\nUna matrice delle adiacenze nella teoria dei grafi \u00e8 una matrice\nin cui righe e colonne rappresentano i nodi di un grafo e le cui entrate uguali ad 1 rappresentano gli archi del grafo.\nLa matrice delle adiacenze di un grafo semplice e\nnon orientato \u00e8 una matrice binaria simmetrica.\nUna matrice permutativa \u00e8 una matrice binaria che presenta un solo\n1 in ogni riga e in ogni colonna.\nUna matrice di disegno in analisi della varianza (vedi anche disegno a blocchi) \u00e8 una matrice binaria con la somma delle righe costante.\nImportanza.\nLe matrici binarie e, pi\u00f9 in generale, le funzioni binarie giocano un ruolo di base per la matematica, in quanto lo zero e l'uno sono definiti in ogni anello. Inoltre le funzioni binarie sono basilari per l'informatica, in quanto tutte le implementazioni in fondo si servono di bits."}
{"id": "39570", "revid": "640277", "url": "https://it.wikipedia.org/wiki?curid=39570", "title": "Rea", "text": ""}
{"id": "39572", "revid": "838137", "url": "https://it.wikipedia.org/wiki?curid=39572", "title": "Matrice di Hilbert", "text": "In matematica, una matrice di Hilbert \u00e8 una matrice quadrata con componenti formula_1, ovvero della forma\nOgni matrice di Hilbert \u00e8 una matrice di Hankel, ovvero \"hij\" dipende solo da \"i+j\"; inoltre le componenti della sua matrice inversa sono numeri interi.\nLe matrici di Hilbert sono mal condizionate, ovvero il vettore \"H-1v\" varia notevolmente per piccole variazioni della matrice \"H\" o del vettore \"v\"."}
{"id": "39575", "revid": "1766026", "url": "https://it.wikipedia.org/wiki?curid=39575", "title": "Glenn Gould", "text": "Annoverato tra i pi\u00f9 grandi pianisti mai vissuti grazie alla tecnica eccezionale, alla sensibilit\u00e0 e all'assoluta modernit\u00e0 nella rilettura e interpretazione dei classici, \u00e8 ricordato soprattutto per le registrazioni di musiche di Bach, Beethoven e del repertorio pianistico del XX secolo.\nNoto anche per il carattere eccentrico e abitudinario, smise di esibirsi in concerto nel 1964, a soli trentadue anni, dedicandosi completamente alle registrazioni in studio per il resto della sua carriera.\nBiografia.\nGould nacque a Toronto, in Ontario. Il cognome della famiglia paterna \u00e8 sempre stato \"Gold\", e tale rimane su tutti i documenti sino al 1938, mentre a partire dal 1939 il cognome stampato sui giornali, sui programmi e su altre fonti risulta essere quasi sempre \"Gould\". Impar\u00f2 a suonare il pianoforte dalla madre, il cui nonno era cugino di Edvard Grieg (a detta dello stesso Gould, il cognome della madre sarebbe infatti Greig, e le teorie formulate da Gould per giustificare lo scambio di vocali non sono confermate). Frequent\u00f2 il \"Royal Conservatory of Music\" di Toronto dall'et\u00e0 di dieci anni, e vi studi\u00f2 pianoforte con Alberto Guerrero, organo con Frederick C. Silvester, e teoria musicale con Leo Smith.\n\u00c8 del 1945 la sua prima esecuzione pubblica (all'organo) e dell'anno successivo la sua prima apparizione con un'orchestra (l'Orchestra Sinfonica di Toronto) con l'esecuzione del Concerto per pianoforte n. 4 di Beethoven. Il suo primo concerto segu\u00ec nel 1947, e la prima trasmissione radiofonica per la CBC avvenne nel 1950. Questo fu l'inizio di un lungo rapporto con la radiofonia e con le sale da registrazione in genere.\nNel 1957 Gould si rec\u00f2 in tourn\u00e9e in Unione Sovietica. Fu il primo nord americano a suonarvi dopo la Seconda guerra mondiale. Suon\u00f2 lo stesso anno con Herbert von Karajan e i Berliner Philharmoniker il terzo concerto per pianoforte e orchestra op. 37 di Beethoven. A Salisburgo suon\u00f2 nel 1958 il Concerto per clavicembalo (pianoforte) e orchestra in Re minore di Johann Sebastian Bach con la Orchestra reale del Concertgebouw diretta da Dimitri Mitropoulos e nel 1959 tenne un recital. Nel 1962 esegue nella Carnegie Hall di New York il Concerto per pianoforte e orchestra n. 1 (Brahms) diretto da Leonard Bernstein.\nIl 10 aprile del 1964 Gould tenne l'ultimo concerto pubblico, a Los Angeles in California e per il resto della sua vita si concentr\u00f2 sui propri altri interessi: registrazioni, scrittura, trasmissioni radio, documentari e composizioni.\nGould mor\u00ec nel 1982 a Toronto, in seguito ad un ictus. \u00c8 sepolto nel cimitero di Mount Pleasant, a Toronto.\nVita privata.\nGould era estremamente geloso della sua \"privacy.\" Per molto tempo si \u00e8 creduto che fosse asessuale od omosessuale, ed \u00e8 anche stato ipotizzato che possa essersi astenuto da rapporti carnali ed essere conseguentemente morto vergine, sebbene entrambe le dicerie sono state smentite dalla conferma di relazioni intrattenute dal pianista con donne. Non si \u00e8 mai sposato, anche se \u00e8 stato confermato che dal 1967 e fino al 1972 ebbe una relazione con l'artista Cornelia Foss; ella arriv\u00f2 al punto di separarsi dal marito, il direttore d'orchestra Lukas Foss, e di trasferirsi a Toronto assieme ai figli, dove divennero vicini di casa di Gould. Successivamente i due si lasciarono e la Foss torn\u00f2 assieme al marito. La stessa ha parlato di alcuni comportamenti strani da parte del pianista, definiti \"nevrotici\", e del fatto che fosse convinto che qualcuno lo spiasse.\nGould era astemio e non fumava. Non cucinava nemmeno, ma ricorreva ai servizi a domicilio e in camera e ai ristoranti; consumava un solo pasto al giorno, integrato con biscotti alla fecola e caff\u00e8. In una lettera alla violoncellista Virginia Katims del 1973 afferm\u00f2 di essere divenuto vegetariano, all'epoca, da dieci anni, ma le sue note private hanno rivelato che anche in quel periodo (e anche successivamente) continuava a consumare pietanze a base di carne.\nEra per sua stessa ammissione fortemente ipocondriaco e l'autopsia effettuata in seguito alla sua morte ha rivelato che numerose zone del suo corpo alle quali sovente lamentava dolori (tra cui i reni, la prostata, i muscoli e le ossa) in realt\u00e0 non avevano alcuna anomalia. Si preoccup\u00f2 costantemente dello stato di salute delle sue mani e raramente stringeva la mano a chicchessia. Assumeva numerose medicine, a partire da quelle che gli servivano per tenere a bada le conseguenze dell'infortunio alla spina dorsale occorsogli da giovane, e i suoi biografi hanno notato che era arrivato al punto di prendere medicine per combattere gli effetti collaterali di altre medicine. Secondo Cornelia Foss faceva ampio uso di antidepressivi.\n\u00c8 stato suggerito che potesse soffrire di disturbo bipolare, sulla base del fatto che gli capitava di non dormire per giorni interi, ma al contempo aveva improvvisi picchi di energia, guidava in maniera disattenta e, specialmente negli ultimi anni di vita, soffriva di episodi di profonda depressione.\nEra un grande amante degli animali e lasci\u00f2 met\u00e0 dei suoi averi alla Toronto Humane Society (il resto and\u00f2 all'Esercito della Salvezza).\nL'attivit\u00e0 pianistica.\nGould \u00e8 noto per la sua viva immaginazione musicale e gli ascoltatori hanno sempre considerato le sue interpretazioni come qualcosa di eccezionale.\nLa sua interpretazione \u00e8 stata caratterizzata da una grande chiarezza, con una maniacale pulizia delle note, in particolare nei passaggi di contrappunto. Gould visse in un momento in cui predominava un approccio che enfatizzava la grandiosit\u00e0 e in un certo senso la pesantezza delle esecuzioni di Bach, fatto che risaliva addirittura al XIX secolo, ma ancora ben presente sulla scena musicale. Ecco perch\u00e9, in confronto, molti ascoltatori trovarono l'approccio di Gould come molto pi\u00f9 leggero e gradevole, perfino rivelatorio. Lo stile di Gould ha influenzato gran parte dei successivi interpreti di Bach.\nGould aveva una tecnica formidabile che gli permetteva la scelta di tempi molto veloci, pur mantenendo le singole note chiare e fra loro ben distinte, caratteristica peculiare del suo stile. Faceva parte della sua tecnica assumere una posizione estremamente bassa rispetto allo strumento. Come evidenzia Charles Rosen, questa postura non \u00e8 assolutamente indicata per chi voglia suonare alla maniera dei pianisti romantici del secolo precedente, che richiedevano in alcuni passaggi dei fortissimi molto accentuati (una posizione pi\u00f9 alta rispetto alla tastiera permette l'applicazione di una maggiore forza da parte dell'esecutore), cosicch\u00e9 Gould a volte dovette falsare certi effetti nelle sue registrazioni del romantico Liszt con il ricorso all'overdubbing (sovrapposizione delle tracce audio).\nLo stile di Gould si prestava, invece, all'interpretazione di musica scritta in origine per il clavicembalo (come quella di J.S. Bach) raggiungendo comunque risultati straordinari anche nella musica originariamente scritta per pianoforte.\nGould e il pianoforte.\nGould ricercava un'esecuzione priva di sforzo, agile e ben articolata anche nei passaggi pi\u00f9 rapidi; per molti versi affine a quella ottenibile sulla tastiera di un clavicembalo che \u00e8 intrinsecamente pi\u00f9 leggera di quella del pianoforte.\nI suoi principali obiettivi musicali erano la chiarezza del fraseggio, l'evidenza delle voci nel contrappunto e l'espressivit\u00e0 del timbro. Le sue inusitate scelte di stile e di repertorio lo indussero sempre a ricercare, in maniera persino ossessiva, pianoforti dalla meccanica rapida e scattante, e con un suono che rispondesse il pi\u00f9 possibile alle sfumature del suo tocco.\nIn questo era assecondato dai suoi accordatori e tecnici di fiducia, tra i quali Verne Edquist, ai quali chiedeva insistentemente di intervenire sulla meccanica dei pianoforti in maniera da esaltarne all'estremo la rapidit\u00e0 di risposta e la variet\u00e0 timbrica, anche al costo di sacrificare altre qualit\u00e0 dello strumento, come ad esempio la potenza e la gamma dinamica.\nQueste ultime caratteristiche erano invece assai care ai tipici pianisti concertisti a lui contemporanei, i quali avevano la necessit\u00e0 di eseguire in grandi sale da concerto (e non nell'intimit\u00e0 della sala da registrazione, che gradualmente divent\u00f2 sempre pi\u00f9 l'ambiente di riferimento per Glenn Gould) repertori ampiamente dedicati alle opere dei romantici (tra cui Beethoven, Chopin, e soprattutto Liszt): brani generalmente assai pi\u00f9 percussivi ed energici rispetto ai generi che Gould prediligeva.\nIl rapporto con la Steinway &amp; Sons.\nIl suo punto di vista peculiare e controcorrente gli caus\u00f2 profondi e costanti contrasti con la Steinway, casa costruttrice tra le pi\u00f9 blasonate, alla quale era legato contrattualmente sin dagli inizi della carriera. La Steinway vantava come punti di forza dei propri strumenti esattamente le caratteristiche che Gould meno apprezzava: la brillantezza degli acuti, la potenza dei bassi, la robusta \"voce\" che consentiva ai solisti di riempire le grandi sale da concerto. Gould pertanto si dichiarava sistematicamente insoddisfatto degli strumenti da concerto che gli venivano proposti, e dal canto loro i tecnici specializzati della Steinway trovavano le contestazioni di Gould abbastanza incomprensibili, frutto fondamentalmente della sua eccentricit\u00e0. Steinway garantiva a Gould, come agli altri \"artisti Steinway\", notevolissimi vantaggi, come pianoforti da concerto in comodato d'uso e un'assistenza meticolosa e puntuale, a patto che non utilizzasse strumenti di altri costruttori: uno \"status\" di grande privilegio e di indubbio vantaggio, al quale i pianisti (Gould incluso) difficilmente rinunciavano, nonostante le occasionali disavventure. N\u00e9 Gould poteva sperare, abbandonando la Steinway, che era pur sempre una casa costruttrice di primissimo livello, di trovare altrove lo strumento che cercava: i timidi e segretissimi tentativi di contatto con altri costruttori si erano sempre rivelati vani. Dal canto suo la Steinway era fortemente intenzionata a tenersi stretto il pianista canadese pi\u00f9 noto e talentuoso, bench\u00e9 fosse sovente tanto eccentrico ed esigente da risultare insostenibile. Pur nell'alternanza di momenti di pacifica collaborazione e altri di mutua insofferenza, questo tormentato rapporto si protrasse fino agli ultimi anni della vita dell'artista (che per\u00f2 utilizz\u00f2 per alcune delle sue ultime incisioni, tra cui la seconda incisione delle \"Variazioni Goldberg\", uno Yamaha).\nLo Steinway CD 318.\nTra i suoi strumenti prediletti va ricordato l'amato Steinway CD 318, incontrato per caso e poi lungamente perfezionato da Edquist, che incarnava il suo strumento ideale: ci\u00f2 andava contro l'opinione di tutti i tecnici della Steinway, che lo consideravano unanimemente un piano vecchio e malandato e sicuramente non all'altezza degli strumenti di punta della casa, che invece Gould detestava. Il CD 318 \u00e8 stato il pianoforte degli anni pi\u00f9 fertili della carriera di Gould.\nQuesto strumento rimase gravemente danneggiato durante un trasporto, di ritorno da Cleveland dove era stato spedito in previsione di un concerto (da Gould annullato \"in extremis\").\nCuriosa coincidenza, proprio un viaggio a Cleveland, e un incidente analogo, erano stati fatali per un altro Steinway modello CD che era stato caro a Gould prima di incontrare il 318. \u00c8 possibile che proprio questo precedente sinistro avesse indotto Gould, incline a comportamenti superstiziosi, ad annullare il concerto; va comunque detto che annullare i concerti era diventato via via sempre pi\u00f9 consueto per Gould, nel suo progressivo distacco dal mondo delle esecuzioni dal vivo.\nSolo dopo anni di restauri e di tentativi, solo in parte fruttuosi, per riportarlo allo stato di grazia a cui lo avevano condotto i precedenti anni di affinamento, Gould si arrese alla necessit\u00e0 di utilizzare per le incisioni uno strumento diverso. Nonostante il danneggiamento Gould aveva comunque continuato ad incidere sul 318 (ad esempio, le \"Suites Inglesi\" di Bach sono registrate sul 318 restaurato), per il quale non riusciva ad individuare nessun possibile sostituto. Quando termin\u00f2 il contratto di comodato con la Steinway, Gould riscatt\u00f2 il CD 318 per evitargli la rottamazione a cui era certamente destinato.\nAttualmente il pianoforte \u00e8 esposto in una sala dedicata a Gould alla Library and Archives Canada di Ottawa, insieme all'altrettanto famosa sedia pigmea.\nRepertorio e incisioni.\nGould fece la prima registrazione ufficiale per la CBS nel 1955. Egli aveva scelto di registrare le \"Variazioni Goldberg\" di Johann Sebastian Bach. Il manager della sezione \"musica classica\" della \"Columbia\", David Oppenheim, era inizialmente perplesso su questa scelta dal momento che si trattava di letteratura colta e ricercata. Le Goldberg erano state infatti registrate al clavicembalo da Wanda Landowska nel 1933 e nel 1946 rispettivamente per la His Master's Voice britannica e per la RCA Victor ed erano state un piccolo bestseller del momento, tanto che la registrazione che ne aveva fatto al pianoforte Claudio Arrau nel 1942 per la RCA fu bloccata dalla casa discografica per non compromettere l'edizione della Landowska (l'edizione Arrau usc\u00ec poi in CD nel 1988). E tuttavia le precedenti incisioni della Landowska avevano contribuito a saturare un target di nicchia. Da qui le perplessit\u00e0 di Oppenheim.\nLe \"Variazioni\" furono composte per un clavicembalo a doppia tastiera, pertanto le difficolt\u00e0 esecutive erano amplificate sul piano, a causa della meccanica pi\u00f9 pesante e impegnativa e dei funambolici passaggi con le mani incrociate o sovrapposte resi necessari dalla tastiera unica. In realt\u00e0 era un pezzo con cui Gould fu associato strettamente, tanto che esiste una registrazione \"mono\" del 1954, recentemente ripubblicata e Gould, in molti dei suoi concerti, suonava le Goldberg per intero o in parte. Una delle sue ultime registrazioni \u00e8 stata di nuovo quest'opera bachiana, uno dei pochi pezzi che Gould abbia registrato due volte in studio. Entrambe le registrazioni sono state acclamate dalla critica, anche se (o forse proprio perch\u00e9) molto diverse l'una dall'altra: la prima assai energica e con tempi frenetici, la seconda pi\u00f9 lenta e pi\u00f9 introspettiva.\nGould registr\u00f2 molte altre opere di Bach per strumenti a tasti, tra cui il \"Clavicembalo ben temperato\" in versione completa e alcuni dei concerti per clavicembalo, in particolare il prediletto BWV 1052. La sua unica registrazione all'organo consiste in circa met\u00e0 de \"L'arte della fuga\". Gould ha anche collaborato con i membri della New York Philharmonic, il flautista Julius Baker e il violinista Rafael Druian in una registrazione del Concerto brandeburghese N. 4 in Sol maggiore, BWV 1049 di Johann Sebastian Bach. A Bach \u00e8 dedicata anche l'unica registrazione di Gould all'organo (parti dell\"'Arte della Fuga\") (Columbia, ML 5738 = MS 6338, 1962).\nGould ha inciso anche brani per pianoforte di altri compositori, sebbene sia stato molto critico su alcuni, tra cui Mozart del quale ad esempio non apprezzava i concerti per pianoforte e diverse sonate; tuttavia ne registr\u00f2 tutte le sonate. Scart\u00f2 quasi completamente dal suo repertorio gran parte degli autori romantici, come Schubert, Mendelssohn, Chopin, Schumann (che detestava) e Liszt; apprezzava invece Brahms. Fece alcune eccezioni: anche se fu sempre molto critico nei confronti di Chopin, affermando di suonare la sua musica al massimo un paio di volte l'anno in privato, nel 1970 ne esegu\u00ec la Sonata per pianoforte n. 3 per la CBC e ammise che \"pi\u00f9 o meno\" gli piacevano alcuni passaggi e il primo movimento; tuttavia, non registr\u00f2 mai alcuna opera di Chopin.\nDelle opere per pianoforte di Beethoven registr\u00f2 molto, prediligendo il periodo giovanile e quello tardo: tutti i cinque concerti per pianoforte, ventitr\u00e9 sonate per pianoforte, numerose bagatelle e variazioni. Per quanto riguarda Liszt, fu il primo a registrare le sue trascrizioni per pianoforte delle sinfonie di Beethoven (la quinta nel 1967 e la sesta nel 1969).\nEra orgoglioso di alcune musiche, poco note al pubblico, che facevano parte del suo repertorio, come le prime opere per strumenti a tastiera di Orlando Gibbons; ha inoltre registrato esecuzioni, molto apprezzate dalla critica, di brani poco conosciuti di Jean Sibelius, Richard Strauss e Paul Hindemith. Di questo autore \u00e8 da segnalare l\u2019incisione di tutte le Sonate per Pianoforte e ottoni, realizzata con le prime parti della Philadelphia Orchestra. Notevole \u00e8 anche la registrazione dell'opera completa per pianoforte di Arnold Sch\u00f6nberg.\nUn'incisione di Gould del \"Preludio e Fuga in Do, n. 1\" dal primo libro del \"Clavicembalo ben temperato\" \u00e8 stata indicata dal comitato presieduto da Carl Sagan presso la NASA come una delle pi\u00f9 grandi conquiste dell'umanit\u00e0. La registrazione si trova sul Voyager Golden Record, un disco di rame placcato d'oro di 30 cm (12 pollici) con suoni e immagini scelti per descrivere la variet\u00e0 di vita e cultura sulla Terra. Il disco \u00e8 stato collocato sulla navicella Voyager 1, che ora sta procedendo nello spazio interstellare ed \u00e8 l'oggetto prodotto dall'uomo pi\u00f9 distante dalla Terra.\nInfine, la sua unica prova da direttore d'orchestra vide la luce nel 1973, per la Columbia, e fu interamente dedicata a Wagner: l'\"Idillio di Sigfrido\" (nell'arrangiamento originale per 13 strumenti; registrato nuovamente nel 1982 con l'orchestra al completo), il preludio all'Atto I dei \"Maestri cantori di Norimberga\" e l'\"Alba\" e \"Il viaggio di Sigfrido attraverso il Reno\" dal \"Crepuscolo degli Dei\". Il CD fu ristampato nel 1990 dalla Sony, con l'inclusione di entrambe le versioni dell\"'Idillio\".\nCarattere e personalit\u00e0.\nGlenn Gould spesso canticchiava mentre suonava, e i suoi tecnici del suono non sempre sono riusciti ad escludere la voce dalle sue incisioni. Gould affermava che il suo canto era qualcosa di involontario, e che cresceva proporzionalmente all'incapacit\u00e0 del pianoforte di realizzare la musica esattamente come egli la intendeva.\nGould era anche noto per i movimenti del corpo mentre suonava e per la sua insistenza nel seguire una precisa routine. Suonava nei concerti sempre seduto sulla sedia pieghevole, con gambe regolabili singolarmente, che suo padre, Bert Gould, aveva fatto costruire, e continu\u00f2 ad utilizzarla anche quando era quasi completamente consumata. La sedia \u00e8 cos\u00ec strettamente identificata con la sua figura da essere in mostra in una teca di vetro nella Library and Archives Canada. Lui stesso dichiar\u00f2 in un famoso video che la sedia gli era \"molto pi\u00f9 vicina della stessa musica di Bach\". L'importanza di questo oggetto \u00e8 dimostrata dal fatto che il fondo canadese detentore dei diritti legati alle opere di Glenn Gould ha individuato solo nel 2006 la societ\u00e0 a cui affidarne la riproduzione ufficiale.\nTra le altre eccentricit\u00e0 di Gould, vi era la richiesta di impostare il riscaldamento delle sale in cui suonava a una ben precisa temperatura, molto elevata, col risultato di suonare in un ambiente molto caldo. Il pianoforte doveva essere collocato a una determinata altezza, e se necessario imponeva di rialzarlo con blocchi di legno; altre volte chiese di mettervi sotto un tappeto. Come gi\u00e0 detto, suonava solo ed esclusivamente sedendosi sulla sua sedia personale, fabbricata dal padre, che aveva la seduta a esattamente quattordici pollici dal suolo, poco pi\u00f9 di trentacinque centimetri. Il risultato era una posizione del corpo nettamente pi\u00f9 bassa della norma e, come infatti si pu\u00f2 notare dalle registrazioni audiovisive e dalle fotografie, Gould suonava in una posizione del tutto opposta a quella canonicamente insegnata per il pianoforte: volto vicinissimo alla tastiera e polsi piegati verso il basso, quasi aggrappato allo strumento.\nLe sue manie e il carattere ostinato da un lato, e il suo talento dall'altro, suscitarono opinioni contrastanti dai direttori d'orchestra con cui si trov\u00f2 a lavorare: George Szell disse di lui al proprio assistente: \u00abQuesto \u00e8 pazzo, ma \u00e8 anche un genio\u00bb. Leonard Bernstein disse di aver apprezzato la possibilit\u00e0 di lavorare con lui (attestato di stima ricambiato da Gould), ma un concerto che i due tennero assieme, con Gould al pianoforte solista e Bernstein a dirigere la New York Philharmonic (6 aprile 1962), fu teatro di un famoso incidente: il programma prevedeva il concerto per pianoforte e orchestra n. 1 in Re minore (op. 15) di Brahms, e Bernstein sal\u00ec sul palco prima dell'inizio della serata per avvertire il pubblico che non si sarebbe preso la responsabilit\u00e0 di ci\u00f2 che avrebbero sentito. Aggiunse una domanda che suscit\u00f2 le risate dei presenti: \u00abIn un concerto chi \u00e8 che comanda? Il solista? O il direttore?\u00bb; si diede, a ruota, anche una risposta: \u00abLa risposta \u00e8, chiaramente, a volte uno a volte l'altro, dipende dalle persone coinvolte\u00bb. Bernstein si riferiva ad un incidente occorso durante le prove, quando Gould insistette per suonare l'intero primo movimento dimezzando il tempo segnato in partitura, un accorgimento che fu in effetti accolto da Bernstein. Harold Schonberg interpret\u00f2 le dichiarazioni di Bernstein come un attacco diretto a Gould, il quale ad ogni modo si ritir\u00f2 dalle scene di l\u00ec a poco.\nSempre tornando alla sua personalit\u00e0, ben nota era la sua avversione per il freddo: indossava, estate ed inverno, abiti pesanti, guanti e cappotti, e una volta fu persino arrestato in Florida, forse perch\u00e9 la polizia lo scambi\u00f2 per un vagabondo. Odiava inoltre le convenzioni sociali; negli ultimi anni limit\u00f2 i suoi contatti personali al minimo e concesse rarissime interviste di persona, preferendo lunghe telefonate. Altra sua caratteristica era che detestava visceralmente che lo si toccasse: una volta fu accolto alla Steinway Hall dal capo del dipartimento pianoforti, William Hupfer, con una pacca sulla spalla; Gould, scioccato, lament\u00f2 dolori, difficolt\u00e0 coordinatorie e fatica a causa di questo colpo, e arriv\u00f2 a paventare la possibilit\u00e0 di far causa alla Steinway se l'infortunio fosse stato permanente. Era anche noto perch\u00e9, a volte, annullava i concerti all'ultimo secondo, letteralmente all'ultimo secondo, con il pubblico gi\u00e0 in sala. Bernstein introdusse il gi\u00e0 citato evento brahmsiano del 1962 dicendo al pubblico di non preoccuparsi, ch\u00e9 Gould era arrivato e sarebbe apparso sul palco di l\u00ec a poco.\nGould si cre\u00f2 inoltre dozzine di \"alter ego\", che usava per scrivere recensioni critiche o assurde alle sue stesse performance. Tra essi divennero celebri il musicologo tedesco Karlheinz Klopweisser, il direttore d'orchestra inglese Sir Nigle Twitter-Thornwaite e il critico americano Theodore Slutz. Questo singolare aspetto della personalit\u00e0 di Gould ha attirato le attenzioni degli psicologi, che l'hanno interpretato alternativamente come \"gioco\" o come nevrosi.\nHa affermato: \u00abMozart \u00e8 morto troppo tardi\u00bb; Mozart, morto a 35 anni, dopo i 25 fece un viaggio in Italia, e fu condizionato, negativamente secondo Gould, dal melodramma italiano. In realt\u00e0 Mozart viaggi\u00f2 per l'Italia e scrisse opere italiane dall'et\u00e0 di 13 anni (1769). Pi\u00f9 aspra la critica a Schumann, di cui disse: \u00abNon aveva competenza come pianista e, se non fosse stato per quella sua scaltra mogliettina che si impegn\u00f2 a eseguire tutte quelle sue mediocri composizioni, noi neanche sapremmo della sua esistenza\u00bb. Al compositore Oskar Morawetz, che obiett\u00f2 sull'interpretazione di Gould della sua \"Fantasia in re minore\", Gould disse: \u00abMi sembra, da come lei parla, che lei non capisca la sua stessa musica\u00bb.\nComposizioni originali.\nLa sua produzione, pur molto ristretta, comprende brani di notevole spessore come il \"Quartetto per archi op. 1\" e l'umoristico \"So You Want to Write a Fugue?\" per quattro voci SATB e quartetto d'archi, una scanzonata esortazione a se stesso a cimentarsi con una fuga - il brano in questione - ponendo l'attenzione sui tranelli e le difficolt\u00e0 che questo procedimento comporta. Cur\u00f2 inoltre alcune trascrizioni da Richard Wagner.\nTali trascrizioni comprendono il \"Preludio\" del I atto de \"I maestri cantori di Norimberga\", brani tratti da \"Il crepuscolo degli dei\" fra i quali \"Alba e viaggio di Sigfrido sul Reno\", ed infine l\"'Idillio di Sigfrido\", di cui ha anche diretto la versione originale per tredici strumenti.\nI documentari radiofonici.\nMeno note, ma comunque apprezzate dalla critica, sono le registrazioni di Gould per alcuni documentari radiofonici chiamati dallo stesso autore \"radiodramas\" (radiodrammi) che compongono la \"Solitude Trilogy\" (\"Trilogia della solitudine\"), costituita da \"The Idea of North\" (\"L'idea del Nord\"), una meditazione sul Nord e sulla sua gente; \"The Latecomers\" (\"I ritardatari\"), su Terranova; e \"The Quiet in the Land\" (\"Il riposo in campagna\"), sulla comunit\u00e0 dei Mennoniti a Manitoba. Tutti e tre utilizzano un tecnica che Gould defin\u00ec \"radio contrappuntistica\", per cui molte persone si sentono parlare insieme nello stesso momento. Secondo il suo co-produttore Lorne Tulk, egli dapprima aveva utilizzato questa tecnica solo per un'evenienza, dal momento che si era accorto che aveva materiale in eccesso per quattordici minuti per \"L'idea del Nord\". \u00c8 questa tecnica, combinata con la sua straordinaria abilit\u00e0 nella revisione e nel montaggio e nell'uso delle tecniche di registrazione anche delle conversazioni ordinarie a rendere unici i suoi documentari, anche considerando l'epoca nella quale sono stati realizzati, quando non esistevano certe tecniche di elaborazione digitale dei suoni.\nGould saggista.\nEssenziale per la comprensione delle scelte estetiche del pianista, la sua attivit\u00e0 di saggista spazia dalla musica rinascimentale (Orlando Gibbons \u00e8 il suo autore preferito, a quanto afferma nell'articolo \"Glenn Gould interviews himself about Beethoven\") a quella contemporanea (John Cage). La sua penna intelligente e provocatoria ha scritto su riviste, copertine di dischi e programmi di sala, sempre gettando una nuova e personalissima luce sui grandi compositori e le loro opere. Discutibili fin che si vuole, a questi saggi brevi non manca mai la fiamma dell'idea, dell'ironia, addirittura del divertimento. Famose sono le interviste a s\u00e9 stesso, che hanno dato spunto anche ad uno dei \"piccoli film\" citati pi\u00f9 sotto. Molti di questi scritti, tra cui il citato \"Glenn Gould interviews himself about Beethoven\", sono raccolti, in Italia, nel volume \"L'ala del turbine intelligente\", edito da Adelphi.\nRiconoscimenti.\nGlenn Gould ha ricevuto molte onorificenze durante la vita e anche dopo la morte. In occasione dell'uscita della prima incisione per la CBS, nel 1955, la stampa d'oltreoceano scriveva gi\u00e0 di un \"fenomeno Gould\": non \u00e8 un caso se le Variazioni Goldberg, capolavoro di Bach semisconosciuto ai pi\u00f9 fino a quel momento, sia balzato in testa alle classifiche delle vendite, superando una delle \"hit\" di Louis Armstrong. La rivista \"New Yorker\" scrisse di lui: \"un Marlon Brando del pianoforte\". Nel 1983, \u00e8 stato incluso nella Canadian Music Hall of Fame.\nNella cultura di massa.\nNel 1983 lo scrittore austriaco Thomas Bernhard ha scritto \"Il soccombente\", un romanzo di finzione di cui \u00e8 protagonista il pianista canadese, oggetto di ammirazione e di ossessione da parte di due suoi colleghi non altrettanto grandi. Nel 1993 la biografia di Glenn Gould \u00e8 stata il soggetto di un film premiato dalla critica, \"Trentadue piccoli film su Glenn Gould\" (\"Thirty Two Short Films About Glenn Gould\") di Fran\u00e7ois Girard.\nNel 2015 viene pubblicata una biografia a fumetti del musicista: \"Glenn Gould, una vita fuori tempo\", opera dell'illustratrice francese Sandrine Revel, tradotta e pubblicata anche in italiano.\nLa musica incisa da Gould \u00e8 stata utilizzata per la colonna sonora, o almeno una parte di essa, in molti film, realizzati sia durante la sua vita, sia dopo la sua morte."}
{"id": "39577", "revid": "2", "url": "https://it.wikipedia.org/wiki?curid=39577", "title": "Razzo vettore", "text": ""}
{"id": "39578", "revid": "12458", "url": "https://it.wikipedia.org/wiki?curid=39578", "title": "Tuffi", "text": "I tuffi sono uno sport nel quale gli atleti, lanciandosi da un trampolino o da una piattaforma posti ad una certa altezza sopra una piscina, saltano in acqua eseguendo una serie di acrobazie. A partire dalla terza edizione dei Giochi olimpici di Saint Louis 1904, i tuffi sono ricompresi nel programma olimpico.\nI tuffi vengono eseguiti o dal trampolino \u2013 una tavola lunga e flessibile che si piega quando il tuffatore salta ripetutamente alla sua estremit\u00e0 per guadagnare in altezza e velocit\u00e0 prima del tuffo \u2013 o da una piattaforma rigida posta a grande altezza. Nelle principali competizioni esistono le gare dal trampolino da 1 e 3 metri e la gara dalla piattaforma da 10 metri.\nAnche se non particolarmente popolare a livello di praticanti, i tuffi sono uno degli sport olimpici pi\u00f9 seguiti grazie alla loro spettacolarit\u00e0, attirando un gran numero di spettatori. I tuffatori possiedono molte delle caratteristiche comuni ai ginnasti tra cui forza, flessibilit\u00e0 e agilit\u00e0.\nFuori dal programma olimpico, ma ammessa dalla FINA dal 2013 nei campionati mondiali esistono i \"tuffi dalle grandi altezze\" nei quali gli atleti (spesso tuffatori professionisti ma anche ex-acrobati), si lanciano da altezze che variano dai 20 ai 30 metri, in genere da piattaforme artificiali montate a strapiombo su laghi e fiumi o direttamente in mare; famosa era la prova che si svolgeva dal ponte di Mostar nella ex-Jugoslavia. L'accelerazione di gravit\u00e0 porta un corpo in caduta libera alla velocit\u00e0 di 80-90 chilometri orari in pochi secondi: se l'acqua non viene \"tagliata\" perfettamente in verticale dal corpo, l'impatto non viene assorbito. L'entrata in acqua avviene invariabilmente con i piedi. Data la pericolosit\u00e0, gli atleti effettuano solo 3 salti, con un giudizio che per ogni tuffo \u00e8 simile a quello adottato dagli arbitri nei tuffi olimpici. \nSe non viene indossato un qualche tipo di protezione, obbligatorio da anni invece in altri sport di eguale rischio e abilit\u00e0 (come la cintura elastica nel \"bungee jumping\"), non si possono escludere il ripetersi di fatti di trauma grave con paralisi o morte dell'atleta.\nStoria.\nLe origini.\nSebbene i tuffi siano stati un passatempo popolare in tutto il mondo fin dai tempi antichi, l'origine dello sport dei tuffi viene ricondotta al 1811, quando un gruppo di nuotatori tedeschi si dedic\u00f2 alla nuova disciplina.\nLa prima esibizione pubblica di cui si ha notizia avvenne nella prima met\u00e0 del XVIII Secolo a Berlino da parte di due tuffatori originari di Halle, che si lanciarono da un trampolino rudimentale sulla Sprea. Erano operai delle saline Halloren di Halle an der Saale, dove veniva vaporizzata l'acqua del fiume cittadino per l'estrazione del sale. Tra gli operai v'era la tradizione di tuffarsi nell'acqua dolce da trampolini raffazzonati, per ripulirsi dal sale.\nI ginnasti furono entusiasmati ed utilizzarono i tuffi per i loro allenamenti, in modo da attutire le cadute degli esercizi male eseguiti. La cosa fece sviluppare le acrobazie aeree, con primordiali salti mortali di interesse per il pubblico.\nNello stesso periodo i ginnasti svedesi avevano optato per tuffi da altezze pi\u00f9 elevate, che consentivano pi\u00f9 spazio aereo per le acrobazie, con la costruzione di torri e vasche profonde. A loro \u00e8 attribuita la nascita della primordiale piattaforma, con la tecnica di tuffi pi\u00f9 semplici di quelli eseguiti dai tedeschi, che curavano maggiormente l'ingresso in acqua. Furono inventati i \"tuffi fantasiosi\".\nVerso la fine del XIX Secolo i tuffi si diffusero anche in Italia ed in particolare a Roma dove il ponte Milvio divenne un luogo ideale per le acrobazie sul Tevere. Analogo fenomeno si verific\u00f2 in Gran Bretagna e nella zona dei Balcani.\nI tedeschi furono i primi ad effettuare, a Berlino nel 1882, gare ufficiali da piattaforme alte e basse. La prima regolamentazione venne effettuata nel 1891 ed il primo Campionato ufficiale si tenne a Berlino nel 1893.\nAnche in Gran Bretagna nello stesso periodo presero avvio le prime competizioni moderne. Nel 1883 la \"English Amateur Swimming Association\" (all'epoca chiamata \"Swimming Association of Great Britain\") inizi\u00f2 per la prima volta un campionato di tuffi (\"plunging championship\"), che si interruppe nel 1937. \nIn Italia il primo campionato nazionale avvenne nel 1900 a Milano, presso i Bagni di Diana.\nIn Inghilterra la pratica di tuffi da grandi altezze guadagn\u00f2 popolarit\u00e0. Il primo campionato del mondo si svolse a Highgate Ponds nel 1985, organizzato dalla Royal Life Saving Society nel 1895. L'evento consisteva di tuffi in piedi e in esecuzione da 15 o 30 piedi (4,6 o 9,1 metri).\nFu a questo evento che la tradizione svedese dei tuffi fantasiosi prese piede. La disciplina fu introdotta dagli atleti Otto Hagborg e C F Mauritzi, che mostrarono le loro tecniche acrobatiche dal trampolino da 10 metri di Highgate Pond e stimolarono l'istituzione della Amateur Diving Association nel 1901, la prima organizzazione dedicata ai tuffi nel mondo (in seguito riunita con la Amateur Swimming Association).\nGiochi olimpici.\nI tuffi vennero introdotti ai Giochi olimpici , dove venne portata la disciplina dei tuffi per distanza, in cui gli atleti si tuffavano in piscina in avanti e, una volta entrati in acqua dovevano rimanere immobili per 60 secondi, con l'obiettivo di percorrere pi\u00f9 distanza possibile grazie alla sola spinta iniziale del corpo. A quell'edizione vinse lo statunitense William Dickey, con la distanza di 19,05 metri.\nCompetizioni.\nLe competizioni ufficiali sono:\nCalcolo dei punteggi.\nNelle competizioni ufficiali i tuffatori eseguono diverse acrobazie durante il tuffo, compresi salti mortali e avvitamenti con varie orientazioni e diverse posizioni di partenza (nella piattaforma si pu\u00f2 partire anche da una posizione verticale capovolta nella quale l'atleta si regge sulle mani). Essi vengono giudicati in base al completamento di tutti gli aspetti del tuffo, alla conformit\u00e0 dei movimenti del corpo a quelli dichiarati prima dell'esecuzione del tuffo, ed alla quantit\u00e0 di spruzzi sollevati dall'entrata in acqua (meno sono pi\u00f9 il punteggio \u00e8 elevato). Il punteggio ottenuto viene quindi moltiplicato per un coefficiente di difficolt\u00e0, derivato dal numero di movimenti previsti dal tuffo. Il tuffatore con il punteggio totale pi\u00f9 alto, dopo un numero determinato di tuffi (di solito sei nelle competizioni principali), viene nominato vincitore.\nTuffi sincronizzati.\nI tuffi sincronizzati sono entrati nel programma olimpico ai Giochi olimpici di . In questo evento, due tuffatori che formano una squadra tentano di eseguire contemporaneamente lo stesso tuffo con sincronia. Questo costituisce una difficolt\u00e0 ma anche uno spettacolo notevole e richiede ai due compagni un grande livello di coordinazione. Il movimento viene valutato dai giudici in base alla singola esecuzione del tuffo da parte di ogni atleta ed alla sincronizzazione fra i due.\nCalcolo del punteggio.\nCi sono tre elementi principali sui quali la prova \u00e8 giudicata: la partenza, il volo e l'entrata in acqua. I fattori principali che influenzano la decisione dei giudici sono:\nOgni giudice fornisce un voto complessivo da 0 a 10. Nelle competizioni principali ci si affida in genere a 7 giudici (9 giudici per il salto sincronizzato): i due punteggi pi\u00f9 alti e i due pi\u00f9 bassi vengono eliminati, i rimanenti 3 punteggi vengono sommati tra loro e poi moltiplicati per il coefficiente di difficolt\u00e0 ottenendo cos\u00ec il punteggio del tuffo.\nTipi e numerazione dei tuffi.\nVi sono 6 principali gruppi di tuffi che vengono eseguiti di norma dagli atleti. Essi sono:\nOltre a ci\u00f2, vi sono anche quattro differenti posizioni di rotazione che possono essere assunte:\nNumerazione.\nNelle competizioni, ad ogni tuffo viene assegnato un codice, che consiste di 3 o 4 cifre seguite dalla lettera indicante la posizione di rotazione. Il primo numero del codice individua sempre il gruppo del tuffo.\nPer i primi 4 gruppi, che prevedono solo rotazioni, il codice consiste di 3 cifre ed una lettera. La terza cifra indica il numero di mezze rotazioni, mentre la seconda pu\u00f2 essere 0, se il tuffo viene eseguito normalmente, od 1, se viene eseguita una variazione \"in volo\" del tipo di rotazione. Quest'ultima possibilit\u00e0 per\u00f2 \u00e8 ormai inutilizzata nelle competizioni di alto livello.\nAd esempio:\nPer il gruppo 5, che prevede anche avvitamenti, si necessita di una quarta cifra. La seconda indica il sottogruppo da 1 a 4, la terza il numero di mezze rotazioni e la quarta il numero di mezzi avvitamenti. Ad esempio:\nPer il gruppo 6 infine il numero pu\u00f2 consistere di 3 o 4 cifre, a seconda se contiene o meno avvitamenti. Nel caso in cui non ci siano avvitamenti, la seconda cifra indica il senso di rotazione come sopra e la terza il numero di mezze rotazioni. Per esempio:\nSe vi sono anche avvitamenti, si aggiunge una cifra prima della lettera ad indicare il numero di mezzi avvitamenti: da notare che il salto inizia comunque con la cifra 6 per indicare la verticale. Ad esempio:"}
{"id": "39580", "revid": "1632387", "url": "https://it.wikipedia.org/wiki?curid=39580", "title": "Softball", "text": "Il softball \u00e8 uno sport di squadra, nel quale lo scopo del gioco \u00e8 quello di segnare punti facendo in modo che i giocatori avanzino su un percorso composto di quattro basi. \u00c8 un discendente diretto del \"baseball\", sebbene con alcune differenze, su tutte l'uso di palle pi\u00f9 grandi e meno pesanti (di circa un terzo rispetto al \"baseball\") e un campo di gioco pi\u00f9 piccolo.\nDisciplina olimpica dal 1992 al 2008 ed escluso dai Giochi della XXX Olimpiade di Londra del 2012 e dai Giochi della XXXI Olimpiade di Rio de Janeiro del 2016, il softball \u00e8 tornato a far parte dei Giochi olimpici a partire dal 2021 con i Giochi della XXXII Olimpiade di Tokyo.\nIl gioco.\nEsistono tre varianti del gioco del softball:\nTutte le varianti, a livello amatoriale, sono giocate da squadre formate contemporaneamente da uomini e donne, con regole particolari di lega che impongono un numero minimo di donne sempre in campo (solitamente due).\nDifferenze con il baseball.\nil softball deriva direttamente dal baseball, ma ne differisce sotto diversi aspetti, i principali dei quali sono:\nStoria.\nIl primo incontro di softball di cui si ha notizia fu giocato a Chicago nel giorno del ringraziamento del 1887. Ebbe luogo al Farragut Boat Club a un raduno per ascoltare l'esito dell'incontro di calcio tra le Universit\u00e0 di Yale e Harvard. Quando il punteggio fu annunciato e le scommesse sistemate, uno studente di Yale lanci\u00f2 un guantone da boxe a un tifoso di Harvard. Quest'ultimo prese una stecca e colp\u00ec il guantone. George Hancock annunci\u00f2 \"Play ball!\" e la partita cominci\u00f2, con il guantone da boxe appallottolato e un manico di scopa a fungere da mazza. Questa prima sfida fin\u00ec con il punteggio di 41-40. La palla, essendo soffice, era lanciata a mani nude.\nGeorge Hancock \u00e8 riconosciuto come l'inventore del gioco per il suo sviluppo della palla e di una mazza di dimensioni inferiori nella settimana seguente. Il Farragut Club presto stabil\u00ec le regole del gioco, che si diffuse veloce anche al di fuori del club. Visto come un modo per i giocatori di baseball per mantenersi in forma durante l'inverno, lo sport fu chiamato \"Baseball indoor\". Con il nome di \"Indoor-Outdoor\", il gioco si spost\u00f2 all'aperto l'anno successivo e le prime regole furono pubblicate nel 1889.\nNel 1895 Lewis Rober, Sr. di Minneapolis organizz\u00f2 incontri all'aperto come esercizio per i vigili del fuoco; questo tipo di gioco \u00e8 noto come \"kitten ball\" (dalla prima squadra che lo ha praticato), \"lemon ball\" o \"diamond ball\". La versione del gioco di Rober utilizzava una palla di 12 pollici di circonferenza al posto della palla da 16 pollici usata dal Farragut club e alla fine la palla di Minneapolis prevalse, anche se le dimensioni del \"diamante\" di Minneapolis furono sorpassate in favore di quelle di Chicago. Rober forse non aveva confidenza con le regole del Farragut Club. La stazione dei pompieri n. 19 di Minneapolis, in cui Rober fu di stanza dal 1896 al 1906, fu aggiunta al National Register of Historic Places anche per il suo contributo allo sviluppo dello sport. La prima lega al di fuori degli Stati Uniti fu fondata a Toronto nel 1897.\nIl nome \"softball\" risale al 1926. Fu coniato da Walter Hakanson della YMCA a un incontro del National Recreation Congress. Oltre a \"baseball indoor\", \"kitten ball\" e \"diamond ball\", furono usati nomi quali \"mush ball\" e \"pumpkin ball\". Il nome softball si era diffuso in tutti gli Stati Uniti nel 1930. Negli anni trenta, sport simili con regole differenti furono giocati negli Stati Uniti e in Canada. La formazione del Joint Rules Committee on Softball (Comitato per le Regole Unificate nel Softball) nel 1934 standardizz\u00f2 le regole e la denominazione in tutti gli Stati Uniti.\nIl \"sixteen-inch softball\" (softball da 16 pollici), chiamato anche \"mushball\" o \"super-slow pitch\", \u00e8 un discendente diretto del gioco originale di Hancock. I giocatori di difesa non possono indossare i guanti. Il \"sixteen-inch softball\" \u00e8 molto praticato a Chicago, dove devoti come il defunto Mike Royko lo considerano il \"vero\" gioco, e a New Orleans. A New Orleans, il \"sixteen-inch softball\" \u00e8 chiamato \"Cabbage Ball\" ed \u00e8 un popolare sport di squadra nelle scuole di ogni grado.\nA partire dagli anni quaranta, il \"fastpitch\" cominci\u00f2 a dominare la scena. Anche se lo \"slow pitch\" era presente all'Expo 1933, si prese la direzione di allungare la distanza di battuta. Lo \"slow pitch\" fu riconosciuto ufficialmente nel 1953 quando fu aggiunto al programma della Amateur Softball Association, e nel giro di un decennio sorpass\u00f2 il \"fastpitch\" in popolarit\u00e0.\nLa prima lega britannica di softball femminile del Regno Unito fu fondata nel 1953.\nNel 1991, il \"softball fastpitch\" femminile fu selezionato per debuttare ai Giochi della XXVI Olimpiade del 1996. I giochi del 1996 segnarono anche un passaggio chiave nell'introduzione della tecnologia nel softball. Il CIO finanzi\u00f2 uno studio bio-meccanico focalizzato sul lancio durante i giochi.\nNel 2002, il \"sixteen-inch slow pitch\" fu eliminato dalle regole ufficiali della ISF, anche se \u00e8 ancora giocato diffusamente negli Stati Uniti sotto l'egida della The Amateur Softball Association of America (ASA).\nLa 117\u00aa sessione plenaria del CIO, tenutasi a Singapore nel luglio 2005, vot\u00f2 per eliminare softball e baseball come sport olimpici dai Giochi olimpici del 2012. Altri enti competenti per il softball sono AAU, NSA, PONY, ASA, ISC, USSSA, Triple Crown e ISA.\nSoftball in Italia.\nIn Italia fece la sua prima comparsa nel 1945 con l'avvento dei militari americani, per cui si svolsero regolari campionati maschili con squadre coinvolgenti prevalentemente il Lazio, finch\u00e9 vi fu la diffusione e l'affermazione definitiva del baseball (che gi\u00e0 a fine anni quaranta era giocato indipendentemente in campionati del nord-centro Italia), mentre il softball continu\u00f2 a essere praticato da sole donne da fine anni quaranta agli anni cinquanta. Il softball femminile riprese poi l'attivit\u00e0 a fine anni sessanta, e viene praticato ancora tutt'oggi."}
{"id": "39581", "revid": "2128848", "url": "https://it.wikipedia.org/wiki?curid=39581", "title": "Ginnastica", "text": "Ginnastica \u00e8 un termine che indica vari sport che prevedono l'esecuzione da parte degli atleti, detti ginnasti, di sequenze pi\u00f9 o meno lunghe di movimenti che generalmente richiedono forza, elasticit\u00e0 e abilit\u00e0 cinestetica (la cosiddetta coordinazione).\nLa ginnastica \u00e8 sicuramente uno degli sport pi\u00f9 antichi: esso si \u00e8 sviluppato a partire dagli esercizi che i soldati dell'antica Grecia eseguivano per rimanere in forma, dagli esercizi per migliorare l'abilit\u00e0 di salire e scendere da cavallo e dalle tecniche acrobatiche circensi.\nDiscipline.\nLa ginnastica contemporanea \u00e8 disciplinata principalmente dalla Federazione Internazionale di Ginnastica, che riconosce sei discipline ben distinte:\nEsistono poi altre discipline ginniche non riconosciute dalla FIG, ma disciplinate da federazioni continentali o nazionali, come la ginnastica attrezzistica, la ginnastica estetica di gruppo, la ginnastica ritmica maschile, il TeamGym, il twirling, il tumbling.\nLe discipline olimpiche.\nGinnastica artistica.\nLa ginnastica artistica \u00e8 suddivisa in maschile e femminile, non solo per la tipologia di esercizi ma anche per le diverse caratteristiche messe in risalto dagli stessi: la forza e la coordinazione per gli uomini, l'elasticit\u00e0 e la leggerezza per le donne.\nPer le donne le modalit\u00e0 sono quattro: la trave, le parallele asimmetriche, il volteggio e il corpo libero con accompagnamento musicale; mentre per gli uomini sono sei: il corpo libero, il volteggio, la sbarra, le parallele simmetriche, il cavallo con maniglie e gli anelli.\nFino a qualche tempo fa erano previste l'esecuzione di esercizi obbligatori nelle fasi eliminatorie delle competizioni, e di esercizi liberi in quelle finali.\nGinnastica ritmica.\nLa ginnastica ritmica \u00e8 riservata alle donne e prevede esercizi a corpo libero, compiuti sempre con accompagnamento musicale, da eseguirsi per\u00f2 con l'ausilio di 5 attrezzi (la palla, il nastro, le clavette, la fune ed il cerchio).\nNell'esibizione la ginnastica ritmica d\u00e0 molto risalto agli aspetti pi\u00f9 legati alla danza, la componente estetica e quella coreografica, rispetto ad altri come forza e velocit\u00e0. La specialit\u00e0 prevede anche una gara a squadre.\nLa ginnastica ritmica \u00e8 disciplina olimpica ufficiale dal 1984.\nTrampolino elastico.\nLa disciplina del trampolino elastico nacque nel XIX secolo e prevede che gli atleti eseguano una serie di evoluzioni acrobatiche in volo. I ginnasti saltano su di un tappeto elastico ed eseguono salti mortali e carpiati seguendo un programma obbligatorio ed uno libero.\nSono previste, ma non alle Olimpiadi, anche gare di trampolino sincronizzato. I due atleti impegnati, ognuno su di un trampolino devono cercare di curare anche l'aspetto coreografico e la sincronizzazione del loro esercizio.\nIl trampolino elastico ginnico \u00e8 diventato sport olimpico nel 2000 a Sydney.\nLe discipline dei Giochi mondiali.\nLe discipline di ginnastica ammesse ai Giochi mondiali sono: ginnastica acrobatica, ginnastica aerobica, ginnastica ritmica, tumbling e ginnastica artistica.\nGinnastica acrobatica.\nLa ginnastica acrobatica \u00e8 una disciplina in cui squadre maschili, femminili, o miste, organizzate in duo, trio, o quartetto (solo maschile), gareggiano a corpo libero eseguendo una serie di elementi acrobatici coordinati. Fa parte del programma dei Giochi mondiali fin dal 1993.\nAltre discipline.\nTra le altre discipline della ginnastica si possono tenere conto:"}
{"id": "39583", "revid": "7", "url": "https://it.wikipedia.org/wiki?curid=39583", "title": "Eleonora D'Arborea", "text": ""}
{"id": "39592", "revid": "838137", "url": "https://it.wikipedia.org/wiki?curid=39592", "title": "Debbie Meyer", "text": "Vinse le gare dei 200\u00a0m, 400\u00a0m e 800\u00a0m stile libero nel 1968 alle Olimpiadi di Citt\u00e0 del Messico, a sedici anni di et\u00e0, divenendo la prima donna a vincere tre medaglie d'oro individuali nel nuoto ai Giochi olimpici. I tempi con cui vinse furono: 2'10\"5 nei 200\u00a0m, 4'31\"8 nei 400\u00a0m e 9'24\"0 negli 800\u00a0m, tutti e tre record olimpici. Nonostante fosse sofferente di asma, in carriera infranse venti record del mondo, 24 record nazionali statunitensi e vinse 19 titoli ai campionati dell'Amateur Athletic Union.\nNel 1969 venne nominata Atleta dell'anno della Associated Press. Nel 1972 si ritir\u00f2 dalle competizioni. Dirige una scuola di nuoto: la \"Debbie Meyer Swim School\".\nNel 1977 \u00e8 stata inserita nella International Swimming Hall of Fame, la \"Hall of Fame\" internazionale degli sport acquatici. Il 5 luglio 2004 \u00e8 entrata nella National High School Hall of Fame degli USA.\nIn ricordo dei suoi successi olimpici, Debbie utilizza una targa automobilistica personalizzata: \"3GOLD68\"."}
{"id": "39595", "revid": "767487", "url": "https://it.wikipedia.org/wiki?curid=39595", "title": "Art Blakey", "text": "Insieme a Kenny Clarke, Max Roach e Buddy Rich, \u00e8 stato uno degli inventori della tecnica batteristica applicata allo stile bebop.\nBiografia.\nProveniente da Pittsburgh dove era nato, visse un'infanzia difficile. Dopo 5 mesi dalla sua nascita sua madre mor\u00ec e il padre scapp\u00f2 con un'amante. Il piccolo Blakey fu cresciuto dalla cugina materna. Durante gli studi impar\u00f2 a suonare il pianoforte, ma non era molto portato: sapeva suonare solo in 5 tonalit\u00e0 differenti. Gi\u00e0 dall'et\u00e0 di 14 anni era in grado di dirigere un'orchestra di 18 elementi. Suonava qualche sera nei locali di Pittsburgh e pass\u00f2 alla batteria per intimidazione del proprietario del posto; questo non lo reputava all'altezza poich\u00e9 non era versatile. Blakey giunse a New York nel 1938 con la pianista Mary Lou Williams. \nNel 1940 entr\u00f2 nel gruppo del pianista e bandleader Fletcher Henderson, ma il salto di qualit\u00e0 artistico e professionale lo fece tra il 1943 e il 1947, quando venne ingaggiato dalla prima orchestra bop del cantante Billy Eckstine; con lui nella band ci sono Charlie Parker, Dizzy Gillespie, Fats Navarro, Sarah Vaughan e i nove decimi del gotha della storia del be-bop. \nDurante una lunga visita in Africa occidentale, verso fine degli anni quaranta, si convert\u00ec all'Islam, assumendo il nome di \"Abdullah Ibn Buhaina\".\nNel 1955 fond\u00f2 con Horace Silver i Jazz Messengers, un gruppo di Hard bop che fu molto influente per molti giovani musicisti di ogni epoca e con cui collaborarono, come solisti o integrati nella formazione, musicisti quali Sabu Martinez, Wayne Shorter, Hank Mobley, Kenny Dorham, Donald Byrd, Bobby Timmons, Benny Golson, Bill Hardman, Thelonious Monk, Chuck Mangione, Keith Jarrett, Curtis Fuller, Johnny Griffin, Freddie Hubbard, Lou Donaldson, Clifford Brown, Jackie McLean, Lee Morgan, Terence Blanchard, Bobby Watson, James Williams, Cedar Walton, Branford Marsalis e Wynton Marsalis. Blakey decise di portare avanti il gruppo da solo dopo l'abbandono di Horace Silver, con la denominazione \"Art Blakey and the Jazz Messengers\", continuando a suonare in tutto il mondo fino ai tardi anni ottanta.\nArt Blakey nella sua carriera partecip\u00f2 a varie manifestazioni nel centro e nord Europa esibendosi in Belgio, Italia, Svizzera, Germania ecc. In Italia nel 1963, in occasione del Festival Internazionale del Jazz di San Remo, presentato da Adriana Serra, suon\u00f2 i suoi pi\u00f9 noti brani jazz in compagnia di un sestetto formato da musicisti tra i pi\u00f9 rappresentativi del Jazz-Bebop anni cinquanta-sessanta. La formazione era composta da Freddie Hubbard, tromba; Curtis Fuller, trombone; Wayne Shorter, sax tenore; Cedar Walton, piano; Reggie Workman, contrabbasso."}
{"id": "39596", "revid": "767487", "url": "https://it.wikipedia.org/wiki?curid=39596", "title": "Concerto brandeburghese n. 2", "text": "Il Secondo concerto brandeburghese (BWV 1047) di Johann Sebastian Bach \u00e8 la risposta in stile italiano (omaggio all'astro trionfante di Vivaldi) al gusto francesizzante del primo concerto. Il concerto italiano si presenta in forma rigorosamente tripartita - allegro, adagio, allegro -, ma Bach vi apporta notevoli modifiche strutturali soprattutto nell'uso degli strumenti. La prima di queste \u00e8 l'uso della tromba piccola in fa (in omaggio alla tradizione bolognese dei maestri della Cappella di San Petronio); la seconda \u00e8 nella contrapposizione di un gruppo solistico di strumenti - il cosiddetto \"concertino\" - all'insieme orchestrale del \"tutti\" - il cosiddetto \"concerto grosso\" -.\nIl secondo elemento di decostruzione strutturale del concerto in stile italiano \u00e8 dato dall'introduzione, tipicamente bachiana, di una \"ratio\" geometrica perfettamente corrispondente al gusto mitteleuropeo legato alla nuova filosofia cartesiana. Dobbiamo al musicologo torinese Alberto Basso l'analisi della stupefacente struttura combinatoria di questa composizione, analisi che qui riportiamo parzialmente: \nIl secondo movimento \u00e8 un classico adagio affidato a tre strumenti solisti (tipico della sonata da chiesa di stile italiano), in questo caso flauto, oboe e violino. \nIl terzo movimento riprende lo spirito geometrico del primo, riproponendo nella sua struttura architettonica un'articolazione formale straordinariamente complessa. L'associazione della tecnica combinatoria numerologica alla spontaneit\u00e0 delle idee \u00e8 assolutamente caratteristica dello stile bachiano maturo, illuminato da un profondo rigore razionale che fa da piattaforma (secondo l'espressione gi\u00e0 usata da A. Basso) all'enorme freschezza dei contenuti melodici."}
{"id": "39597", "revid": "1652134", "url": "https://it.wikipedia.org/wiki?curid=39597", "title": "Novella Calligaris", "text": "\u00c8 stata la prima fra gli atleti italiani a vincere una medaglia olimpica nel nuoto e a stabilire un primato mondiale, negli 800\u00a0m stile libero.\nBiografia.\nCarriera sportiva.\nLa Calligaris comincia a nuotare giovanissima, e ottiene i primi successi e il suo primo titolo italiano a soli tredici anni, nel 1968. La sua corporatura minuta (1,67\u00a0m di altezza per 48\u00a0kg di peso) dovrebbe svantaggiarla, ma sopperisce con una tecnica natatoria eccellente e con un carattere grintoso e determinato, portata al successo da Costantino Dennerlein detto \"Bubi\". Nelle gare italiane non ha avuto in carriera nessuna seria concorrenza, vincendo titoli a un ritmo che non s'era mai visto prima: 10 nel 1969, 13 nel 1970, 14 nel 1971 e nel 1972 e 13 nel 1973.\nSempre nel 1968, il 21 luglio a Malaga stabilisce il suo primo primato italiano negli 800\u00a0m stile libero. Da allora a fine carriera si \u00e8 migliorata oltre 80 volte; \u00e8 stata primatista in tutte le distanze dello stile libero dai 100 ai 1500\u00a0m per quasi tre anni dal 1970 al 1973, inoltre ne ha migliorati nei 200\u00a0m farfalla, nei 200 \"e\" 400\u00a0m misti lo \u00e8 stata dal 1970 al 1978, e in nazionale nelle staffette 4 \u00d7 100\u00a0m stile libero e mista.\nI primi anni con la nazionale.\nHa esordito in nazionale maggiore al torneo \"Sei Nazioni\" di Stoccarda dell'aprile 1968. In seguito \u00e8 stata convocata per i Giochi Olimpici di Citt\u00e0 del Messico, dove come stileliberista ha nuotato 200, 400 e 800\u00a0m. A 14 anni ottiene il primo record europeo ai campionati italiani estivi dell'agosto 1969; pochi giorni dopo partecipa ai campionati europei giovanili di Vienna dove vince le sue prime medaglie, bronzo nei 400 e argento negli 800\u00a0m stile libero. Poche settimane dopo \u00e8 ancora primatista europea nei 1500\u00a0m, risultato stabilito a Roma. L'anno dopo ai campionati europei di Barcellona nuota nelle finali di 200, 400, 800 e 4 \u00d7 100\u00a0m stile libero, vincendo \"solo\" un bronzo negli 800.\nNel 1971 ha migliorato i primati europei nei 400, 800 e 1500\u00a0m stile libero avendo la concorrenza in quelle gare delle nuotatrici olandesi e di quelle della Germania est. Ad ottobre partecipa ai Giochi del Mediterraneo di Smirne vincendo ori nei 200\u00a0m misti, nei 400\u00a0m e nella staffetta 4 \u00d7 100\u00a0m stile libero pi\u00f9 un argento nei 100\u00a0m stile libero.\n1972 - 1973: i Giochi olimpici e i campionati mondiali.\nAi Giochi Olimpici di Monaco di Baviera del 1972 conquista le prime medaglie olimpiche in assoluto del nuoto (sia femminile che maschile) italiano: il 30 agosto nei 400\u00a0m stile libero in batteria ha il miglior tempo con 4'24\"14 e si supera nella finale in cui arriva seconda in 4'22\"44, preceduta da Shane Gould; il 31 agosto nuota nei 400\u00a0m misti le batterie e la finale arrivando terza in 5'03\"99; il 2 settembre nuota la batteria degli 800\u00a0m stile libero col secondo miglior tempo di 9'02\"96 e il giorno dopo giunge terza in finale con 8'57\"46. Tutti i tempi citati in questo paragrafo sono anche primati europei. I successi olimpici la renderanno popolare al grande pubblico, ma la sua carriera non si ferma l\u00ec.\nAd aprile del 1973 la nazionale partecipa alla prima coppa latina dove Novella vince sei ori, ma l'appuntamento pi\u00f9 importante dell'anno sono, all'inizio di settembre, i primi campionati mondiali di nuoto, pallanuoto, tuffi e nuoto sincronizzato di Belgrado. Novella inizia il 4 con i 200\u00a0m misti: terzo tempo in batteria, in finale \u00e8 superata per il podio dalla statunitense Kathy Heddy, 2'23\"842 contro 2'24\"075 (in questi campionati i tempi sono presi al millesimo di secondo). Ha sofferto per un ascesso ad un dente nella notte tra il 5 e il 6 prima della gara dei 400\u00a0m misti: nonostante ci\u00f2 ha nuotato il secondo tempo in batteria e in finale ha vinto la medaglia di bronzo con 5'02\"029. Il giorno dopo nuota i 400\u00a0m stile libero arrivando ancora sul podio, terza in 4'21\"798, primato europeo. Finalmente il 9 settembre 1973, nella gara degli 800\u00a0m stile libero, Novella stacca tutte le rivali e diventa campionessa, battendo il record del mondo con il tempo di 8'52\"973.\nGli ultimi anni.\nNel 1974 nuota in primavera ancora la coppa latina vincendo cinque gare, quindi ai campionati europei ottiene una medaglia di bronzo nei 400\u00a0m stile libero e una d'argento negli 800\u00a0m, ultimi successi di una carriera che conclude quell'anno non ancora ventenne. Nella sua pur breve carriera agonistica la Calligaris ha vinto anche 71 titoli italiani nel nuoto e battuto, oltre al primato del mondo degli 800\u00a0m stile libero, 21 europei.\nLa prima atleta italiana a vincere una medaglia mondiale dopo Novella \u00e8 stata Lorenza Vigarani ai mondiali di Roma del 1994; \u00e8 stata la sola donna italiana ad ottenere medaglie olimpiche nel nuoto fino alla medaglia d'argento conquistata da Federica Pellegrini ad Atene 2004 nei 200\u00a0m sl. Dopo il ritiro dall'attivit\u00e0 agonistica ha ricoperto incarichi nel CONI e in altre federazioni sportive.\nNel 1986 \u00e8 stata inserita nella International Swimming Hall of Fame, la \"Hall of Fame\" internazionale del nuoto. Il 26 febbraio 2006 \u00e8 stata portatrice della bandiera olimpica nel corso della Cerimonia di chiusura dei XX Giochi olimpici invernali Torino 2006.\nVita pubblica.\nDopo la carriera sportiva, nel 1975 inizia l'attivit\u00e0 giornalistica, venendo chiamata da Mario Gherarducci a collaborare al \"Corriere della Sera\". Un anno dopo Tito Stagno la fece passare in Rai; dagli anni 2000 collabora con RaiNews24, occupandosi di eventi sportivi e di varie rubriche di cultura e politica sportiva. \nNelle elezioni politiche del 1994 si \u00e8 candidata alla Camera dei deputati nelle liste proporzionali della Liguria per il Patto Segni, senza tuttavia risultare eletta.\nCuriosit\u00e0.\nLa Calligaris viene citata (insieme al papa Giovanni Paolo II) nel brano \"Ping Pong\" di Rino Gaetano, tratto dal suo ultimo LP \"E io ci sto\" (1980).\nPalmar\u00e8s.\nnota: RM= record mondiale; RE= record europeo\nCampionati italiani.\n71 titoli individuali, cos\u00ec ripartiti:"}
{"id": "39599", "revid": "1652134", "url": "https://it.wikipedia.org/wiki?curid=39599", "title": "J. Edgar Hoover", "text": "La sua immagine \u00e8 strettamente legata alla Federal Bureau of Investigation, uno dei pi\u00f9 famosi servizi investigativi del mondo. Ha infatti lavorato per il Dipartimento della Giustizia per quasi mezzo secolo (come direttore del BOI dal 1924 al 1935, dell'FBI dal 1935 al 1972) sotto otto presidenti statunitensi, da Calvin Coolidge a Richard Nixon. Dopo la sua morte, Nixon limit\u00f2 la durata del mandato dei direttori dell'FBI a 10 anni.\nBiografia.\nJohn Edgar Hoover nacque il 1\u00ba gennaio 1895 a Washington, DC da Anna Scheitlin (1860-1938) e Dickerson Naylor Hoover Sr. (1856-1921), capo della divisione tipografica della US Coast and Geodetic Survey, ex produttrice di lastre per la stessa organizzazione. Dickerson Hoover era di origini inglesi e tedesche. Il prozio materno di Hoover, John Hitz, era un console generale onorario svizzero negli Stati Uniti. Tra i suoi familiari, era il pi\u00f9 vicino a sua madre, che era la loro guida morale e disciplinare.\nHoover nacque in una casa nell'attuale Capitol Hill United Methodist Church, situato in Seward Square vicino al mercato orientale nel quartiere di Capitol Hill a Washington. A lui \u00e8 dedicata una vetrata nella chiesa. Hoover non ebbe un certificato di nascita registrato alla sua nascita, sebbene fosse richiesto nel 1895 a Washington. Due dei suoi fratelli avevano certificati, ma quello di Hoover non fu depositato fino al 1938, quando aveva 43 anni.\nHoover visse a Washington per tutta la vita. Frequent\u00f2 la Central High School, dove cant\u00f2 nel coro della scuola, partecip\u00f2 al programma del Corpo di addestramento degli ufficiali di riserva e partecip\u00f2 al gruppo di discussione. Durante i dibattiti intervenne contro le donne che volevano ottenere il diritto di voto e contro l'abolizione della pena di morte. Il giornale della scuola applaud\u00ec la sua \"logica fredda e implacabile\". Da ragazzo Hoover soffriva di balbuzie: la vinse ingegnandosi a parlare rapidamente. Mantenne tale abitudine anche durante la sua carriera: parlava tanto velocemente che gli stenografi avevano difficolt\u00e0 a seguirlo.\nHoover aveva 18 anni quando accett\u00f2 il suo primo lavoro, una posizione entry-level come messaggero nel dipartimento degli ordini, presso la Biblioteca del Congresso. La biblioteca era a mezzo miglio da casa sua. L'esperienza plasm\u00f2 sia Hoover che la creazione dei profili dell'FBI; come not\u00f2 Hoover in una lettera del 1951: \"Questo lavoro mi ha insegnato il valore del materiale di raccolta. Mi ha fornito una base eccellente per il mio lavoro nell'FBI, dove \u00e8 stato necessario raccogliere informazioni e prove\".\nHoover consegu\u00ec una laurea in giurisprudenza presso la George Washington University Law School nel 1916, dove era membro del capitolo Alpha Nu del Kappa Alpha Order, e un L.L.M. nel 1917 dalla stessa universit\u00e0. Mentre studiava legge, Hoover si interess\u00f2 alla carriera di Anthony Comstock, ispettore postale degli Stati Uniti di New York, che aveva condotto campagne prolungate contro la frode, la pornografia e il controllo delle nascite.\nLa direzione dell'FBI.\nQuando il presidente Calvin Coolidge lo mise, giovanissimo, a capo del BOI (dal 1935 FBI), c'erano 600 agenti in forza: al termine della sua gestione erano 6.000. L'accademia nazionale per l'addestramento degli agenti, l'immenso archivio per le impronte digitali e i laboratori scientifici sono creazioni di Hoover.\nEredit\u00f2 un'organizzazione indebolita dalle politiche e dall'inettitudine dei raccomandati; Hoover fece piazza pulita di tutto, instaur\u00f2 una disciplina ferrea, metodi rigidissimi di addestramento e di selezione e fece dell'FBI uno strumento di rara efficienza. Tuttavia alcuni lo ritengono fra i responsabili delle numerose violenze commesse dagli agenti nei confronti della comunit\u00e0 afroamericana, con un presunto accanimento particolare verso i membri di organizzazioni come le Black Panthers.\n\"Quella mattina, John Kennedy si leva di buon\u2019ora. Alle otto, puntuale come al solito, J. Edgar Hoover \u2013 capo dell\u2019FBI \u2013 bussa alla porta del suo studio. Il suo aspetto \u00e8 inquieto e buona parte del suo cruccio \u00e8 dovuto a quella particolare mattinata. Quando entra nella stanza del presidente, questi sta accanto alla finestra con Dean Rusk, uomo cortese e cauto, ministro e suo grande amico.\"\nCombatt\u00e9 il gangsterismo, eliminando John Dillinger, detto \"il pericolo pubblico numero uno\", e catturando George R. Kelly, detto \"Machine Gun\" (\"Mitragliatrice\") e Alvin Karpis. Scopr\u00ec dopo pi\u00f9 di due anni di indagini il rapitore e assassino del figlio del famoso aviatore statunitense Charles Lindbergh, Bruno Hauptmann, un immigrato tedesco, carpentiere ed ex detenuto, che venne processato, riconosciuto colpevole (anche se non confess\u00f2 mai il proprio crimine) e giustiziato.\nIn un paese con una criminalit\u00e0 cos\u00ec estesa e fenomeni di violenza cos\u00ec gravi come gli Stati Uniti, Hoover divent\u00f2 per alcuni una specie di eroe nazionale. Verso la fine della sua carriera, tuttavia, venne accusato di violazione dei diritti civili per aver disposto indagini illecite (attraverso il controverso programma COINTELPRO), tese a identificare cittadini americani ritenuti per le loro idee politiche simpatizzanti con il comunismo durante il maccartismo. Tra questi ricordiamo il caso pi\u00f9 famoso, Charlie Chaplin, ma anche Martin Luther King e molti altri.\nIl programma COINTELPRO.\nIl programma COINTELPRO di Hoover permise agli agenti dell'FBI di mettere le mani su organizzazioni come le Pantere Nere, il Movimento per i diritti civili di Martin Luther King Jr., la Southern Christian Leadership Conference e il Ku Klux Klan, usando mezzi quali infiltrazioni, minacce legali e persino pura violenza.\nLa sua rete d'informatori gli permise di ottenere dati personali sulla vita di molte celebrit\u00e0 dell'epoca, incluso il Presidente degli Stati Uniti d'America. I dati riguardavano adulteri, orientamenti sessuali e politici, con particolare risalto alle eventuali simpatie comuniste degli indagati. Esistono archivi declassificati che mostrano come gli agenti dell'FBI informassero con regolarit\u00e0 Hoover dell'attivit\u00e0 sessuale dei politici.\nMorte.\nHoover mor\u00ec a seguito di un infarto miocardico acuto, durante l'amministrazione Nixon, il 2 maggio 1972, all'et\u00e0 di 77 anni e dopo aver diretto l'FBI ininterrottamente per 48 anni (inclusi quelli al BOI). Gli vennero tributati funerali di Stato.\nSessualit\u00e0.\nHoover rimase sempre scapolo e a partire dagli anni quaranta cominciarono a circolare voci insistenti su una sua presunta omosessualit\u00e0, che non venne mai confermata. Non fu neppure accertata la sua presunta relazione con Clyde Tolson, direttore associato dell'FBI, con il quale aveva collaborato per anni. Tali idee potrebbero essere semplicemente il frutto delle tante inimicizie che Hoover ebbe modo di farsi nei numerosi anni trascorsi come direttore del Bureau.\nMassoneria.\nHoover fu membro della massoneria e raggiunse il 33\u00ba ed ultimo grado del rito scozzese antico ed accettato.\nPornografia per scopi di ricatto.\nSotto Hoover, gli agenti furono incaricati di sequestrare tutto il materiale pornografico scoperto nelle loro indagini e di inoltrarlo a Hoover personalmente. Conserv\u00f2 una vasta collezione, forse la pi\u00f9 grande del mondo, di film, fotografie e materiale scritto, con particolare attenzione alle foto di celebrit\u00e0. Secondo quanto riferito, Hoover li avrebbe usati per proprio personale godimento, oltre a tenerli per scopi di ricatto.\nHoover e Tolson.\nHoover descrisse Tolson come il suo alter ego: gli uomini lavoravano a stretto contatto durante il giorno e, entrambi single, prendevano spesso i pasti, andavano in night club e andavano in vacanza insieme. Questa vicinanza tra i due uomini \u00e8 spesso citata come prova del fatto che fossero amanti. Alcuni impiegati dell'FBI che li conoscevano, come Mark Felt, affermano che la relazione era \"fraterna\"; tuttavia l'ex funzionario dell'FBI Mike Mason ha suggerito che alcuni colleghi di Hoover hanno negato di avere una relazione sessuale con Tolson nel tentativo di proteggere l'immagine di Hoover.\nIl romanziere William Styron disse a Summers che una volta aveva visto Hoover e Tolson in una casa al mare in California, dove il direttore dell'FBI stava dipingendo le unghie dei piedi del suo amico. Harry Hay, fondatore della Mattachine Society, una delle prime organizzazioni per i diritti degli omosessuali, disse che Hoover e Tolson, sulla pista di Del Mar in California, prendevano posto nei box posseduti e utilizzati esclusivamente da omosessuali.\nHoover lasci\u00f2 in eredit\u00e0 la sua propriet\u00e0 a Tolson, che si trasfer\u00ec nella casa di Hoover dopo la morte di Hoover. Tolson accett\u00f2 la bandiera americana che drappeggiava la bara di Hoover. Tolson \u00e8 sepolto a pochi metri da Hoover nel cimitero congressuale.\nCritiche.\nNel 1979, l'HSCA (comitato per le indagini sugli omicidi), che aveva riaperto le indagini sull'assassinio del presidente Kennedy, dichiar\u00f2 che Hoover \u00ab [...] non aveva indagato adeguatamente sulla possibile cospirazione tesa all'uccisione del presidente\u00bb. L'HSCA aggiunse che Hoover \u00ab [...] fu restio nel comunicare le informazioni in suo possesso agli altri organismi e dipartimenti\u00bb. In conseguenza di ci\u00f2 abbondano le teorie cospirative relativamente alla negligenza di Hoover nello svolgimento delle sue funzioni relativamente all'omicidio Kennedy.\nIntitolazioni.\nLa sede dell'FBI a Washington porta il nome di Hoover. A causa delle polemiche sull'eredit\u00e0 politica di Hoover, nel 2001, il senatore Harry Reid patrocin\u00f2 un emendamento per togliere il nome di Hoover dall'edificio. L'emendamento non venne per\u00f2 approvato dal Senato."}
{"id": "39601", "revid": "14691", "url": "https://it.wikipedia.org/wiki?curid=39601", "title": "Pifferaio magico", "text": ""}
{"id": "39602", "revid": "1149807", "url": "https://it.wikipedia.org/wiki?curid=39602", "title": "Lorelei", "text": "Lorelei \u00e8 una figura leggendaria della Germania.\nSecondo la leggenda, Lorelei era una bellissima ondina del fiume Reno, che attirava a s\u00e9 gli uomini col suo canto e con il suo aspetto, causando naufragi e sciagure. Un giorno, per vendicare il figlio morto, un nobile invi\u00f2 i suoi soldati a uccidere la fanciulla, soldati che seppero resistere al suo incanto e che l'avrebbero uccisa, se lei non avesse chiamato suo padre in aiuto: egli mand\u00f2 un cavallo di schiuma che condusse la ninfa nelle profondit\u00e0 del fiume, da cui ella non fece pi\u00f9 ritorno.\nDa allora, i marinai non dovettero pi\u00f9 temere gli inganni di Lorelei.\nLa roccia su cui secondo la tradizione appariva Lorelei viene chiamata ancora oggi col suo nome.\nQuesta figura leggendaria si ritrova spesso nei componimenti dei poeti tedeschi dell'epoca romantica, come ad esempio in \"Das Lied der Loreley\" di Heinrich Heine o in \"Waldgespr\u00e4ch\" di Joseph Freiherr von Eichendorff. Fu inoltre proprio da questo mito che il compositore Alfredo Catalani trasse ispirazione per la sua opera \"Loreley.\"\nLorelei nei media.\nNel terzo episodio del cartone animato giapponese \"Flo, la piccola Robinson\", durante la navigazione dalla Svizzera all'Australia passando per il Reno, i passeggeri dell'imbarcazione avvistano la roccia Lorelei e ne rimangono ammaliati. A rendere ancora pi\u00f9 trasognante la scena \u00e8 il canto di una passeggera che in piedi a poppa del battello intona in bel canto \"Das Lied von der Loreley\" di Heinrich Heine (1824). La piccola Flo a questo punto intravede lo spirito della bellissima ondina che pettina i propri lunghi capelli su una roccia. Lorelei appare nella seconda puntata di \"Calendar Men\", serie anime degli anni 80.\nIl gruppo musicale scozzese di rock alternativo Cocteau Twins ha composto un brano dal titolo omonimo, contenuto nel loro terzo album in studio, \"Treasure\", pubblicato nel 1984.\nNel 1989 i Pogues le dedicano una canzone, contenuta nell'album \"Peace and Love\". Anche i Blackmore's Night hanno scritto una canzone intitolata \"Loreley\", pubblicata nell'album \"Ghost of a Rose\" e dedicata alla ninfa, e lo stesso hanno fatto i norvegesi Theatre of Tragedy nell'omonima canzone dell'album \"A\u00e9gis\".\nNel Nasuverse, universo narrativo di Kinoko Nasu, Lorelei \u00e8 il nome della vicedirettrice della Torre dell'Orologio ed una delle pi\u00f9 temute cacciatrici di Vampiri.\nAnche gli Scorpions hanno scritto un brano ispirato alla Lorelei del mito: \u00e8 il brano \"Lorelei\", la settima traccia del loro 17\u00ba album, \"Sting in the Tail\", pubblicato nel 2010. Anche i Tom Tom Club (i Talking Heads senza David Byrne), nel loro album di esordio, pubblicato il 23 giugno 1981 dalle etichette discografiche Sire e Warner Bros., hanno incluso un brano dal titolo \"Lorelei\", ne esiste una versione remix. Ci sono inoltre le canzoni \"Lorelei\" degli Styx contenuta nell'album del 1976 \"Equinox\", e \"Black forest (Lorelei)\" dei Mercury Rev, contenuta nell'album \"Secret Migration\" del 2005.\nLa cantante sudafricana Heike Laghans, dal 2012 membro dei Draconian, lavora a un progetto chiamato \"Lorelei\".\nLorelei \u00e8 un personaggio del Marvel Cinematic Universe, apparso per la prima volta nell'episodio 15 della prima stagione della serie \"Agents of S.H.I.E.L.D.\".\nLa prima superquattro dei giochi pok\u00e9mon di prima generazione \"Pok\u00e9mon Rosso e Blu\" e \"Pok\u00e9mon Giallo\" e dei remake di terza generazione \"Pok\u00e9mon Rosso Fuoco e Verde Foglia\" si chiama Lorelei. Anche Il gruppo folkloristico della Valle d'Aosta L'Orage ha inciso un pezzo intitolato \"A Lorelei\" ispirato a questa figura leggendaria.\nPer il musical \"Pardon My English\" (1933) George e Ira Gershwin composero la canzone \"Lorelei\" che riprende la leggenda originale e infine anche Paul McCartney nel suo album \"Flaming Pie\" (1997), cita il mito di Lorelei nella canzone \"Beautiful Night\". Nell'anime \"Gekkan sh\u014djo Nozaki-kun\", Yuzuki, esperta di canto, viene chiamata \"La Lorelei del club di musica\"."}
{"id": "39603", "revid": "2227373", "url": "https://it.wikipedia.org/wiki?curid=39603", "title": "Golem", "text": "Il golem (, \"\u1e21wlm\") \u00e8 una figura antropomorfa immaginaria della mitologia ebraica, menzionata nella Cabala ebraica e appartenente anche al folclore medievale.\nIl termine deriva probabilmente dalla parola ebraica \"g\u014dlem\", che significa \"materia grezza\", o \"embrione\", presente nel \"Tanakh\" (Salmo ) per indicare la \u00abmassa ancora priva di forma\u00bb, che gli ebrei accomunano ad Adamo prima che allo stesso fosse infusa l'anima. In ebraico moderno \"golem\" significa anche \"robot\".\nIl Golem \u00e8 un gigante d'argilla che non possiede intelligenza n\u00e9 altre facolt\u00e0 intellettive, ma possiede una forza disumana ed \u00e8 in tutto e per tutto, un gigante.\nStoria e leggenda.\nSecondo la leggenda, chi viene a conoscenza della cabala, e in particolare dei poteri legati ai nomi di Dio, pu\u00f2 fabbricare un golem, un gigante di argilla forte e ubbidiente, che pu\u00f2 essere usato come servo, impiegato per svolgere lavori pesanti e come difensore del popolo ebraico dai suoi persecutori. Pu\u00f2 essere evocato pronunciando una combinazione di lettere alfabetiche.\nSi dice che il Golem sia stato formato attraverso il testo \"Sefer Yetzirah\": esso risale alla sapienza di Avraham e si distingue per l'esegesi sui segreti dell'alfabeto ebraico, delle \"s\u0115fir\u014dt\" nel legame con l'anatomia del corpo umano, con i pianeti e con mesi, giorni e segni zodiacali: queste tre figure - l'uomo, il mondo e l'anno - rappresentano tre \"testimoni\" completi. Il maestro che voleva formare un golem, cos\u00ec si racconta, si serviva delle lettere ebraiche.\nIl golem era dotato di una straordinaria forza e resistenza ed eseguiva alla lettera gli ordini del suo creatore di cui diventava una specie di schiavo, tuttavia era incapace di pensare, di parlare e di provare qualsiasi tipo di emozione perch\u00e9 era privo di un'anima e nessuna magia fatta dall'uomo sarebbe stata in grado di fornirgliela.\nNell'opera di Ahimaaz ben Paltiel, cronista medievale del XII secolo, si narra che nel IX secolo un rabbino, Ahron di Bagdad, scopre un golem a Benevento, un ragazzo a cui era stata donata la vita eterna per mezzo di una pergamena. Sempre alla fine del IX secolo, secondo la cronaca di Ahimaaz, nella citt\u00e0 di Oria risiedevano dei sapienti ebrei capaci di creare golem, i quali smisero di praticare questa attivit\u00e0 dopo una divina ammonizione.\nSi narra che nel XVI secolo un sapiente europeo, il rabbino Jehuda L\u00f6w ben Bezalel di Praga, cominci\u00f2 a creare golem per sfruttarli come suoi servi, plasmandoli nell'argilla e risvegliandoli scrivendo sulla loro fronte la parola \"\"verit\u00e0\" (, \"m\u1e6f\"). C'era per\u00f2 un inconveniente: i golem cos\u00ec creati diventavano sempre pi\u00f9 grandi, finch\u00e9 era impossibile servirsene. \nIl mago decideva di tanto in tanto di disfarsi dei golem pi\u00f9 grandi, trasformando la parola sulla loro fronte in \"morto\"\" (in ebraico \u05de\u05ea [\"met\"]); ma un giorno perse il controllo di un gigante, che cominci\u00f2 a distruggere tutto ci\u00f2 che incontrava. Il golem, non come deit\u00e0 ma come una sorta di angelo, la cui natura nella Qabbalah \u00e8 segreta, per\u00f2 creato dal maestro in grado di unirne il potere spirituale alla Volont\u00e0 di Dio, si racconta operasse anche per la difesa di alcune comunit\u00e0 ebraiche dell'Europa orientale. Ripreso il controllo della situazione, il mago decise di smettere di servirsi dei golem che nascose nella soffitta della Sinagoga Vecchia-Nuova, nel cuore del vecchio quartiere ebraico, dove, secondo la leggenda, si troverebbero ancora oggi."}
{"id": "39606", "revid": "580", "url": "https://it.wikipedia.org/wiki?curid=39606", "title": "Biliku", "text": "Biliku \u00e8 una creatura leggendaria, venerata nelle isole Andamane, spesso raffigurata come una donna-ragno.\nSecondo la leggenda, Biliku \u00e8 una divinit\u00e0 femminile dall'aspetto di una gigantesca donna-ragno in possesso di enormi poteri. Si narra che esistesse prima della creazione del mondo e che un giorno cre\u00f2 la Terra e gli uomini: dopo aver tessuto la sua tela, si aggir\u00f2 furtiva e a grandi passi nella \"vasta notte vuota\"; poi si sedette e si serv\u00ec delle antenne per modellare la Terra che, finito il lavoro, colloc\u00f2 nell'Universo. Contenta della sua creazione vi si trasfer\u00ec, portandovi il fuoco e la luce e governandone ogni aspetto (in particolare il tempo atmosferico) a seconda del suo umore, finch\u00e9 non si stanc\u00f2 e torn\u00f2 da dove era venuta."}
{"id": "39607", "revid": "345405", "url": "https://it.wikipedia.org/wiki?curid=39607", "title": "Genio (leggenda)", "text": ""}
{"id": "39609", "revid": "287204", "url": "https://it.wikipedia.org/wiki?curid=39609", "title": "Asterismo", "text": "In astronomia, un asterismo (o asterisma) \u00e8 un qualunque gruppo di stelle visibile nel cielo notturno, riconoscibile dal resto per la sua particolare configurazione geometrica. Ad esempio, un gruppo di stelle luminose che appaiono come i vertici di un triangolo in mezzo a un campo pi\u00f9 grande di stelle poco visibili \u00e8 un asterismo.\nSi tende a riservare la parola a gruppi di stelle poco numerosi apparenti, resi tali solo dalla prospettiva, e non fisicamente collegati. Le normali costellazioni possono essere considerate asterismi di grande dimensione; tuttavia, un asterismo pu\u00f2 essere parte di una costellazione, o pu\u00f2 raggruppare stelle luminose appartenenti a costellazioni diverse, o, raramente, pu\u00f2 coincidere con un'intera costellazione (come nel caso del Piccolo Carro). Nel caso della Croce del Sud, dapprima fu intravista una \"croce\" fra le zampe posteriori del Centauro, ossia un \"asterismo a forma di croce\", poi venne considerata una costellazione a s\u00e9.\nGli asterismi vengono spesso utilizzati in astronomia e in astrofilia come punti di partenza per trovare in cielo altre stelle e costellazioni pi\u00f9 deboli.\nL'asterismo pi\u00f9 conosciuto \u00e8 senz'altro il Grande Carro, il gruppo di stelle luminose che identificano la costellazione dell'Orsa Maggiore, anche se ne costituiscono solo una parte.\nUn altro asterismo, molto grande e ben visibile nel cielo estivo boreale \u00e8 il Triangolo d'Estate, i cui vertici sono le stelle Vega (nella costellazione della Lira), Altair (Aquila), e Deneb (Cigno).\nNella stessa costellazione del Cigno \u00e8 ben evidente un asterismo chiamato Croce del Nord per la sua caratteristica forma a croce, bene estesa nei cieli estivi.\nUn asterismo ben noto alle latitudini australi \u00e8 invece la cosiddetta Falsa Croce, composto da stelle appartenenti alle costellazioni delle Vele e della Carena, cos\u00ec chiamato perch\u00e9 spesso confuso con la vera Croce del Sud.\nAltri esempi.\nSoprannomi di costellazioni.\nL'orsa minore non \u00e8 la sola costellazione che non assomiglia molto a quello che rappresenta, quindi diverse costellazioni hanno dei soprannomi, che costituiscono un tipo di asterismi.\nUn asterismo pu\u00f2 essere costituito da una \"sezione\" di una costellazione. Ad esempio\nAltri asterismi sono composti da stelle appartenenti ad una costellazione, ma non fanno riferimento alle figure tradizionali\nGruppi misti.\nEsistono altri asterismi che sono formati da stelle appartenenti a pi\u00f9 di una costellazione\nUn grande asterismo \u00e8 formato da una coppia di triangoli equilateri, come il Diamante nella costellazione della Vergine. Il primo triangolo, \u00e8 formato da Sirio (\u03b1 CMa), Procione (\u03b1 CMi), e Betelgeuse (\u03b1 Ori) mentre il secondo da Sirio, Phact (\u03b1 Col) e Naos (\u03b6 Pup). I due triangoli, a differenza del diamante, non hanno un lato in comune ma un vertice. Siccome le stelle sono nelle vicinanze dell'equatore celeste, \u00e8 pi\u00f9 facilmente visibile dal sud del Mediterraneo piuttosto che dall'Europa."}
{"id": "39610", "revid": "123434311", "url": "https://it.wikipedia.org/wiki?curid=39610", "title": "Derartu Tulu", "text": "Biografia.\nIn carriera \u00e8 stata campionessa olimpica dei 10000 metri piani in due occasioni, a e . Con la vittoria nei 10000 m piani femminili ai Giochi olimpici di Barcellona 1992 \u00e8 stata la prima atleta africana nera a vincere un oro olimpico.\nProviene dallo stesso villaggio di Kenenisa Bekele, pluricampione olimpico e mondiale di atletica leggera, ed \u00e8 cugina delle sorelle Dibaba (Ejegayehu, Tirunesh e Genzebe)."}
{"id": "39612", "revid": "121537367", "url": "https://it.wikipedia.org/wiki?curid=39612", "title": "Forza di marea", "text": "La forza di marea (in genere usato al plurale, forze di marea o forze mareali, e anche con l'espressione effetti di marea) \u00e8 un effetto secondario della forza di gravit\u00e0. \nQuando un oggetto molto grande subisce l'influenza gravitazionale di un altro, la forza gravitazionale pu\u00f2 variare considerevolmente da una parte all'altra dell'oggetto. Questo tende a distorcerne la forma, senza cambiarne il volume (Geometricamente questo \u00e8 dovuto al fatto che le forze mareali sono descritte dal tensore di Weyl, mentre il cambio di volume \u00e8 legato al tensore di Ricci).\nSupponendo che l'oggetto fosse inizialmente una sfera, le forze di marea tenderanno a distorcerlo in un ellissoide, con l'asse maggiore allineato verso il corpo che produce la forza di gravit\u00e0.\nPi\u00f9 in dettaglio, prendendo ad esempio il sistema Terra-Luna e trascurando la gravit\u00e0 terreste, le forze mareali si calcolano vettorialmente come la differenza tra l'accelerazione della Terra verso la Luna (che \u00e8 descritta da un vettore costante che punta radialmente verso la Luna) e l'accelerazione di un punto sulla superficie della Terra verso la Luna (che invece \u00e8 descritta da un vettore la cui intensit\u00e0 dipende dalla distanza dalla Luna e che punta sempre nella direzione di quest'ultima). \nTrattazione matematica.\nLe forze di marea seguono la legge dell'inverso del cubo. La forza di marea esatta in ogni punto \u00e8 descritta dal tensore di Weyl. Nella maggior parte dei casi, considerando due corpi uno in orbita rispetto all'altro, \u00e8 possibile usare un'approssimazione: differenziando la legge di Newton della gravit\u00e0 rispetto alla distanza si ha:\ndove \"M\" \u00e8 la massa del corpo principale, \"m\" \u00e8 la massa del corpo orbitante, e \"r\" \u00e8 il raggio dell'orbita. Le forze di marea sperimentate saranno 2dF (verso l'esterno) sull'asse che unisce i centri di massa dei due corpi, e -dF (verso l'interno) sul piano perpendicolare a tale asse.\nQuesta forza \u00e8 quella responsabile del fenomeno della marea dei mari terrestri. In questo caso, l'intera massa d'acqua terrestre si \"allunga\" verso la luna, ma a causa della rotazione terrestre il punto pi\u00f9 alto della marea \u00e8 in ritardo di circa 20\u00b0.\nEffetti delle forze di marea.\nGli effetti di marea possono diventare molto grandi vicino a corpi piccoli e massicci, come le stelle di neutroni, i buchi neri, o (per adesso ipotetiche) singolarit\u00e0 gravitazionali. \nEffetti di marea da parte di corpi diversi possono sommarsi, come nel caso dell'allineamento tra Luna e Sole che d\u00e0 origine alle intense maree sizigiali."}
{"id": "39613", "revid": "938", "url": "https://it.wikipedia.org/wiki?curid=39613", "title": "Wyndham Halswelle", "text": "Biografia.\nNato a Londra da genitori scozzesi, Wyndham Halswelle ebbe una notevole carriera atletica a Charterhouse e nel \"RC Sandhurst\", prima di essere nominato ufficiale nella Highland Light Infantry. L'abilit\u00e0 di Halswelle venne riconosciuta mentre il reggimento era in Sudafrica, dove prese parte alla Guerra Boera, ma non fu fino al suo ritorno in Gran Bretagna, nel 1904, che si dedic\u00f2 seriamente all'atletica.\nNel 1905 vinse il titolo scozzese e quello dell'AAA, sulle 440 iarde, e l'anno seguente, ai Giochi olimpici intermedi, ottenne la medaglia d'argento nei 400\u00a0m piani e quella di bronzo negli 800\u00a0m piani. Al suo ritorno in Scozia arriv\u00f2 primo sulle 100, 220, 440 e 880 iarde - tutto nello stesso pomeriggio - ai campionati scozzesi. La sua stagione venne accorciata da un infortunio alle gambe nel 1907, ma l'anno successivo torn\u00f2 battendo il record mondiale sulle 300 iarde con 31\"2.\nRaggiunse la finale olimpica nel 1908 con il miglior tempo di qualificazione. La finale ebbe un arrivo serrato. Quando quattro atleti si presentarono sul rettilineo finale: William Robbins (USA) primo, seguito da John Carpenter (USA), e Wyndham Halswelle terzo, seguito da John Taylor (USA). Quando Carpenter e Halswelle si spinsero all'esterno per sorpassare Robbins, qualcuno url\u00f2 \u00abFallo!\u00bb.\nAnche se Carpenter fin\u00ec primo, con Robbins in seconda posizione e Halswelle in terza, i giudici britannici accusarono Carpenter di aver ostacolato Halswelle e annullarono la gara (prove fotografiche della gara evidenziarono successivamente che Carpenter effettivamente ostacol\u00f2 Halswelle). Mentre bloccare gli avversari era permesso dalle regole statunitensi, la gara olimpica era condotta secondo le pi\u00f9 restrittive norme britanniche.\nLa gara venne nuovamente disputata senza Carpenter, ma poich\u00e9 gli atleti statunitensi si rifiutarono di rifare la finale, Halswelle corse la gara da solo e vinse l'oro. \u00c8 l'unica occasione nella storia delle Olimpiadi in cui una finale di atletica fu corsa da un solo atleta.\nWyndham Halswelle fece un'apparizione di addio ai \"Glasgow Rangers Sports\" del 1908 e non corse pi\u00f9. Durante la prima guerra mondiale Wyndham Halswelle, capitano dell'esercito britannico, venne ucciso dal proiettile di un cecchino nella battaglia di Neuve-Chapelle in Francia."}
{"id": "39614", "revid": "767487", "url": "https://it.wikipedia.org/wiki?curid=39614", "title": "Hackers", "text": "Hackers \u00e8 un film del 1995 diretto da Iain Softley con Jonny Lee Miller e Angelina Jolie.\nTrama.\nNel 1988, all'et\u00e0 di 11 anni, Dade \"Zero Cool\" Murphy viene arrestato e incriminato con l'accusa di aver creato un virus responsabile del crash di 1507 sistemi informatici (incluso quello di Wall Street). Ritenuto colpevole nonostante la precoce et\u00e0, \u00e8 condannato per 7 anni (fino al suo diciottesimo compleanno) con il divieto di possedere o utilizzare computer e telefoni multifrequenza ed al pagamento di una multa di $45.000.\nAppena prima di compiere 18 anni, Dade \u00e8 a New York in seguito al trasferimento lavorativo della madre. Per festeggiare la maggiore et\u00e0, si inserisce nel sistema informativo di una stazione televisiva locale sfruttando tecniche di ingegneria sociale, e cambiandone la programmazione. Si scontra per\u00f2 con \"Acid Burn\", un hacker che lo accusa di aver violato il suo territorio. Dade, che si d\u00e0 il nuovo nickname di \"Crash Override\", sfida quindi lo sconosciuto ma questi riesce a disconnetterlo dal sistema.\nNella nuova scuola, fa la conoscenza di Kate Libby che, dopo avergli fatto da tutor e mostrato l'edificio, lo rende vittima di uno scherzo di nonnismo, chiudendolo sul tetto durante un temporale. Per ripicca, Dade hackera il sistema scolastico e si cambia la classe, aggiungendosi a quella della stessa Kate. Grazie a questa bravata fa la conoscenza di Ramon \"Freak il fantasma\" Ramirez, altro hacker esperto nel campo del phreaking, che lo introduce nell'ambiente underground newyorkese, dove conosce fra gli altri Emmanuel Goldstein (Cereal Killer), Paul Cook (Lord Nikon, a causa della sua memoria fotografica) e Joey. Quest'ultimo, dopo essere stato rimproverato dal resto del gruppo, per dimostrare di poter far parte anche lui dell'\u00e9lite, decide di penetrare nel supercomputer di una compagnia mineraria, la Ellington Mineral Company, rubando parte di un garbage file come prova della propria impresa. Ma la sicurezza informatica dell'azienda si accorge dell'intrusione e avvisa il responsabile, Eugene \"La Piaga\" Belford, il quale si rende conto che le informazioni parziali rubate potrebbero smascherare la truffa che stava mettendo in atto. Crea quindi il virus Leonardo da Vinci, per accusare gli hacker e depistare le indagini. Joey viene facilmente rintracciato dall'F.B.I. ed arrestato, ma riesce a nascondere un dischetto contenente i file trafugati.\nIntanto, Dade e Kate vengono a conoscenza delle reciproche identit\u00e0 virtuali, e decidono di sfidarsi per decretare chi fra i due sia l'hacker migliore. Viene scelto come obiettivo l'agente dei servizi segreti Richard Gill, responsabile dell'ufficio contro i crimini informatici e quindi dell'arresto di Joey. Questi intanto \u00e8 stato rilasciato sulla parola, e decide di passare il floppy con le informazioni a Freak, il quale per\u00f2 si accorge del pedinamento delle forze dell'ordine e riesce a nasconderlo in un bagno pubblico prima di essere prelevato da casa propria e portato in prigione, da dove avviser\u00e0 Kate del nascondiglio. Il gruppo di hacker comincia quindi ad intuire che quel dischetto potrebbe contenere informazioni ben pi\u00f9 importanti di quanto si creda, e chiedono quindi aiuto a Dade per le decifrazione dei file, ma questi si rifiuta a causa dei propri precedenti, ancora sconosciuti ai suoi amici.\nIntanto la Piaga non \u00e8 ancora riuscito ad individuare la locazione dei file trafugati, ma scopre il passato di Dade, tentando prima di portarlo dalla propria parte con le lusinghe, per poi passare alle minacce dopo il suo rifiuto. Dade quindi gli consegna la copia di sicurezza del dischetto per evitare che a sua madre venga falsificata la fedina penale e quindi arrestata.\nIntanto il gruppo sta tentando di decifrare il contenuto del floppy, e con l'aiuto di Dade scoprono che contiene un worm che ha il compito di trasferire piccole parti di ogni transazione finanziaria della Ellington Mineral Company in altri conti, fino al raggiungimento di $25 milioni. Intuiscono quindi che dietro tutta la storia ci sia proprio la Piaga, (che, visti i suoi scopi e la creazione del virus Da Vinci per fini egoistici, si rivela essere pi\u00f9 un cracker che un hacker) e Dade ammette di aver consegnato la copia del floppy, rivelando la sua passata identit\u00e0 di Zero Cool. Decisi a fermare il tutto, mettono in atto un piano di infiltrazione nei sistemi dell'azienda mineraria e della polizia, venendo cos\u00ec a conoscenza del mandato di arresto spiccato verso di loro e riuscendo quindi a fuggire per tempo. Con l'aiuto di Razor e Blade, due hacker che dirigono una tv pirata, organizzano un assalto informatico per il giorno seguente, giorno in cui il worm cesser\u00e0 il proprio compito ed entrer\u00e0 quindi in azione il virus Da Vinci. Utilizzando i telefoni a pagamento della Grand Central Terminal, lanciano un attacco congiunto verso il sistema della Ellington Mineral Company, mentre La Piaga ed il suo team tentano di contrastarli, ma inutilmente. Appena finito di scaricare i dati necessari al smascheramento della truffa, Dade e soci vengono per\u00f2 arrestati, ad esclusione di Cereal, che riesce a recuperare il dischetto nascosto da Dade e ad organizzare una trasmissione pirata sui principali mezzi visivi con l'aiuto di Razor e Blade, smascherando pubblicamente la truffa de La Piaga, che viene arrestato mentre tenta di fuggire in Giappone."}
{"id": "39616", "revid": "46924729", "url": "https://it.wikipedia.org/wiki?curid=39616", "title": "Gigawatt", "text": ""}
{"id": "39617", "revid": "1543377", "url": "https://it.wikipedia.org/wiki?curid=39617", "title": "Jim Lightbody", "text": "Biografia.\nJim Lightbody, da Pittsburgh (Pennsylvania), ebbe grande successo alle Olimpiadi estive del 1904, disputate a Saint Louis. Pur non essendo il favorito in nessuna delle tre gare cui prese parte, riusc\u00ec a vincerle tutte e tre.\nPer prima vinse la gara dei 2590 metri siepi, giorni dopo vinse anche negli 800\u00a0m ed infine conquist\u00f2 il titolo del 1500\u00a0m, stabilendo il nuovo record mondiale. Nello stesso giorno aggiunse anche un secondo posto al suo totale, quando gareggi\u00f2 con la Chicago Athletic Association nelle 4 miglia a squadre.\nNel 1905, Lightbody vinse il titolo della AAU sia negli 800\u00a0m che nei 1500\u00a0m, e l'anno seguente partecip\u00f2 alle Olimpiadi del decennale ad Atene. In quell'occasione vinse sui 1500\u00a0m e si piazz\u00f2 secondo negli 800\u00a0m.\nJim Lightbody mor\u00ec nel 1953, a due settimane dal suo 71\u00ba compleanno, a Charleston."}
{"id": "39619", "revid": "110157", "url": "https://it.wikipedia.org/wiki?curid=39619", "title": "Sistema stellare", "text": "In astronomia, un sistema stellare \u00e8 un gruppo di stelle che orbitano intorno a un comune centro di massa. Anche se questa definizione \u00e8 piuttosto simile a quella di ammasso stellare, il termine \"sistema stellare\" \u00e8 generalmente riservato per gruppi molto piccoli, in genere due o tre, che sono strettamente legati dalla mutua attrazione gravitazionale.\nSistemi stellari binari.\nUn sistema stellare di due stelle \u00e8 conosciuto come stella binaria. Tali sistemi sono stabili in assenza di perturbazioni esterne. Il loro moto pu\u00f2 essere descritto dal problema dei due corpi.\nSistemi stellari multipli.\nUn sistema stellare con tre stelle \u00e8 detto stella tripla, ed esistono sistemi anche pi\u00f9 numerosi. Sistemi con tre o pi\u00f9 stelle possono essere instabili, ed uno degli eventi finali pu\u00f2 essere l'espulsione di una o pi\u00f9 stelle dal sistema. Gli scienziati trovano molta difficolt\u00e0 nel modellizzare tali sistemi, perch\u00e9 le loro orbite sono spesso caotiche.\nUn caso in cui i sistemi stellari multipli possono sopravvivere a lungo \u00e8 quando formano stelle binarie le cui componenti sono a loro volta binarie molto strette, ovverosia molto vicine tra loro. In questo caso, le due stelle vicine si comportano come un'unica stella ai fini gravitazionali, e il sistema \u00e8 stabile. Castore (\u03b1 Geminorum) \u00e8 un esempio di stella di questo tipo: due coppie di binarie strette orbitano l'una attorno all'altra, facendone un sistema quadruplo; un'altra doppia stretta orbita attorno alle prime quattro, portando il totale a sei. Tali sistemi di stelle sono piuttosto comuni: Mizar (\u03b6 Ursae Majoris) \u00e8 un altro esempio famoso.\nEsempi.\nTra i sistemi stellari ben conosciuti troviamo:"}
{"id": "39620", "revid": "767487", "url": "https://it.wikipedia.org/wiki?curid=39620", "title": "Stella tripla", "text": "In astronomia, una stella tripla \u00e8 un sistema stellare che consiste di tre stelle legate gravitazionalmente. Esse percorrono un'orbita attorno ad un centro di massa comune, ed in genere sono disposte in modo che due delle stelle formino una stella binaria stretta, mentre la terza si trova pi\u00f9 lontana. Questa configurazione, chiamata stella tripla gerarchica, \u00e8 molto stabile perch\u00e9 la stella binaria stretta pu\u00f2 essere considerata come una stella singola nel calcolo dell'orbita, e quindi il moto delle stelle pu\u00f2 essere descritto dal problema dei due corpi.\nSistemi stellari con pi\u00f9 di tre componenti possono in genere essere decomposti gerarchicamente in sistemi di due o tre stelle nello stesso modo."}
{"id": "39621", "revid": "298229", "url": "https://it.wikipedia.org/wiki?curid=39621", "title": "Edwin Moses", "text": "Tra il 1977 e il 1987 Moses ha vinto 107 finali consecutive (122 gare consecutive). Stabil\u00ec il record mondiale della sua specialit\u00e0 quattro volte, detenendolo ininterrottamente per 16 anni, dal 1976 al 1992, ed \u00e8 considerato all'unanimit\u00e0 il pi\u00f9 grande atleta di sempre nei 400 metri ostacoli. In aggiunta alle sue prestazioni atletiche, Moses \u00e8 stato anche un innovativo riformatore nel campo dell'eleggibilit\u00e0 olimpica e dei test anti-doping.\nPer i suoi meriti sportivi, nel 2012 \u00e8 stato inserito nella IAAF Hall of Fame.\nBiografia.\nMoses accett\u00f2 una borsa di studio accademica al Morehouse College di Atlanta e si laure\u00f2 in fisica e ingegneria mentre correva per la squadra di atletica dell'universit\u00e0. Il Morehouse non aveva una propria pista di atletica, cos\u00ec Moses doveva usare le strutture pubbliche delle \"high school\" della citt\u00e0 per gli allenamenti.\nInizialmente, Moses gareggiava principalmente nelle 180 iarde ad ostacoli e nelle 440 iarde piane. Prima del marzo 1976, corse solo un 400 metri ostacoli, ma una volta che inizi\u00f2 a concentrarsi su quella specialit\u00e0 comp\u00ec notevoli progressi, in parte grazie al fatto di essere in grado di fare solo 13 passi tra un ostacolo e l'altro, invece degli usuali 14. Quell'estate si qualific\u00f2 nella squadra statunitense per i Giochi olimpici di Montr\u00e9al.\nAnche se era alla sua prima competizione internazionale, Moses vinse la medaglia d'oro e stabil\u00ec il record mondiale con il tempo di 47\"64. Fu l'unico atleta statunitense a vincere una medaglia d'oro individuale nelle gare di corsa di quell'Olimpiade.\nDopo aver migliorato il suo record mondiale l'anno seguente con il tempo di 47\"45, Moses perse contro il tedesco Harald Schmid, il 26 agosto 1977 a Berlino. Era la sua quarta sconfitta sui 400 metri ostacoli. A partire dalla settimana successiva, quando batt\u00e9 Schmid di 15 metri a D\u00fcsseldorf, Moses non avrebbe pi\u00f9 perso per quasi un decennio.\nNel momento in cui il connazionale Danny Harris lo sconfisse a Madrid, il 4 giugno 1987, Moses aveva vinto 122 gare consecutivamente, migliorando altre due volte il record mondiale (a Milano nel luglio 1980 con 47\"13 e poi a Coblenza nel 1983 con 47\"02); aveva vinto tre volte la Coppa del mondo, due volte i Campionati mondiali, e ottenuto la sua seconda medaglia d'oro olimpica a Los Angeles 1984, dove venne scelto per prestare il giuramento dell'atleta. In quest'occasione si rese protagonista di un curioso episodio, infatti poco dopo aver iniziato a recitare il giuramento si ferm\u00f2 improvvisamente poich\u00e9 aveva dimenticato le parole, riprese a recitarlo dall'inizio ma anche stavolta si interruppe dopo poche parole, al terzo tentativo riusc\u00ec a ricordare i versi e a proseguire.\nDopo aver perso contro Harris, vinse altre 10 gare di fila, quindi fin\u00ec terzo nell'ultima finale dei 400 metri ostacoli della sua carriera, ai Giochi olimpici di . \u00c8 necessario inoltre ricordare come Moses non partecip\u00f2 ai Giochi olimpici di , dove sarebbe stato indiscusso favorito, per il boicottaggio degli Stati Uniti d'America.\nIn tutta la sua lunga carriera Edwin Moses ha disputato 187 gare, vincendone 178.\nRiforme all'eleggibilit\u00e0 olimpica.\nNel 1979 Moses si prese una pausa dal suo lavoro per la General Dynamics per dedicarsi a tempo pieno all'atletica. Nei due anni seguenti, svolse un ruolo importante nel riformare le regole internazionali per l'eleggibilit\u00e0 olimpica. Su suo stimolo venne istituito un programma per un fondo fiduciario per gli atleti, per poter beneficiare di stipendi forniti dal governo o da privati, pagamenti diretti, e introiti commerciali, senza mettere in pericolo l'eleggibilit\u00e0 olimpica.\nMoses present\u00f2 il piano a Juan Antonio Samaranch, presidente del Comitato Olimpico Internazionale, e il concetto venne ratificato nel 1981. Questo fondo \u00e8 la base della sussistenza di molti atleti olimpici, di stipendi e programmi di supporto corporativo, incluso il \"Programma di Assistenza Diretta agli Atleti\" del Comitato Olimpico degli Stati Uniti.\nOnorificenze.\nMoses fu il primo vincitore del \"Jesse Owens Award\" della \"USA Track &amp; Field\", come eccezionale campione dell'atletica leggera nel 1981, e ricevette il \"Sullivan Award\" della AAU come eccezionale atleta dilettante degli Stati Uniti nel 1983. Nel 1994 fu inserito nella National Track &amp; Field Hall of Fame, la \"Hall of fame\" statunitense dell'atletica leggera.\nTest anti-doping.\nCome amministratore sportivo, Moses ha partecipato allo sviluppo di diverse politiche anti-doping e ha aiutato la comunit\u00e0 dell'atletica leggera a sviluppare uno dei pi\u00f9 stringenti sistemi di test a campione durante le competizioni. Nel dicembre 1988 progett\u00f2 e realizz\u00f2 il primo programma di test anti-doping per gli sport dilettantistici nei periodi lontani dalle competizioni.\nAltri conseguimenti.\nDopo il suo ritiro dalle piste Moses ha gareggiato in una gara della Coppa del Mondo di bob a Winterberg, Germania, nel 1990. Assieme all'olimpionico statunitense Brian Shimer vinse la medaglia di bronzo nel bob a due. Nel 1994 Moses ha ricevuto un MBA dall'Universit\u00e0 Pepperdine."}
{"id": "39622", "revid": "923674", "url": "https://it.wikipedia.org/wiki?curid=39622", "title": "Harald Schmid", "text": "Biografia.\nSchmid \u00e8 stato uno dei migliori ostacolisti del mondo sui 400 m. I suoi scontri agonistici con lo strapotente avversario statunitense Edwin Moses, tra la fine degli anni settanta e la met\u00e0 degli anni ottanta restano indimenticabili, anche se ne usc\u00ec quasi sempre sconfitto. Ai Giochi di , vinse la medaglia di bronzo con la squadra tedesca nella staffetta 4x400m. Ai Giochi di vinse invece il bronzo nei 400m ostacoli.\nNel corso della sua carriera, che si concluse nel 1990, Schmid vinse tre volte il titolo europeo sui 400m ostacoli, pi\u00f9 altri due titoli con squadra della Germania Ovest nella staffetta 4x400, e 12 volte il campionato nazionale.\nSchmid ha ottenuto un dottorato in scienza dello sport e nel 1999 ed \u00e8 stato nominato nella commissione atletica della Federazione Internazionale Atletica Leggera. Si \u00e8 inoltre impegnato con forza nelle campagne anti-doping della federazione sportiva tedesca. Nei seminari e conferenze per i corsi avanzati rivolti agli insegnanti, tiene letture e partecipa a corsi sul tema: \"Rendere forti i bambini\"."}
{"id": "39623", "revid": "1005847", "url": "https://it.wikipedia.org/wiki?curid=39623", "title": "San Lorenzo (disambigua)", "text": "Con il nome di San Lorenzo si indicano:"}
{"id": "39624", "revid": "599013", "url": "https://it.wikipedia.org/wiki?curid=39624", "title": "Archie Hahn", "text": "Biografia.\nNato a Dodgeville, nel Wisconsin, Archie Hahn correva per l'Universit\u00e0 del Michigan.\nAi Giochi olimpici del 1904 di Saint Louis, che videro una scarsa partecipazione di atleti europei, si present\u00f2 come uno dei favoriti, avendo vinto le gare di sprint ai campionati americani e canadesi nel 1903.\nNella prima gara di quei Giochi, i 60 metri, Hahn, beneficiando della sua partenza rapida, vinse la medaglia d'oro in 7\" netti. Divenne cos\u00ec il logico favorito per le gare di velocit\u00e0 restanti a cui era iscritto, i 100\u00a0m e i 200\u00a0m. La sua corsa nella finale dei 200\u00a0m gli consegn\u00f2 l'oro e una buona prestazione cronometrica (21\"6), anche se questa venne facilitata perch\u00e9 la gara si disput\u00f2 su un rettilineo. Nella terza gara, i 100 metri, sbaragli\u00f2 ancora una volta gli avversari, vincendo in 11\" e conquistando cos\u00ec tutte le gare di velocit\u00e0, impresa mai riuscita a nessun velocista.\nNel 1906, la \"Meteora di Milwaukee\" (come Archie era soprannominato) biss\u00f2 la vittoria nei 100\u00a0m ai Giochi intermedi del 1906 ad Atene. Per quanto quest'ultima non sia considerata un'edizione ufficiale delle Olimpiadi, un'impresa identica riuscir\u00e0 solo a Carl Lewis nel 1988, quando vinse per la seconda volta consecutiva i 100\u00a0m olimpici, anche se grazie alla squalifica di Ben Johnson.\nDopo la sua carriera sportiva, Archie Hahn divenne un allenatore e scrisse il libro \"How to Sprint\" (Come sprintare).\nMor\u00ec nel 1955, a Charlottesville in Virginia.\nNel 1984 venne introdotto nella \"Hall of Honor\" dell'Universit\u00e0 del Michigan e nel 1991 nella \"Virginia Sports Hall of Fame\"."}
{"id": "39627", "revid": "834", "url": "https://it.wikipedia.org/wiki?curid=39627", "title": "Reversi", "text": ""}
{"id": "39631", "revid": "1428919", "url": "https://it.wikipedia.org/wiki?curid=39631", "title": "Roque", "text": "Il roque \u00e8 una disciplina sportiva derivata direttamente dal croquet. \nNel corso dell'Ottocento, il croquet si era diffuso molto anche negli Stati Uniti ma, col passare degli anni, si era sviluppato in una versione abbastanza differente rispetto al gioco inglese. Il croquet americano veniva giocato su di un campo in terra battuta anzich\u00e9 sul prato, le mazze erano pi\u00f9 corte, le biglie erano di gomma dura, mentre i \"wickets\" (i cancelletti entro cui bisogna far passare le biglie) erano pi\u00f9 stretti.\nNel 1899 vennero quindi introdotte negli Stati Uniti delle regole standard per la versione statunitense del croquet e si decise anche di cambiare il nome del gioco togliendo dalla parola croquet la prima e l'ultima lettera: roque.\nDurante i primi anni del XX secolo le regole del roque ebbero una rapida espansione negli USA e soppiantarono definitivamente quelle del croquet, tanto che nel 1916 venne fondata la prima federazione americana di Roque.\nNel 1904, alle olimpiadi di St. Louis negli Stati Uniti, venne disputato un torneo di roque e non di croquet (disputato invece nell'edizione del 1900 a Parigi). I partecipanti alla gara furono tutti statunitensi tanto che alcuni storici dello sport sono pi\u00f9 propensi a considerarla uno dei tanti campionati nazionali che si disputarono parallelamente ai giochi olimpici, piuttosto che una gara ufficiale dell'olimpiade. La vittoria and\u00f2 a Charles Jacobus."}
{"id": "39632", "revid": "124698694", "url": "https://it.wikipedia.org/wiki?curid=39632", "title": "Albero della cuccagna", "text": "L'albero della cuccagna \u00e8 un gioco della tradizione popolare i cui partecipanti devono cercare di prendere dei premi, di norma generi alimentari, posti in cima ad un palo. Solitamente il palo viene ricoperto di grasso o altra sostanza che rende difficile l'arrampicata da parte dei concorrenti. Ad oggi viene considerato uno sport, ed \u00e8 ufficialmente riconosciuto dal Coni. Ogni anno infatti si disputa il campionato nazionale, diviso in 2 categorie: palo A (13 metri), e palo B (9 metri).\nOrigini.\nL'antropologo James Frazer ne colloca l'origine nei culti arborei diffusi in tutta Europa, in virt\u00f9 del potere benefico contenuto nello spirito dell'albero, che si pensava potesse elargire magicamente doni e fortuna. In particolare l'albero della cuccagna deriverebbe, secondo Frazer, da una forma particolare degli alberi di maggio, quando veniva sfrondato, lasciando solo la sommit\u00e0 scoperta alla quale venivano attaccate cibarie varie, che si tentava di prendere con fatica.\nIl nome.\nL'albero della cuccagna sembra essere quanto resta dell'arcaico albero sacro di maggio, spogliato di ogni magia e di ogni significato sacrale, e ridotto a gioco nel quale i giovani andavano alla conquista di cibarie varie.\nAll'origine del termine \"cuccagna\" c'\u00e8 il provenzale \"cocanha\" che deriva dal gotico *\"k\u014dka\" \u2018torta\u2019 (tedesco \"Kuchen\").\nNelle varie lingue il Paese di Cuccagna, considerato il posto del benessere per antonomasia, assume vari nomi:\nIn Italia.\nNord Italia.\nAncora oggi in molte feste di paese della provincia di Verona (come San Zeno di Colognola ai Colli, Santa Maria di Zevio, Bure di Valpolicella, Lugagnano, Santa Viola, Alpo, ultimamente anche Isolalta e Castel d'Azzano), della provincia di Treviso (come Revine, Borso del Grappa, Semonzo, Crespano del Grappa), della Provincia di Vicenza (come Romano d'Ezzelino, Cassola, Mussolente) e in altri paesi del nord Italia (soprattutto in Lombardia, Veneto ed Emilia-Romagna), in Trentino durante la sagra della quarta domenica di agosto (sagra dei Mozac) a Lenzumo di Ledro, l'albero della Cuccagna non pu\u00f2 mancare. Vi partecipano solitamente squadre di paese e altre squadre pi\u00f9 forti, di livello nazionale, che solitamente fanno il giro di tutte le feste dov'\u00e8 piantato un palo. Come premi non ci sono pi\u00f9 come una volta cibi e vino, ma coppe e molto spesso anche soldi, per invogliare i giovani a mantenere questa tradizione.\nTra le squadre pi\u00f9 note a livello nazionale ci sono Gli Acrobati della Cuccagna (Bergamo), campioni italiani in carica del campionato riconosciuto dall'associazione Unione Italiana Sport Per tutti (UISP), Grassi Ostinati di Leno (Brescia),I Gnari De Pa\u00fc (Brescia), Rosengarden di Palosco (Bergamo), i Malmessi di Lonato del Garda (Brescia), le Vipere di Melara (Rovigo), i Lariani (Como), I Campagnoli di Santa Maria di Zevio (Verona), il Gruppo Serenissima, composto anche da una squadra femminile le \"Orchidee\" (Venezia e Padova), il gruppo dei giovani cucagnari di Fossalta (Trebaseleghe), gli Str\u00e0 Fer\u00e0 di Parabiago (Milano), i Bradipi e Sgurini di Oleggio (Novara),\nI Gatti Randagi di Calvisano (Brescia) e Le Gatte Randage di Isorella (Brescia).\nEsiste tuttavia una variante: sia nel porto di Lazise sul Lago di Garda (noto come Cuccagna del Cadenon) che a Brivio - in provincia di Lecco - sul fiume Adda, nonch\u00e9 sul Lago di Monate nell'omonima localit\u00e0 (la prima domenica di agosto in occasione della festa patronale della Madonna della Neve) - in provincia di Varese -, un'antica tradizione ha imposto che il palo sia posto orizzontalmente sulle acque che bagnano il paese. Il palo \u00e8 abbondantemente cosparso di grasso per tutta la sua lunghezza ed i concorrenti devono cercare di agguantare la bandierina posta sulla sua sommit\u00e0 camminandovi o scivolandovi sopra con i piedi. Ogni tipo di ausilio \u00e8 espressamente vietato.\nAnche a Camino al Tagliamento, in provincia di Udine, i primi di giugno, durante la festa paesana del vino e del toro, \u00e8 tradizione fare la cuccagna orizzontale sul fiume Varmo. Il palo \u00e8 cosparso di grasso e i concorrenti devono percorrerlo per tutta la lunghezza, in fondo devono fare un tuffo, nelle acque gelide, di 2 metri per prendere le 2 bottiglie poste come premio.\nUna variante simile si svolge anche a Cesenatico dove il palo della cuccagna viene posizionato inclinato lungo il portocanale nel punto in cui finiva il vecchio porto. I partecipanti quindi, oltre ad avere la difficolt\u00e0 di dover camminare sul grasso, devono anche vincere l'inclinazione del palo (circa 30\u00ba). Unico aiuto un pugno di sabbia da lanciare di volta in volta sul grasso per aiutarsi ad avanzare.\nNella localit\u00e0 romagnola di Marina Romea, presso il Circolo Nautico, si svolge in occasione del torneo Centathlon un campionato di Palo della Cuccagna a gironi. Il palo misura 14 metri di lunghezza per 35\u00a0cm di diametro e, come a Cesenatico, \u00e8 inclinato sulla scenografica foce del fiume Lamone tra i vascelli del circolo nautico.\nUn'ulteriore variante si ha per un paese in provincia di Pordenone, San Quirino e per un altro in provincia di Milano, Albignano d'Adda: qui il premio sono degli animali appesi ad un'altezza di circa 10 metri. In questo caso i giovani che nell'anno solare compiono la maggiore et\u00e0, cosiddetti \u201ccoscritti\u201d, prima portano in processione la statua della Madonna e poi scalano il palo ingrassato salendo gli uni sulle spalle degli altri (circa 5 persone per la scalata verticale completa). Qualche giorno dopo gli animali vengono mangiati dagli stessi ragazzi in una cena.\nIn altri paesetti di campagna (come ad esempio a Gagliano, in provincia di Udine) la conquista dell'albero della cuccagna viene fatto da alcuni giovani che prima allietano la festa del locale patrono (detta pardon dal Rosari) con una esilarante scenetta comica.\nIn Alto Adige esiste una tradizione del tutto simile, il Kirchtagsmichl, dove al di sopra dell'albero della cuccagna viene issato un pupazzo: il Michl.\nCentro Italia.\nAnche in Umbria, ed in particolare a Gubbio resiste la tradizione della cuccagna, infatti nel pi\u00f9 bel quartiere medioevale della citt\u00e0, San Martino, in occasione della festa del Santo, l'11 novembre di ogni anno, oltre a gustose tradizioni culinarie locali, (la robba cotta, cotiche e fagioli, polenta e salsicce. castagne e vino) si svolge ormai da sempre la festa dell'albero della cuccagna, tradizione secolare del quartiere che conclude la festa al suono della banda cittadina. Negli ultimi anni, grazie al Priore del quartiere Ulisse Fata e a tutti i componenti del Consiglio si \u00e8 arrivati anche alla partecipazione di 9-10 squadre. Nell'ultimo ventennio, c'\u00e8 stato il predominio della squadra di San Martino in Colle (scherzosamente chiamati \"i cugini di campagna\"), ma soprattutto la squadra di Villamagna che vince ininterrottamente dal 1998.\nA Castel Giorgio, in provincia di Terni, si svolge la manifestazione dell'Antica Tradizione del Maggio, ogni anno l'11 e il 12 maggio. Qui l'albero della cuccagna (ripulito della corteccia) varia intorno ai 20 metri. La festa si articola in 3 fasi. Il pomeriggio dell'11 avviene il trasporto dell'albero per le vie del paese accompagnato da un Corteo storico che rievoca il contesto in cui nacque questa tradizione. La seconda fase riguarda l'\"Arzata\". L'albero viene issato con forche e funi fino a raggiungere la posizione verticale. La terza fase si svolge nella mattinata del 12 maggio, un \"ranchino\" cerca di scalare l'albero, aiutandosi con il vischio (resina aggrappante), fino a raggiungere la cima e ricevere premi in cibo e denaro.\nSud Italia.\nA Gallipoli, in provincia di Lecce, il 24 luglio \u00e8 tradizione fare la cuccagna a mare in onore della co-patrona della citt\u00e0 Santa Cristina. Il gioco della cuccagna \u00e8 un gioco di destrezza e di forza con l'unico, ma non facile, obiettivo di riuscire a giungere per primi in cima ad un palo e prendere il premio posto sulla sua sommit\u00e0. Il palo viene unto di grasso in gran quantit\u00e0 per cui i partecipanti al gioco non hanno nessun appiglio n\u00e9 possono aggrapparsi agevolmente al tronco per riuscire a tirarsi con poca fatica.\nAnche a Noci, in provincia di Bari, durante i festeggiamenti dedicati a San Giovanni Battista il 24 giugno, si conquistano i premi culinari presenti sull'albero della cuccagna.\nA Maruggio, in provincia di Taranto, il gioco della cuccagna viene eseguito la sera del 24 dicembre nella piazza principale del paese e rappresenta una delle gare tra i due rioni del paese, Chiesa e Convento.\nNel piccolo paese di Martone, in provincia di Reggio Calabria, si svolge il secondo sabato di agosto un evento denominato \"ntinna\" e legato ai festeggiamenti in onore del Santo locale. Nell'albero di faggio che misura da 25 a 30 metri vengono appesi prodotti tipici calabresi e negli ultimi anni arrampicatori provenienti da tutta Italia si cimentano nella scalata.\nAnche in alcuni paesi della Murgia Settentrionale (Canosa, Minervino, Spinazzola) il palo della Cuccagna si svolgeva in concomitanza dei santi Patroni.\nAnche sul Gargano a Monte Sant'Angelo in provincia di Foggia, quest'evento ormai fa parte della tradizione popolare da diversi anni e si svolge in occasione della festivit\u00e0 di San Antonio di Padova. Il palo \u00e8 impregnato di grasso liquido e in cima sono appesi i prodotti tipici del posto come caciocavallo podolico, pane e salumi."}
{"id": "39633", "revid": "1610933", "url": "https://it.wikipedia.org/wiki?curid=39633", "title": "Anunnaki", "text": "Il termine sumerico Anunna(ki), reso in accadico con Anunnakk\u016b, o, occasionalmente con Anukk\u016b o Enunnakk\u016b, indica, nelle religioni della Mesopotamia, l'insieme o parte degli d\u00e8i.\nIl nome e i miti.\nIl loro nome \u00e8 riportato in vari modi: \"\"d\"a-nuna\", o \"\"d\"a-nun-na\", col significato di \"progenie del Principio\" (il Dio supremo dell'universo); in forma completa \"\"d\"a-nun-na-ke4-ne\", \"Anunnaki\" significa \"figli del Cielo e della Terra\" (\"An\", \"Cielo\", e \"Ki\", \"Terra\").\nL'assiriologo italiano Pietro Mander sostiene che gli d\u00e8i Anunna siano un nome collettivo di divinit\u00e0 dal significato, forse, di \"discendenza principesca\", e forse:\nCos\u00ec gli assiriologi Jean Bott\u00e9ro e Samuel Noah Kramer:\nGiovanni Pettinato ne raccoglie diverse indicazioni:\nSecondo il mitologo statunitense David Adams Leemings il loro nome richiama il Cielo (\"An\") e consisterebbero negli d\u00e8i sumeri delle origini, indicando delle divinit\u00e0 ctonie della fertilit\u00e0, associate al mondo sotterraneo, del quale sono i giudici.\nGli Anunna nella letteratura religiosa sumerica.\nLa prima apparizione di questo nome collettivo delle divinit\u00e0 mesopotamiche appare nella letteratura religiosa sumerica risalente al periodo di Ur III (XX secolo a.C.).\nGli Anunnaki nella letteratura religiosa in lingua accadica.\nLa relazione fra gli d\u00e8i Anunnaki e gli d\u00e8i Igigi non \u00e8 chiara: talvolta i due nomi sono intercambiabili, ma, nel mito semitico del diluvio di Atra-\u1e2basis, gli Igigi costituiscono la sesta generazione di divinit\u00e0, che devono lavorare per gli Anunnaki; dopo la loro ribellione sono sostituiti dall'umanit\u00e0, che \u00e8 creata in quella occasione.\nGli Anunnaki sono anche menzionati nell'Epopea di Gilgame\u0161, versione classica, quindi in lingua accadica, quando Utanapi\u0161tim racconta la storia del Diluvio. Secondo questa tradizione, gli Anunnaki avevano incendiato la terra prima dell'arrivo della tempesta.\nGli Anunnaki compaiono nel poema babilonese \"En\u016bma eli\u0161\". Dopo la creazione dell'umanit\u00e0, il dio Marduk divise gli Anunnaki (i \"grandi d\u00e8i\") in due gruppi di trecento divinit\u00e0 ciascuno e assegn\u00f2 al primo gruppo il cielo e al secondo la terra. Per gratitudine, gli Anunnaki costruirono una nuova dimora per gli d\u00e8i Marduk, Enlil ed Ea: il tempio di Esagila, che eguagliava l'Aps\u00fb."}
{"id": "39635", "revid": "172", "url": "https://it.wikipedia.org/wiki?curid=39635", "title": "Radiazione cosmica", "text": ""}
{"id": "39636", "revid": "264902", "url": "https://it.wikipedia.org/wiki?curid=39636", "title": "An (divinit\u00e0)", "text": "An in lingua sumerica, Anum o Anu in accadico, in accadico Il o Ilu, \u00e8 il dio supremo del pantheon mesopotamico. Artefice del creato, \"deus otiosus\", \u00e8 padre degli dei e sposo della dea Antum. Gli \u00e8 sacro il numero 60, massima cifra del sistema sessagesimale mesopotamico. \"An\" in lingua sumera e accadica vuol dire \"Cielo\"; \"Il\" vuol dire \"Dio\". Il grafema che rappresenta An/Il nella lingua sumero-accadica \u00e8 \"Dingir\", \"Divinit\u00e0\" (\ud808\udc2d).\nNacque insieme con la sua controparte Ki, la Terra, dal Mare primordiale (Nammu) costituendo inizialmente un unico insieme (chiamato montagna cosmica, l'An-Ki). An e Ki furono in seguito separati dal dio Enlil, da essi stessi generato.\nIl dio An/Anum presiede l'assemblea degli Anunnaki, ed inoltre compone la triade cosmica insieme agli dei Enlil ed Enki. Fa anche parte dei quattro Dei creatori, che comprendono la triade precedente insieme alla dea Ninhursag. Il luogo principale del suo culto si trovava ad Uruk, pi\u00f9 esattamente l'antichissimo Tempio di An."}
{"id": "39637", "revid": "550776", "url": "https://it.wikipedia.org/wiki?curid=39637", "title": "An-Ki", "text": "Nella mitologia sumera, il termine An-Ki \u00e8 formato dai nomi di \"An\" che significa \"cielo\", e \"Ki\" che significa \"terra\". Esso indica l'insieme degli opposti, l'universo ancora informe, composto dai due d\u00e8i An e Ki (potenze divine rispettivamente del Cielo e della Terra).\nL'atto della creazione consiste nella separazione del Cielo (AN) dalla Terra (Ki)\nSeparazione che in un testo sumerico datato all'inizio del II millennio a.C. vien attribuita a un atto del dio Enlil:\nQuesti testi sumerici risalgono a partire dal XX secolo a.C. (Ur III), anticipando quindi di circa quindici secoli il testo ebraico del \"Bereshit\" (\u05d1\u05e8\u05d0\u05e9\u05d9\u05ea, \"Principio\", in italiano anche \"Genesi\") contenuto nella Bibbia, il quale reciterebbe: \nInfatti, secondo gli studiosi, il termine ebraico \u05d1\u05e8\u05d0 (\"bara\") andrebbe reso, in questo contesto, come \"separare\" piuttosto che \"creare\". Il primo a concepire la \"creazione\" dal \"nulla\" (\"creatio ex nihilo\") fu infatti l'apologeta cristiano del II secolo Taziano (probabilmente con una lettura radicale del testo conosciuto in greco dei \"Maccabei II\", 7,28) e tale intervento lo si riscontra nel suo \"Discorso ai Greci\" (V,3). Pi\u00f9 chiaro Teofilo nel II libro \"Ad Autolico\". Gli altri autori cristiani del periodo, compreso Giustino (\"Apologia\" I, 10) e Atenagora (\"Supplica\", 19, 1, 4), consideravano ancora la materia informe coesistente a Dio. Successivamente, a partire da Maimonide, anche l'ebraismo inizi\u00f2 a rendere il lemma \u05d1\u05e8\u05d0 come \"creare\" anzich\u00e9 \"separare\", seguito in questo anche dall'isl\u0101m che ne fece un punto dell\"' \u02bfilm al-kal\u0101m\"."}
{"id": "39638", "revid": "486946", "url": "https://it.wikipedia.org/wiki?curid=39638", "title": "Ki (mitologia)", "text": ""}
{"id": "39641", "revid": "1652635", "url": "https://it.wikipedia.org/wiki?curid=39641", "title": "An", "text": ""}
{"id": "39648", "revid": "37401", "url": "https://it.wikipedia.org/wiki?curid=39648", "title": "Bau (mitologia)", "text": "Bau o forse pi\u00f9 correttamente Baba (d ba-ba\", d ba-ba6\"; successivamente \"d ba-bu\") \u00e8 una delle pi\u00f9 antiche dee sumere, il cui culto risulta pressoch\u00e9 esclusivo della citt\u00e0 di Laga\u0161 e del territorio da questa controllato.\nAttributi.\n\u00c8 sposa di Ningirsu (Signore di Gir\u0161u) o anche di Zababa. E-Tarsirsir \u00e8 il tempio a lei dedicato a Gir\u0161u e E-urukuga quello di Laga\u0161. Risulta figlia del dio Cielo, An, e madre di due divinit\u00e0 maschili, Ig-alima e \u0160ul-\u0161agana, e di sette divinit\u00e0 minori femminili. In quanto dea della fertilit\u00e0 \u00e8 \"Signora dell'Abbondanza\" (\"SAL.\u0161\u00e1g.ga\").\nNel periodo paleobabilonese \u00e8 identificata con la dea guaritrice Ninsinna e con la dea dell'amore Inanna."}
{"id": "39649", "revid": "1331959", "url": "https://it.wikipedia.org/wiki?curid=39649", "title": "A\u0161nan", "text": "A\u0161nan (nella resa anglosassone Ashnan) era, presso i Sumeri, la dea del grano. Sorella di Lahar, dio del bestiame. Venne creata insieme con il fratello in modo che gli dei Anunnaki avessero nutrimento e vestiti."}
{"id": "39650", "revid": "1982", "url": "https://it.wikipedia.org/wiki?curid=39650", "title": "Lahar", "text": "Il lahar \u00e8 una colata di fango composta di materiale piroclastico e acqua che scorre lungo le pendici di un vulcano, specialmente lungo il solco di una valle fluviale.\nIl termine \"lahar\" proviene dall'Indonesia e significa \"lava\" in lingua giavanese.\nCaratteristiche.\nI Lahar hanno il comportamento, la consistenza e la viscosit\u00e0 del calcestruzzo fluido: fluidi quando sono nella fase di movimento, mentre solidificano rapidamente quando si fermano. Possono anche raggiungere dimensioni enormi: il lahar Osceola prodotto 5600 anni fa dal Monte Rainier nello stato di Washington produsse una parete di fango alta 140 metri (600 piedi) nel canyon del White River e si estese su un'area di oltre 330 km\u00b2.\nI lahar possono essere estremamente pericolosi, a causa dell'energia e velocit\u00e0 che acquisiscono durante il loro percorso: un lahar grande pu\u00f2 scorrere a decine di m/s e avanzare per molti chilometri, causando distruzioni catastrofiche lungo il suo percorso. Data la loro grande energia, sono in grado di aprirsi la strada in qualunque percorso, rendendo cos\u00ec pi\u00f9 difficile fare previsioni sulla direzione del loro avanzamento. \nI lahar prodotti dall'eruzione del Nevado del Ruiz in Colombia nel 1985 uccisero circa persone nella citt\u00e0 di Armero, sepolta sotto 8 metri di fango e detriti. Anche il disastro di Tangiwai del 1953 in Nuova Zelanda, che cost\u00f2 la vita a 151 persone, fu causato da un lahar.\nCause.\nI lahar hanno diverse possibili cause:\nAree a rischio.\nDiverse localit\u00e0 nel mondo sono considerate particolarmente pericolose a causa del rischio di lahar. Molte citt\u00e0 nella valle del Puyallup River, nello stato di Washington, compresa Orting, la pi\u00f9 vicina al Monte Rainier, sono costruite sulla cima di depositi di lahar che hanno un'et\u00e0 di circa 500 anni.\nCalcolando che i lahar possano mettersi in movimento ogni 500-1000 anni, Orting, Sumner, Puyallup, Fife e il porto di Tacoma, negli Stati Uniti d'America, sarebbero esposti ad un rischio considerevole.\nLo United States Geological Survey (USGS) ha installato delle sirene di avvertimento per lahar nella Pierce County, in modo da avvisare le persone in caso di avvicinamento del flusso di detriti. Un sistema di avvertimento dei lahar \u00e8 stato installato anche sul Monte Ruapehu dal New Zealand Department of Conservation."}
{"id": "39651", "revid": "173006", "url": "https://it.wikipedia.org/wiki?curid=39651", "title": "Nidaba", "text": ""}
{"id": "39652", "revid": "1543377", "url": "https://it.wikipedia.org/wiki?curid=39652", "title": "I\u0161taran", "text": "I\u0161taran (nella grafia anglosassone Ishtaran, anche Gusilim), scritto KA.DI, era la divinit\u00e0 locale di Der, citt\u00e0-stato sumera situata ad oriente del Tigri.\nIl suo culto fior\u00ec dal III periodo dinastico antico al medio periodo babilonese, dopo il quale il suo nome non \u00e8 pi\u00f9 attestato nei nomi personali.\nIl dio era preposto a comporre le divergenze, suo animale simbolo \u00e8 il serpente e la sua compagna \u00e8 Sharrat-Deri, \"la regina di Der\"."}
{"id": "39654", "revid": "125750508", "url": "https://it.wikipedia.org/wiki?curid=39654", "title": "Papa Leone I", "text": "Il pontificato di Leone, come quello di Gregorio I, fu il pi\u00f9 significativo e importante dell'antichit\u00e0 cristiana. In un periodo in cui la Chiesa stava sperimentando grandi ostacoli al suo progresso in conseguenza della rapida disintegrazione dell'Impero romano d'Occidente, mentre l'oriente era profondamente agitato da controversie dogmatiche, questo papa guid\u00f2 il destino della Chiesa romana.\nBiografia.\nIl diacono Leone.\nSecondo il \"Liber Pontificalis\" Leone nacque in Toscana, forse a Volterra in una data ignota; il Taglieschi nei suoi \"Annali della terra d'Anghiari\" lo accredita come cittadino della villa di San Leo, contado d'Anghiari.\nSuo padre si chiamava Quintianus. Le prime evidenze storiche certe su Leone lo individuano come diacono della Chiesa romana sotto papa Celestino I e poi sotto papa Sisto III.\nDurante questo periodo, comunque, era gi\u00e0 noto al di fuori di Roma e aveva delle relazioni con la Gallia, poich\u00e9 Giovanni Cassiano nel 430 o nel 431 scrisse, dietro suo suggerimento, \"De Incarnatione Domini contra Nestorium\", usando come prefazione una lettera di dedica a Leone. Intorno a questo periodo Cirillo di Alessandria si appell\u00f2 a Roma contro la posizione del patriarca Giovenale di Gerusalemme sulla giurisdizione patriarcale della Palestina. In base a un'affermazione di Leone riportata in due scritti successivi non \u00e8 per\u00f2 chiaro se le lettere di Cirillo fossero inviate a lui quale diacono romano, o a papa Celestino.\nVerso la fine del pontificato di Sisto III Leone fu inviato in Gallia dall'imperatore Valentiniano III per ricomporre una disputa e far riconciliare Flavio Ezio, il comandante militare della provincia, e il prefetto del pretorio, Cecina Decio Aginazio Albino: l'incarico \u00e8 un'evidente prova della grande fiducia riposta nell'intelligente e capace diacono dalla corte imperiale.\nAlla morte di Sisto III (19 agosto 440), Leone si trovava ancora in Gallia, e fu acclamato all'unanimit\u00e0 dal popolo e dal clero come suo successore. Fu consacrato appena rientrato a Roma, il 29 settembre. Avrebbe guidato la Chiesa romana per i successivi 21 anni e in questo periodo ne avrebbe stabilito la centralit\u00e0 rispetto alle altre Chiese.\nZelo per l'ortodossia.\nL'intento principale di Leone era quello di sostenere l'unit\u00e0 della Chiesa. Non molto dopo la sua elevazione alla cattedra di Pietro, si vide costretto a combattere energicamente le eresie che minacciavano seriamente l'ortodossia della chiesa, persino di quella occidentale. Settimo, vescovo di Altino, inform\u00f2 Leone di quanto stava accadendo ad Aquileia, dove presbiteri, diaconi, e chierici che erano stati seguaci di Pelagio venivano ammessi alla comunione senza un'abiura esplicita della loro posizione. Il Papa critic\u00f2 aspramente questa prassi ed ordin\u00f2 che venisse convocato un sinodo provinciale ad Aquileia. Di fronte a tale consesso, tutti coloro che erano stati pelagiani avrebbero dovuto abiurare pubblicamente le loro vecchie credenze ed avrebbero dovuto sottoscrivere una inequivocabile confessione di fede.\nLeone intraprese una lotta ancora pi\u00f9 grande contro il Manicheismo. I manichei erano fuggiti dall'Africa invasa dai Vandali, si erano stabiliti a Roma, e vi avevano fondato una comunit\u00e0 segreta. Il Papa ordin\u00f2 ai fedeli di denunciarli ai presbiteri e, nel 443, insieme ai senatori ed ai presbiteri stessi, istru\u00ec di persona un'inchiesta, nel corso della quale furono esaminati i capi di questa comunit\u00e0. In molti dei suoi sermoni esort\u00f2, con grande enfasi, i cristiani di Roma affinch\u00e9 stessero in guardia contro questa che la Chiesa ortodossa considerava un'eresia, e li incaric\u00f2 ripetutamente di dare informazioni sui seguaci, le loro abitazioni, i loro simpatizzanti, ed i loro appuntamenti.\nIn questo periodo, nella citt\u00e0 di Roma vennero convertiti ed ammessi alla confessione un certo numero di manichei; coloro che si rifiutavano di abiurare, in ossequio agli editti imperiali, furono banditi. Il 30 gennaio 444, il Papa invi\u00f2 una lettera a tutti i vescovi italiani, alla quale alleg\u00f2 i documenti dei procedimenti istruiti nei confronti dei manichei romani. In questa lettera li esortava a rimanere vigili ed a denunciare qualsiasi manicheo. Il 19 giugno 445, l'imperatore Valentiniano III, probabilmente su insistenza del Papa, emise un editto in cui stabiliva sette punizioni per i manichei.\nProspero d'Aquitania, nella sua \"Cronaca\", afferma che, in conseguenza delle energiche misure adottate da Leone, i manichei furono scacciati anche da tutte le province; persino i vescovi orientali seguirono l'esempio del Papa. In Tarragonense, invece, ancora fioriva il priscillianesimo, che per qualche tempo continu\u00f2 ad attirare nuovi seguaci. Turibio, vescovo di Astorga, ne venne a conoscenza e, nel corso di numerosi viaggi raccolse informazioni particolareggiate sulla condizione delle chiese e l'espansione del Priscillianesimo. Redasse una lista di quelli che considerava errori di questa posizione, ne scrisse una confutazione e sped\u00ec questi documenti a molti vescovi africani.\nNe invi\u00f2 anche una copia al Papa, che gli rispose con una lunga lettera nella quale a sua volta confutava gli errori dei priscillianisti. Leone, nel frattempo, ordin\u00f2 che si convocasse un concilio dei vescovi delle province limitrofe per istituire un'inchiesta avente il fine di determinare se qualche vescovo fosse caduto nell'eresia. Qualora se ne fossero trovati, essi avrebbero dovuto essere scomunicati senza esitazione. Il Papa indirizz\u00f2 una lettera simile anche ai vescovi delle altre province spagnole, notificando loro che stava per essere convocato un sinodo universale di tutti i principali pastori; se questo non fosse stato possibile, avrebbero dovuto essere convocati almeno i vescovi di Galizia.\nIl primato della sede di Roma.\nLa disorganizzatissima condizione ecclesiastica di alcuni paesi, risultante soprattutto da fenomeni di migrazioni nazionali, obblig\u00f2 relazioni pi\u00f9 strette tra quegli episcopati e Roma per una migliore promozione della vita ecclesiastica. Leone, con questo obiettivo bene in vista decise di utilizzare il vicariato papale dei vescovi di Arles per la provincia di Gallia per creare un centro di aggregazione dell'episcopato gallico in stretta comunione con Roma. Patroclo di Arles (m. 426) aveva ricevuto da papa Zosimo il riconoscimento del primato sulla Chiesa di Gallia, e tale primato venne poi fortemente rivendicato dal suo successore Ilario di Arles, che entr\u00f2 in conflitto con Leone. Ilario si avvalse eccessivamente della sua autorit\u00e0 sulle altre province ecclesiastiche, ed afferm\u00f2 che tutti i vescovi avrebbero dovuto essere consacrati da lui, invece che dal loro metropolita.\nQuando, per esempio, fu resa pubblica la lamentela che Celidonio, vescovo di Besan\u00e7on, era stato consacrato in violazione del canone (si diceva che, come laico, avesse sposato una vedova e, come pubblico ufficiale, avesse dato il suo assenso ad una sentenza di morte), Ilario lo depose, e consacr\u00f2 Importuno quale suo successore. Celidonio si rec\u00f2 di persona a Roma e si appell\u00f2 al Papa. Contemporaneamente Ilario, come se la sede interessata fosse stata vacante, consacr\u00f2 un altro vescovo per prendere il posto di un certo Projectus che era malato e che, a sua volta, si appell\u00f2 al Papa contro le azioni del vescovo di Arles. Ilario fu chiamato a Roma per giustificarsi di fronte ad un sinodo (circa 445); poich\u00e9 le lagnanze portate contro Celidonio non poterono essere provate, Leone lo reinsedi\u00f2 nella sua sede. E anche Projectus ricevette nuovamente la sua diocesi. Ilario torn\u00f2 ad Arles prima che il sinodo finisse, ma il papa lo priv\u00f2 della giurisdizione sulle altre province galliche e dei diritti metropolitani sulla provincia di Vienne, lasciandogli solo la diocesi di Arles.\nLeone comunic\u00f2 le decisioni del sinodo ai vescovi della Provincia di Vienne attraverso una lettera, inviando loro contemporaneamente anche un editto di Valentiniano III datato 8 luglio 445 in cui venivano appoggiate le misure prese dal Papa nei confronti di Ilario e veniva solennemente riconosciuto il primato del vescovo di Roma sull'intera Chiesa. L'editto riconosceva che il primato del vescovo di Roma era basato sui meriti di Pietro, la dignit\u00e0 della citt\u00e0, e il Credo di Nicea (derivata, con interpolazioni, dal concilio di Nicea del 325). Al ritorno nella sua diocesi, Ilario immediatamente cerc\u00f2 e probabilmente ottenne una riconciliazione col papa, visto che tra di essi non si verificarono ulteriori problemi. Anzi, dopo la morte del vescovo, avvenuta nel 449, Leone dichiar\u00f2 Ilario di \"beatae memoriae\". Nello stesso anno Leone I indirizz\u00f2 lettere cordialissime per l'elezione del nuovo metropolita sia al vescovo Ravennio, successore di Ilario nella sede di Arles, che agli altri vescovi della provincia. Quando per\u00f2, poco tempo dopo, Ravennio consacr\u00f2 un nuovo vescovo per succedere a quello di Vaison, l'arcivescovo di Vienne, che si trovava a Roma, si oppose a questa consacrazione.\nI vescovi della provincia di Arles, quindi, tutti insieme, scrissero una lettera al Papa, con la quale lo imploravano di rendere a Ravennio i diritti di cui era stato privato il suo predecessore Ilario. Nella sua risposta, datata 5 maggio 450, Leone accondiscese alla loro richiesta. L'arcivescovo di Vienne doveva avere quali suffraganee solamente le diocesi di Valence, Tarantasia, Ginevra, e Grenoble; tutte le altre sedi insistenti nella provincia di Vienne divennero soggette all'arcivescovo di Arles, che torn\u00f2 nuovamente mediatore tra la Santa Sede e l'intero episcopato gallico. Il vicariato di Arles esercit\u00f2 per molto tempo i privilegi che Leone gli aveva concesso.\nUn altro vicariato papale era quello dei vescovi di Tessalonica, la cui giurisdizione si estendeva sull'Illiria. Particolare dovere di questo vicariato era la protezione contro il crescente potere del Patriarca di Costantinopoli dei privilegi della Santa Sede sul distretto dell'Illiria Orientale che apparteneva all'Impero Romano d'Oriente. Leone concesse il vicariato ad Anastasio, vescovo di Tessalonica, come papa Siricio lo aveva precedentemente concesso al vescovo Anisio. Il vicario doveva consacrare i metropoliti, convocare in sinodo i vescovi della Provincia dell'Illiria Orientale e sorvegliarli nell'amministrazione del loro ufficio; ma le questioni pi\u00f9 importanti avrebbero dovuto essere sottoposte a Roma (epp. V, VI, XIII). Tuttavia, Anastasio di Tessalonica us\u00f2 la sua autorit\u00e0 in una maniera tanto arbitraria e dispotica da essere severamente rimproverato da Leone, che gli invi\u00f2 dettagliate direttive per l'esercizio del suo ufficio (ep. XIV).\nLeone e la disciplina.\nNella concezione leonina dei doveri di pastore supremo, occupava una posizione preminente la conservazione della stretta disciplina ecclesiastica. Ci\u00f2 era particolarmente importante in un periodo in cui le continue devastazioni dei barbari portavano disordini in tutti gli aspetti della vita e le regole della moralit\u00e0 venivano seriamente violate. Leone us\u00f2 la massima energia nel mantenimento di questa disciplina, insistette sull'esatta osservanza dei precetti ecclesiastici e non esit\u00f2 a rimproverare, quando necessario, i vescovi. Lettere (ep. XVII) relative a questa ed altre questioni vennero inviate ai vari vescovi dell'Impero d'Occidente: ai vescovi delle province italiane (epp. IV, XIX, CLXVI e CLXVIII), ed a quelli di Sicilia che avevano tollerato alcune derive dalla Liturgia romana nell'amministrazione del Battesimo (ep. XVI e XVII) ed ai quali comand\u00f2 di inviare dei delegati presso un sinodo romano per verificare la corretta pratica. Un decreto disciplinare molto importante fu inviato anche al vescovo Rustico di Narbona (ep. CLXVII). A causa del dominio dei Vandali nel nord Africa latino, la posizione della Chiesa in quei territori era divenuta del tutto sconosciuta.\nLeone vi invi\u00f2 il presbitero romano Potenzio per informarsi sulla sua esatta condizione, ed inviare un rapporto a Roma. Alla sua ricezione, il papa invi\u00f2 all'episcopato della provincia una lettera con istruzioni particolareggiate sulla soluzione di numerose questioni ecclesiastiche e disciplinari (ep. XII). Leone sped\u00ec anche una lettera a Dioscoro di Alessandria (21 luglio 445), il successore di Cirillo al Patriarcato di Alessandria, insistendo che la pratica ecclesiastica della sua sede doveva seguire quella di Roma, poich\u00e9 Marco, il discepolo di Pietro e fondatore della Chiesa alessandrina, non poteva avere altra tradizione che quella del \"principe degli apostoli\", ed esortandolo quindi alla severa osservanza dei canoni e della disciplina della Chiesa romana (ep. IX).\nMa fu soprattutto nelle sue prese di posizione sulla confusione cristologica, che in seguito avrebbero agitato cos\u00ec profondamente la Cristianit\u00e0 Orientale, che Leone si rivel\u00f2 un saggio, colto, ed energico pastore della Chiesa. Dalla sua prima lettera sul Monofisismo, scritta ad Eutiche (\"epistola XX\", 1\u00ba giugno 448), fino alla sua ultima lettera indirizzata al nuovo Patriarca di Alessandria, Timoteo Salofaciolo (ep. CLXXI del 18 agosto 460), si rileva l'approccio chiaro, positivo e sistematico con cui Leone, fortificato dal primato della Santa Sede, super\u00f2 questo difficile ostacolo.\nDopo la scomunica da parte di Flaviano, Patriarca di Costantinopoli, a causa delle sue concezioni e delle sue predicazioni monofisite, il monaco Eutiche si appell\u00f2 al papa il quale, dopo aver esaminato il nocciolo della disputa, invi\u00f2 una lettera dogmatica a Flaviano (ep. XXVIII, \"Tomus ad Flavianum\"), esponendo concisamente e confermando la dottrina dell'Incarnazione e dell'unione della natura divina ed umana nella Persona unica di Cristo. Il monofisismo, infatti, assumendo una dottrina praticamente inversa all'arianesimo, tendeva a sottolineare con tanta forza la natura divina del Cristo, da giungere quasi a non riconoscere pi\u00f9 quella umana.\nNel 449 si tenne sulla questione il concilio che in seguito Leone defin\u00ec come il \"Latrocinio\". L'imperatore d'Oriente Teodosio II era infatti favorevole ad Eutiche, e nel tentativo di riabilitarlo convoc\u00f2 ad Efeso un nuovo concilio, nel quale, tra le minacce e le ostilit\u00e0 dei vescovi influenzati dalla corte, fu impedito ai legati papali di riferire le posizioni di Leone e leggere le sue lettere. Eutiche fu assolto. Flaviano ed altri prelati orientali furono costretti alla fuga e si appellarono al Papa di Roma il quale, rifiutandosi di avallare le decisioni del concilio di Efeso, scrisse all'imperatore Teodosio II ed all'imperatrice Pulcheria, esortandoli a convocare un nuovo concilio generale per restituire la pace alla Chiesa. Teodosio, di contro, sanzion\u00f2 per legge le decisioni del concilio.\nNel febbraio del 450 l'imperatore d'Occidente Valentiniano III e sua madre Galla Placidia compirono un pellegrinaggio a Roma, e Leone approfitt\u00f2 dell'occasione per supplicarli di intervenire presso Teodosio II al fine di convocare un nuovo concilio che, morto Teodosio nel luglio di quell'anno, si tenne a Calcedonia nel 451, sotto il nuovo imperatore Marciano. Il concilio accett\u00f2 solennemente l'epistola dogmatica che Leone aveva inviato a Flaviano (morto nel frattempo in esilio) e che non era stata letta nell'occasione precedente, quale espressione della Fede cattolica sulla Persona di Cristo. Furono abrogate le leggi che Valentiniano aveva promulgato sulle risultanze del concilio precedente, Eutiche fu esiliato e il papa conferm\u00f2 le delibere del nuovo Concilio. Leone, in seguito, invi\u00f2 a Ravennio (ep. LXVII), per comunicarlo anche ai vescovi di Gallia, la sua lettera a Flaviano di Costantinopoli sull'Incarnazione. Ravennio, allora, convoc\u00f2 un sinodo nel quale si riunirono 44 vescovi. Nella loro lettera sinodale del 451, questi ultimi affermarono di accettare la lettera del papa quale simbolo di fede (ep. XXIX \"inter ep. Leonis\"). Nella sua risposta Leone parl\u00f2 ancora della condanna di Nestorio (ep. CII).\nDopo aver eliminato il canone che elevava il Patriarcato di Costantinopoli al secondo posto dopo la Sede di Roma, diminuendo i privilegi degli antichi patriarchi Orientali, il 21 marzo 453 Leone pubblic\u00f2 una lettera circolare che confermava la sua definizione dogmatica (ep. CXIV). Grazie alla mediazione di Giuliano, vescovo di Cos, che in quel tempo era l'ambasciatore papale a Costantinopoli, il papa tent\u00f2 di proteggere ulteriormente gli interessi ecclesiastici ad Oriente. Giuliano persuase il nuovo Imperatore di Costantinopoli, Leone I, a rimuovere l'eretico ed irregolare patriarca, Timoteo Eluro dalla Sede di Alessandria. Al suo posto fu scelto un nuovo patriarca ortodosso, Timoteo Salofaciolo, che ricevette le congratulazioni del papa nell'ultima lettera che Leone sped\u00ec ad Oriente.\nGli affari italiani.\nNel 452, su richiesta dell'imperatore, Leone fece parte dell'ambasceria composta dal console Gennadio Avieno e dal prefetto Trigezio, che si rec\u00f2 in Italia settentrionale ad incontrare Attila nel tentativo di dissuaderlo dal procedere nella sua avanzata contro Roma. L'incontro avvenne presumibilmente a Governolo e la delegazione romana ottenne la promessa di un ritiro dall'Italia e dell'avvio di negoziati di pace con l'imperatore. \nEsistono due resoconti coevi agli avvenimenti: uno fu scritto da Prospero d'Aquitania (390 ca. - 463 ca.) e l'altro dal vescovo Idazio (\"Chronicon\"); secondo Prospero, Attila si ritir\u00f2 perch\u00e9 fu impressionato dalla figura di Leone, anche se Giordano fornisce altre motivazioni e gli storici moderni ritengono sopravvalutato, per motivi agiografici, il ruolo svolto da Leone nella vicenda. Non si pu\u00f2 comunque escludere che il papa sia riuscito a convincere Attila con il pagamento di un forte tributo, mentre una tradizione vuole che il superstizioso re barbaro fosse in parte trattenuto nell'impresa dal timore della morte che aveva colto Alarico I, re dei Visigoti, subito dopo il sacco di Roma.\nQuando, nel 455, la citt\u00e0 fu invasa e per due settimane depredata dai Vandali di Genserico, l'intercessione di Leone ottenne la promessa che le vite degli abitanti sarebbero state risparmiate, come anche le tre maggiori basiliche (San Pietro, San Paolo e San Giovanni in Laterano); in esse trov\u00f2 rifugio la popolazione durante i giorni del saccheggio. Questi avvenimenti dimostrano che l'alta autorit\u00e0 morale goduta dal papa si manifestava anche negli affari temporali. Leone fu sempre ben introdotto negli ambienti della corte imperiale d'Occidente, tanto che, in occasione della visita a Roma (450) dell'Imperatore Valentiniano III, accompagnato dalla moglie Licinia Eudossia e dalla madre Galla Placidia, la famiglia imperiale e tutto il suo seguito partecip\u00f2 alle solenni celebrazioni liturgiche tenute in occasione della festa della \"Cathedra Petri\" (22 febbraio).\nLeone era anche molto solerte nel far costruire e restaurare chiese: fece costruire una basilica sulla tomba di papa Cornelio sulla Via Appia; fece ricostruire il tetto della basilica di San Paolo fuori le mura, che era stato distrutto da un fulmine, e fece iniziare altre opere di miglioramento nella basilica stessa. Inoltre, persuase l'imperatrice Galla Placidia, come si evince dall'iscrizione, a far mettere in opera il grande mosaico dell'Arco di Trionfo che si \u00e8 conservato. Leone fece anche restaurare l'antica basilica di San Pietro in Vaticano, costruita da Costantino I. Durante il suo pontificato la ricca e pia aristocratica romana Demetriade eresse sulla sua propriet\u00e0, al III miglio della via Latina, una basilica in onore di santo Stefano. Sempre allo stesso periodo, ma soprattutto per volont\u00e0 dell'imperatrice Eudossia, venne eretta la basilica Eudossiana (ora basilica di San Pietro in Vincoli).\nLeone non fu meno attivo nell'elevazione spirituale delle congregazioni romane, ed i suoi sermoni, dei quali sono conservati ben 96, sono straordinari per la loro profondit\u00e0, chiarezza di dizione ed elevatezza di stile. I primi cinque, che furono declamati nei vari anniversari della sua consacrazione, manifestavano l'alta concezione della dignit\u00e0 del suo ufficio, cos\u00ec come la completa convinzione del primato del vescovo di Roma, dimostrata in maniera cos\u00ec chiara e decisiva dalla sua opera di pastore supremo. Delle sue lettere, che sono di grande importanza per la storia della chiesa, se ne conservano 143, oltre ad altre 30 che gli furono inviate. Il cosiddetto \"Sacramentarium Leonianum\" \u00e8 invece una raccolta di orazioni e prefazioni della messa, composto nella seconda met\u00e0 del VI secolo.\nMorte e sepoltura.\nLeone mor\u00ec il 10 novembre 461 e fu sepolto nel vestibolo di San Pietro sul Vaticano. Nel 688 papa Sergio I fece traslare il corpo all'interno della basilica, e vi fece erigere sopra un altare; si tratt\u00f2, secondo il Gregorovius, del primo pontefice deposto all'interno della basilica. Attualmente i resti di Leone si trovano in San Pietro, sotto l'altare della cappella della Madonna della Colonna, a lui dedicato, dove furono traslati nel 1715.\nCulto.\nNel 1754 papa Benedetto XIV lo innalz\u00f2 alla dignit\u00e0 di dottore della Chiesa (\"doctor ecclesiae\"). La Chiesa cattolica, nella messa tridentina, celebra la sua festa l'11 aprile. Nel rito di Paolo VI la memoria viene celebrata, invece, il 10 novembre. Le Chiese ortodosse orientali lo commemorano il 18 febbraio.\nDal Martirologio Romano:"}
{"id": "39655", "revid": "2039709", "url": "https://it.wikipedia.org/wiki?curid=39655", "title": "Andrea Finocchiaro Aprile", "text": "Biografia.\nFiglio di Camillo Finocchiaro Aprile, politico liberale e pi\u00f9 volte ministro e in particolare fu Ministro di grazia e giustizia del governo Fortis. Proveniva da una famiglia della borghesia palermitana. La madre era la nobildonna siciliana Giovanna Sartorio.\nAndrea Finocchiaro Aprile era fratello dell'On. Emanuele, ingegnere palermitano, anch'egli deputato del Regno.\nFu anche docente di \"storia del diritto\" all'universit\u00e0 di Ferrara e dal 1912 a Siena.\nLa politica prima del fascismo.\nInizi\u00f2 la propria attivit\u00e0 politica con l'elezione a deputato alla Camera nel 1913 come liberale, seguendo le orme paterne. Rieletto nel 1919 alla Camera con la lista demosociale, fu nominato sottosegretario alla Guerra nel governo Nitti I fino al 1920 e alle Finanze nel governo Nitti II. Rieletto nel 1921, si oppose da massone al nascente regime fascista, e nel 1924 prefer\u00ec candidarsi nelle liste dell'Unione nazionale di Giovanni Amendola, piuttosto che nel listone fascista e non fu rieletto.\nNel fascismo.\nSi ritir\u00f2 nel 1925 dalla politica attiva e torn\u00f2 all'avvocatura, esercitando a Roma.\nNel 1936 manifest\u00f2 il proprio consenso alla guerra d'Etiopia e all'unione dell'Albania all'Italia.\nLa sua figura in questo periodo appare controversa. \nL'indipendentismo siciliano.\nNell'inverno 1942 prese contatti con esponenti della politica siciliana prefascista. Ritorn\u00f2 ufficialmente in politica nel giugno 1943, pochi giorni prima dello sbarco degli alleati in Sicilia, lanciando a Palermo un appello con un \"Comitato d'Azione\" alla resistenza passiva contro l'Italia fascista, comitato che diventer\u00e0 il nucleo originario del Movimento Indipendentista Siciliano. Mantenne anche stretti contatti con i servizi segreti sia inglesi sia statunitensi, e quindi con l'Amgot, per sostenere la causa separatista. \nAutorizz\u00f2 la nascita dell'Esercito Volontario per l'Indipendenza della Sicilia (EVIS) nel 1944. Quell'anno scamp\u00f2 ad un attentato nel corso di una manifestazione organizzata dal Movimento Indipendentista Siciliano a Regalbuto (EN) ma, nello stesso anno, fu arrestato per ordine del governo Bonomi. Il MIS nel 1944 arriv\u00f2 a contare quasi mezzo milione d'iscritti. Ritorn\u00f2 libero nel 1945 ma, nell'ottobre dello stesso anno, fu nuovamente arrestato insieme al suo braccio destro Antonino Varvaro ed inviato al confino politico a Ponza dove rimase sino al marzo del 1946.\nNel giugno 1946 fu eletto deputato all'Assemblea Costituente nelle liste del Movimento per l'Indipendenza della Sicilia.\nNel 1947 il sodalizio con Varvaro si dissolse per gravi divergenze sulla concezione del MIS. Il segretario voleva che il movimento assumesse una posizione politica ben precisa, nella fattispecie a sinistra, mentre Finocchiaro Aprile lo considerava trasversale a qualsiasi ideologia. Nel III congresso nazionale di Taormina, Varvaro fu espulso dal MIS anche a causa delle pressioni della frangia di \"destra\" (Tasca-Carcaci).\nNel maggio 1947 fu eletto deputato all'Assemblea regionale siciliana, da cui si dimise nel marzo 1948, per affrontare nuovamente le urne per le prime elezioni del Parlamento Repubblicano, ma non risult\u00f2 eletto. Decise pertanto di lasciare il MIS che - dopo aver perso ogni rappresentanza parlamentare nazionale e regionale- nel 1951 si sciolse.\nUltime esperienze politiche.\nSfaldatosi il MIS, si ritir\u00f2 dalla politica attiva. Un effimero ritorno si verific\u00f2 nel 1953, quando accett\u00f2, senza peraltro risultare eletto, di essere il capolista alle politiche dell'Alleanza Democratica Nazionale, la cui lista, animata da esponenti liberali e centristi, svolse la funzione di \"antidoto\" alla legge elettorale maggioritaria.\nSuccessivamente, sar\u00e0 nominato giudice dell'Alta Corte per la Regione Siciliana."}
{"id": "39658", "revid": "235890", "url": "https://it.wikipedia.org/wiki?curid=39658", "title": "Gravitazione", "text": ""}
{"id": "39659", "revid": "16066", "url": "https://it.wikipedia.org/wiki?curid=39659", "title": "Luce visibile", "text": ""}
{"id": "39661", "revid": "154893", "url": "https://it.wikipedia.org/wiki?curid=39661", "title": "Forze elettromagnetiche", "text": ""}
{"id": "39663", "revid": "1748167", "url": "https://it.wikipedia.org/wiki?curid=39663", "title": "Forza nucleare", "text": "La forza nucleare \u00e8 una forza che agisce all'interno del nucleo atomico. Pu\u00f2 essere di due tipi:"}
{"id": "39671", "revid": "830939", "url": "https://it.wikipedia.org/wiki?curid=39671", "title": "427 a.C.", "text": ""}
{"id": "39672", "revid": "838137", "url": "https://it.wikipedia.org/wiki?curid=39672", "title": "347 a.C.", "text": ""}
{"id": "39673", "revid": "2027", "url": "https://it.wikipedia.org/wiki?curid=39673", "title": "Andrea Finocchiaro", "text": ""}
{"id": "39675", "revid": "1013865", "url": "https://it.wikipedia.org/wiki?curid=39675", "title": "\u00cdsafj\u00f6r\u00f0ur", "text": "\u00cdsafj\u00f6r\u00f0ur (dall'islandese: \"fiordo dei ghiacci\") \u00e8 una piccola cittadina islandese situata nel comune di \u00cdsafjar\u00f0arb\u00e6r, nel Skutulsfj\u00f6r\u00f0ur, una parte dello \u00cdsafjar\u00f0ardj\u00fap, ed \u00e8 la maggiore localit\u00e0 dei fiordi occidentali assieme alla localit\u00e0 Hn\u00edfsdalur.\nStoria.\nIl primo colonizzatore fu intorno all'anno 920 \"Helgi Hr\u00f3lfsson\". Seguirono commercianti norvegesi e islandesi che vi si stabilirono per un certo periodo. Nel sedicesimo secolo ditte tedesche e inglesi fondarono qui le loro filiali commerciali.\nDescrizione.\nL'economia locale \u00e8 sostenuta prevalentemente dalla pesca; infatti la citt\u00e0 \u00e8 uno dei principali centri per la pesca nazionale. Tuttavia, nell'ultimo trentennio il settore \u00e8 calato fortemente, sia a causa di leggi restrittive sulla pesca sia a causa della diminuzione della popolazione ittica, e ci\u00f2 ha comportato anche un calo del numero di abitanti. Il porto \u00e8 usato anche dai traghetti che collegano i numerosi insediamenti nelle vicinanze, nonch\u00e9 dalle navi da crociera.\nNonostante le modeste dimensioni, la scarsa popolazione e lo storico isolamento dal resto del paese, la citt\u00e0 \u00e8 sviluppata come un qualsiasi centro urbano. \u00cdsafj\u00f6r\u00f0ur ha una scuola di musica e un ospedale. Dove prima vi era l'ospedale ora invece vi sono una biblioteca e uno show room. Nel 2005 \u00e8 stato istituito anche un centro universitario.\nVi si trova \"Tj\u00f6ruh\u00fasi\u00f0\", la pi\u00f9 antica casa islandese, del 1743, e un museo della pesca.\nAlla periferia di Bolungarv\u00edk, la localit\u00e0 pi\u00f9 settentrionale dei fiordi occidentali, si pu\u00f2 visitare \u00d3sv\u00f6r, un villaggio di pescatori adesso adibito a museo a cielo aperto.\nIstruzione.\nAd \u00cdsafj\u00f6r\u00f0ur ha sede la University Centre of the Westfjords ed \u00e8 presente il Menntask\u00f3linn \u00e1 \u00cdsafir\u00f0i, un college con studenti di et\u00e0 compresa tra 16 e 20 anni.\nInfrastrutture e trasporti.\nLa citt\u00e0 \u00e8 collegata a Bolungarv\u00edk attraverso un tunnel di 5,4\u00a0km. La distanza da Reykjav\u00edk \u00e8 di 457\u00a0km stradali.\nLa citt\u00e0 \u00e8 connessa alla Hringvegur, la principale autostrada islandese, da due superstrade. \u00c8 dotata anche di un aeroporto che la collega quotidianamente con Reykjav\u00edk. I traghetti la collegano con i villaggi vicini e con la riserva di Hornstrandir, la penisola pi\u00f9 settentrionale d'Islanda.\nInoltre, stanno iniziando a svilupparsi anche qui mezzi di trasporto ad alta tecnologia."}
{"id": "39677", "revid": "287204", "url": "https://it.wikipedia.org/wiki?curid=39677", "title": "Reykjavik", "text": ""}
{"id": "39684", "revid": "2066966", "url": "https://it.wikipedia.org/wiki?curid=39684", "title": "Andre Agassi", "text": " Soprannominato il \"Kid di Las Vegas\" o \"Flipper\", per il suo stile di gioco rapido, \u00e8 considerato uno dei pi\u00f9 forti tennisti di tutti i tempi. \nNella sua carriera ha vinto 60 titoli ATP e 8 tornei dello Slam, detenendo il primo posto nella classifica ATP per 101 settimane e guadagnando in carriera pi\u00f9 di 31 milioni di dollari in premi e 150 milioni di dollari in sponsorizzazioni. \u00c8 l'unico tennista della storia ad aver vinto tutte le categorie di torneo esistenti per un tennista maschile in singolare: i quattro tornei dello Slam, la medaglia d'oro del singolare olimpico 1996, il torneo ATP World Championship 1990, gli ATP Masters Series (17), Atp 500 (6) e Atp 250 (27), oltre alla Coppa Davis 1990, 1992, 1995.\nFamosa \u00e8 stata la sua rivalit\u00e0 con il connazionale Pete Sampras, tra le pi\u00f9 entusiasmanti della storia del tennis. \u00c8 uno degli otto giocatori che nella loro carriera sono riusciti a realizzare il Career Grand Slam (insieme a Don Budge, Roy Emerson, Rod Laver, Fred Perry, Roger Federer, Rafael Nadal e Novak \u0110okovi\u0107) ed \u00e8 stato il primo a realizzarlo su tre diverse superfici. Alla vigilia dell'Open di Francia 2017 \u00e8 diventato il nuovo coach di Novak \u0110okovi\u0107, dal quale si \u00e8 separato nella primavera del 2018.\n\u00c8 stato inserito nella International Tennis Hall of Fame nel 2011.\nBiografia.\nAndre e i suoi fratelli crescono negli Stati Uniti, patria della madre. Il padre, Emanoul Aghasi, \u00e8 un iraniano di origini armene e assire, trasferitosi a Las Vegas dopo aver gareggiato come pugile nelle Olimpiadi del 1948 e del 1952 per il suo paese natale, l'Iran. Soltanto dopo aver acquisito la cittadinanza statunitense, Emanoul decide di cambiare il suo nome in Mike Agassi. Mike Agassi si spos\u00f2 con Elizabeth Dudley e mise su famiglia. Finita la carriera di pugile, inizi\u00f2 a lavorare a Las Vegas in uno dei megaresort di propriet\u00e0 del miliardario Kirk Kerkorian, con cui stringer\u00e0 una amicizia tale da dare al suo ultimo figlio proprio \"Kirk\" come secondo nome. \nAndre \u00e8 nato con la spondilolistesi (una vertebra lombare che si \u00e8 staccata dalle altre e sporge), per sua stessa ammissione \u00e8 per questo che cammina con le punte dei piedi rivolte verso l'interno.\nIl padre di Andre era un grande appassionato di tennis e sognava per i suoi quattro figli Rita, Philly, Tami e Andre un avvenire da campioni. Prov\u00f2 a trasformare ognuno di loro in un professionista, ma l'impresa riusc\u00ec soltanto col figlio pi\u00f9 piccolo, Andre, che si vide mettere in mano una racchetta gi\u00e0 all'et\u00e0 di due anni. Tuttavia, quello che sarebbe diventato uno dei pi\u00f9 grandi campioni di sempre, non ha un ricordo positivo delle sue prime esperienze tennistiche, a causa delle eccessive pressioni del padre: \u201cDa ragazzino avevo odiato il tennis, vivevo nella paura di mio padre, che mi voleva campione a tutti i costi\u201d. Nella sua autobiografia intitolata \"Open\" Andre descrive i durissimi allenamenti a cui il padre lo sottoponeva, tra cui l'utilizzo del \"drago\", ovvero una macchina lanciapalle modificata proprio da Agassi senior per aumentarne la difficolt\u00e0, e le dure reazioni del padre di fronte ai suoi errori.\nCarriera sportiva.\nGli anni in accademia e il contrasto col padre.\nGrazie alle conoscenze del padre riesce a fare pratica con eccellenti giocatori quali Ilie N\u0103stase e Jimmy Connors; a 14 anni Andr\u00e9 lascia Las Vegas per trasferirsi in Florida, alla scuola di Nick Bollettieri, celebre allenatore di campioni come Boris Becker, Monica Seles e Jennifer Capriati.\nDato l'elevato costo mensile dell'Accademia, Andr\u00e9 inizialmente avrebbe dovuto rimanervi solamente tre mesi, ma fu lo stesso Bollettieri, una volta notato il grande talento del ragazzino durante una sessione di allenamento, ad offrirgli gratuitamente la permanenza all'accademia per i mesi successivi.\nAndre tuttavia visse gli anni nella scuola di tennis in modo infelice: la rigida disciplina imposta dal padre e dall'accademia lo fece crescere con spirito sempre pi\u00f9 ribelle, portandolo ad infrangere qualsiasi regola gli venisse imposta, con lo scopo di farsi espellere dalla Bollettieri Academy. Andre indossava di proposito jeans strappati per provocare il proprio padre, inoltre, approfittando dell'odio di questi verso gli omosessuali, indoss\u00f2 in pi\u00f9 occasioni uno smalto rosa sulle unghie al solo scopo di farlo infuriare. Durante un torneo giovanile della Florida a cui partecipavano diversi allievi della scuola di Bollettieri, Andre, che in quell'occasione fu l'unico ad aver raggiunto una finale, per giocarla si present\u00f2 in campo indossando il suo orecchino pi\u00f9 vistoso, le unghie tinte di rosso fiammante, un'acconciatura da mohicano con la cresta rossa ed una salopette in jeans sgualcita. Tale provocazione fece infuriare Nick Bollettieri, che davanti a tutti gli allievi dell'accademia, accus\u00f2 pubblicamente Andre di aver infranto qualunque regola fosse possibile infrangere all'accademia, e per di pi\u00f9 ne aveva infangato il nome con quell'esibizione durante la finale. Una notte, tenta quindi la fuga dall'accademia, destinazione casa, a Las Vegas, ma non appena allontanatosi, la prima auto che riusc\u00ec a fermare con l'autostop era proprio quella di uno dei suoi allenatori, uscito per riprenderlo e riportarlo indietro.\nDopo un lungo periodo di punizione, Andre, convocato al cospetto di Bollettieri in seguito all'ennesima bravata, alla domanda su cosa volesse fare della sua vita rispose: \"Non voglio pi\u00f9 andare a scuola, voglio diplomarmi per corrispondenza, voglio ottenere wild card, partecipazioni ai tornei importanti e voglio diventare un professionista\".\nIn seguito a questo colloquio, Andre smise di frequentare la scuola privata in cui andavano tutti gli altri membri della Bollettieri Academy, lasci\u00f2 l'accademia facendovi ritorno solo per gli allenamenti tra un torneo e l'altro ed inizi\u00f2, seguito dal fratello maggiore Philly, a partecipare ai principali tornei ATP nel mondo.\n1986-1989: primi anni.\nAgassi approda al grande tennis nel 1986, a 16 anni, prendendo parte al suo primo torneo professionistico a La Quinta in California. Vinse il primo incontro contro John Austin per 6-4 6-2 ma perse al turno successivo contro Mats Wilander per 6-1, 6-1. Alla fine dell'anno occupava la posizione 91 della classifica mondiale.\nNel 1987 vinse il suo primo torneo da professionista di alto livello in Brasile ad Itaparica e arriv\u00f2 in finale nel torneo ATP di Seul. Chiuse quell'anno alla posizione 25 della classifica mondiale.\nNel 1988 vinse sei tornei e nel dicembre tagli\u00f2 il traguardo del milione di dollari in premi accumulati (prendendo parte a solo 43 tornei, un primato). Questo risultato stratosferico \u00e8 dovuto al fatto che il giovanissimo Andre riesce ad arrivare in semifinale sia all'Open di Francia che all'US Open, entrando per la prima volta tra i migliori 10 della classifica ATP. In questo periodo si costruisce una nomea di ribelle che conquister\u00e0 molti tra i giovani appassionati; la sua immagine \u00e8 caratterizzata da divise di colori estremamente sgargianti; porta costantemente i capelli lunghi.\nNel 1989 raggiunge nuovamente la semifinale nel torneo US Open, ma per il resto \u00e8 una stagione priva di particolari soddisfazioni, vince solo a Orlando (USA) contro Brad Gilbert e viene sconfitto in finale agli Internazionali di Roma da Alberto Mancini e da Stefan Edberg in 4 combattuti set in finale a Indian Wells.\n1990-1996: le vittorie.\nNel 1990 Agassi vince il suo primo Masters Series a Key Biscayne prendendosi la rivincita contro Edberg nella finale. In seguito raggiunge la finale al Roland Garros, sconfitto per\u00f2 da Andr\u00e9s G\u00f3mez e all'US Open, sconfitto da Pete Sampras, in uno dei primissimi incontri di una sfida che durer\u00e0 pi\u00f9 di un decennio; tra le due manifestazioni vince il torneo ATP di Washington. Si consola a fine anno con la vittoria all'ATP World Championship di Francoforte (nuova denominazione del Masters).\nIl 1991 lo vede trionfare a Heathrow e a Washington, arriva nuovamente in finale al Roland Garros ma questa volta \u00e8 Jim Courier a negargli la gioia di una vittoria in uno Slam. Un mese dopo partecipa per la prima volta a Wimbledon venendo sconfitto ai quarti di finale per poi perdere al primo turno dell'US Open.\nAgassi si rif\u00e0 nel 1992 a Wimbledon. L'erba londinese, ritenuta da tutti superficie ostile per il gioco da fondo di Agassi, lo vede battere ai quarti il tre volte vincitore Boris Becker e in semifinale John McEnroe, anch'egli 3 volte titolato. In finale sconfigge al quinto Goran Ivani\u0161evi\u0107. Quell'anno vince anche ad Atlanta e il Master Series di Toronto.\nIl 1993, complice un intervento al polso che ne condiziona il rendimento, \u00e8 un anno particolarmente altalenante. Nonostante i problemi riesce comunque ad aggiungere i tornei di San Francisco e Scottsdale alla sua gi\u00e0 nutrita bacheca. Nei tornei del Grande Slam le sue prestazioni sono al di sotto dell'aspettative: non prende parte ai primi due, poi non riesce a difendere il suo titolo a Wimbledon (battuto nei quarti di finale al quinto set da Pete Sampras, futuro vincitore) e viene malamente eliminato al primo turno nell'US Open.\nIl 1994 non inizia particolarmente bene per Agassi; in febbraio vince il torneo di Scottsdale, ma in seguito ottiene una serie di risultati non positivi (tra cui una precoce eliminazione all'Open di Francia e a Wimbledon). Nel finale di stagione Agassi riemerge vincendo gli ATP Master Series di Toronto e Parigi Bercy, oltre al suo secondo titolo nel Grande Slam all'US Open senza essere testa di serie.\nIl 1995 \u00e8 l'anno migliore: vince 7 titoli. A inizio stagione partecipa al primo Australian Open della sua carriera, si presenta con la testa rasata (in aperto contrasto con l'immagine popolare che continuava a vederlo \"capellone e ribelle\") e riesce a vincere il suo terzo titolo del Grande Slam battendo in finale l'eterno rivale Pete Sampras (i due si incontreranno 5 volte in stagione, con 3 vittorie di Andre). Si aggiudica inoltre i Masters Series di Cincinnati, Key Biscayne e Toronto, poi arriva in finale all'US Open in cui per\u00f2 viene nuovamente battuto da Sampras. Partecipa con la squadra statunitense alla Coppa Davis, giocando un ruolo decisivo nella conquista americana. A fine anno ha un ruolino di marcia costituito da 72 vittorie e 10 sconfitte, e durante la stagione ha infilato una striscia di 26 vittorie consecutive (suo primato personale). Il 10 aprile di quell'anno diventa il 12\u00ba giocatore nella storia dell'ATP a collocarsi al numero 1, conserver\u00e0 lo scettro per 30 settimane prima di cederlo a Sampras, riconquistarlo per altre due settimane e cederlo a Thomas Muster.\nNel 1996 Agassi \u00e8 uno dei giocatori pi\u00f9 attesi, ma la sua stagione \u00e8 deludente. Non riesce a raggiungere nessuna finale nel Grande Slam: arriva in semifinale in Australia ma in seguito viene eliminato durante i primi turni sia al Roland Garros che a Wimbledon. Tuttavia riesce a difendere con successo i titoli conquistati a Cincinnati e Key Biscayne. Il punto pi\u00f9 alto di quella stagione \u00e8 la splendida vittoria al torneo olimpico di Atlanta. Nel finale di stagione arriva nuovamente in semifinale all'US Open.\n1997-1998: caduta e risalita.\nIl 1997 \u00e8 il punto pi\u00f9 basso della carriera di Agassi. L'infortunio al polso che aveva duramente condizionato la stagione 1993 si fa risentire, e Agassi pu\u00f2 giocare solo 24 incontri durante l'anno. Durante questo periodo sposa la modella e attrice Brooke Shields, dedicandosi particolarmente alla vita mondana e a comparire su molte riviste di pettegolezzi. Anche a causa di questo disinteressamento per l'attivit\u00e0 sportiva le poche apparizioni di Agassi sono estremamente deludenti, e durante l'anno non vince nessun titolo e non raggiunge nessuna finale; per tutto l'anno precipita in classifica e a novembre tocca il fondo, risultando al 141\u00ba posto della classifica. Nel finale di stagione ha una leggera ripresa e riesce a risalire fino al 122\u00ba posto; per molti commentatori ormai Agassi \u00e8 un atleta finito, bruciato dalla troppa sicurezza e troppo attento alla vita mondana pi\u00f9 che agli allenamenti.\nNel 1998 il matrimonio con la Shields comincia ad andare in crisi, e Agassi si concentra esclusivamente sul tennis ripartendo da zero. Prende parte a molti tornei Challenger (un circuito specifico per i giocatori di bassa classifica) vincendone alcuni, inoltre cambia completamente il suo atteggiamento arrivando a farsi amare dal pubblico che l'anno prima aveva cominciato a detestarlo. Durante la stagione \u00e8 protagonista di una salita in classifica che non ha precedenti: partito come numero 122 del mondo a fine stagione \u00e8 6\u00ba, dopo essersi aggiudicato 5 tornei importanti ed essere arrivato in finale nel Masters Series di Key Biscayne e nella Grand Slam Cup.\n1999-2003: nuovamente ai vertici.\nIl 1999 vede il ritorno definitivo di Agassi tra i grandi nomi del tennis mondiale. Agli Australian Open viene eliminato al quarto turno, in aprile vince agevolmente il torneo di Hong Kong presentandosi in gran forma all'Open di Francia. Al termine di un'incredibile rimonta in finale contro Andrij Medvedev, vince il Roland Garros, diventando il quinto giocatore della storia a vincere almeno uno di ciascuno dei tornei dello Slam dopo Rod Laver, Roy Emerson, Don Budge e Fred Perry, inoltre Agassi \u00e8 il primo (e tuttora unico) uomo ad aver vinto almeno una volta tutti i 4 tornei del grande slam, la medaglia d'oro del singolare olimpico, il torneo ATP World Championship e la Coppa Davis; questa impresa nel mondo del tennis femminile \u00e8 stata compiuta anche da Steffi Graf (futura moglie di Andre), e da Serena Williams. Sempre nel 1999 arriva in finale anche a Wimbledon, venendo sconfitto in 3 partite da Sampras. A luglio ritorna per 3 settimane numero 1 del mondo. Meno di due mesi dopo Wimbledon Agassi conquista per la seconda volta in carriera l'US Open battendo Todd Martin in finale e conquistando nuovamente la prima posizione della classifica, mantenuta nonostante la sconfitta in finale contro Sampras nella Masters Cup; la conserver\u00e0 anche nel 2000 per un totale di 52 settimane.\nNel 2000 Agassi centra la quarta finale consecutiva nel Grande Slam: dopo aver superato Sampras in semifinale sconfigge Evgenij Kafel'nikov nella finale conquistando il suo secondo Australian Open. Durante l'anno viene eliminato al secondo turno al Roland Garros, raggiunge la semifinale a Wimbledon perdendo contro Patrick Rafter e poi nuovamente eliminato al secondo round all'US Open. A fine stagione perde per il secondo anno consecutivo la finale della Masters Cup contro Gustavo Kuerten, cedendo cos\u00ec al brasiliano lo scettro di numero 1 del mondo. Complessivamente il 2000 \u00e8 stato sotto le attese: dopo la prodezza in Australia Agassi non \u00e8 riuscito ad aggiudicarsi nessun torneo, pur piazzandosi abbastanza bene in tutte le competizioni importanti.\nNel 2001 vince nuovamente gli Australian Open, infilando poi la doppietta nei Master Series di Indian Wells (in finale su Sampras) e Key Biscayne, impreziosite a luglio da un nuovo successo su Sampras nella finale del torneo di Los Angeles. In questa stagione raggiunge la semifinale a Wimbledon e i quarti di finale negli altri due slam. Memorabile il quarto di finale agli US Open perso in 4 set contro Sampras, considerata da molti una delle pi\u00f9 belle partite di sempre.\nIl 2002 comincia con una brutta notizia: Andre non pu\u00f2 difendere il suo titolo a Melbourne a causa di un infortunio. Durante la stagione vince i Masters Series di Key Biscayne, Roma e Madrid e nella finale dell'US Open incontra per la trentaquattresima e ultima volta il rivale di sempre Sampras, venendo sconfitto in 4 partite (bilancio finale: 20-14 per Sampras).\nNel 2003 Agassi vince il suo ottavo e ultimo titolo del Grande Slam agli Australian Open, battendo in finale Rainer Sch\u00fcttler in tre partite. In marzo vince per la terza volta consecutiva (e sesta in carriera) il titolo Masters Series di Key Biscayne, stabilendo il primato di 18 successi consecutivi nella competizione (battuto il precedente di Sampras, che tra il 1993 e il 1995 si ferm\u00f2 a 17; l'anno successivo vincer\u00e0 i primi due incontri portando il primato a 20). Il 28 aprile 2003 torna per l'ennesima volta numero 1 del mondo, diventando il giocatore pi\u00f9 anziano a raggiungere tale traguardo (33 anni e 13 giorni); due settimane dopo lo ceder\u00e0 a Lleyton Hewitt; lo riconquister\u00e0 nuovamente il 16 giugno 2003 conservandolo per altre 12 settimane (portando il suo totale a 101). A causa di un infortunio \u00e8 costretto a saltare alcuni importanti tornei e ceder\u00e0 lo scettro di numero 1 a Juan Carlos Ferrero, dopo avere perso contro di lui in semifinale all'US Open. Nella Masters Cup di fine anno arriva in finale, ma viene battuto da Federer; a fine anno \u00e8 numero 4 del mondo.\n2004-2006: ultimi anni e ritiro.\nNel 2004 il trentaquattrenne Agassi dimostra di poter ancora competere ad altissimo livello conquistando il Masters Series di Cincinnati: con questa vittoria Agassi stabilisce il primato di 17 Masters Series vinti, in seguito superato da Nadal. Nel corso della sua carriera, Agassi ha vinto almeno una volta 7 dei 9 tornei del circuito MS. Durante l'anno Agassi diventa il sesto giocatore dell'era open ad aver raggiunto le 800 vittorie, battendo Alex Bogomolov a Los Angeles. Termina l'anno al numero 8 della classifica mondiale.\nNel 2005 viene eliminato nei quarti di finale all'Australian Open dal nuovo re del tennis mondiale: Roger Federer. Nei tornei successivi Agassi riesce sempre a essere competitivo ma non riesce ad aggiudicarsi nessun titolo. In seguito a un infortunio si presenta all'Open di Francia in condizioni precarie e viene eliminato al primo turno da Jarkko Nieminen. Dopo la delusione parigina vince per la quarta volta in carriera il torneo di Los Angeles e raggiunge la finale al Canada Masters, venendo sconfitto dal nuovo numero 2 del mondo Rafael Nadal. All'US Open contro ogni previsione riesce ad arrivare fino in finale ma viene nuovamente battuto da Roger Federer; comunque un grande risultato per Agassi che ottiene anche un trionfo di pubblico. Successivamente, a New York, si infortuna seriamente all'anca (al punto da non riuscire a camminare), ma rientra in tempo per la Tennis Masters Cup, in cui per\u00f2 non riesce ad essere competitivo (si ritirer\u00e0 prima della fine della competizione). Finisce l'anno come numero 7 del mondo.\nNel corso del 2006 annuncia che il suo ritiro avr\u00e0 luogo dopo il torneo che aveva sempre pi\u00f9 sentito, gli US Open. Nel torneo vince un'epica partita contro Marcos Baghdatis ma perde al terzo turno giocando sull'Arthur Ashe Stadium il 3 settembre, contro il giovane tedesco Benjamin Becker, in quattro set. Una ovazione in piedi lunga molti minuti saluta l'uomo che forse pi\u00f9 di tutti ha dato e ricevuto dal tennis.\nAd Andre Agassi viene attribuita la frase \"credere in me stesso mi fa vincere\" e nel 2009 ha pubblicato Open, autobiografia molto ben accolta dalla critica. Agassi ha detenuto il primato di pi\u00f9 vecchio numero 1 al mondo fino al 18 febbraio 2018, giorno in cui \u00e8 stato scavalcato dall'allora trentaseienne Roger Federer.\nVita privata.\nAndre Agassi, sin da giovanissimo, ha dimostrato di avere una forte personalit\u00e0 e di non aver paura ad esibirla: indossava abiti colorati in campo quando a nessuno veniva in mente di vestire un colore che non fosse il bianco, portava capelli lunghi e orecchini, e divent\u00f2 un autentico divo grazie alla sua immagine ribelle. John McEnroe lo ha definito la rockstar del tennis. A causa di questo suo gusto particolare nell'abbigliamento diserter\u00e0 per i primi anni della carriera il torneo di Wimbledon e l'Australian Open (era obbligatorio vestire di bianco in entrambe le competizioni), poich\u00e9 giudicati troppo retrogradi. Era uno sportivo differente, originale di natura, schivo e riservato ma allo stesso tempo mondano nelle frequentazioni. Forse \u00e8 proprio per questo che nei primi anni Novanta accett\u00f2 di girare una pubblicit\u00e0 per la Canon che recitava \"L'immagine \u00e8 tutto\", motto che gli venne appiccicato addosso e per cui viene ancora ricordato.\nQuella per\u00f2 fu una fase; ne segu\u00ec un'altra caratterizzata da una serie di insuccessi sportivi che lo portarono a essere il numero 141 del mondo: era il 1997, il periodo del matrimonio con Brooke Shields. Agassi era fuori forma e veniva ormai considerato da tutti un giocatore finito, nonostante avesse solo 27 anni. \nL'annullamento del matrimonio con la Shields avvenne nel 1999 e fu questo il momento in cui Agassi riusc\u00ec a tornare in perfetta forma sui campi da tennis e a intraprendere una seconda carriera, caratterizzata da tre finali dello Slam nello stesso anno, proprio il 1999. Un Agassi rinnovato, apparentemente pi\u00f9 conformista, che recupera le magliette bianche, la concentrazione, la determinazione e la sua consueta rapidit\u00e0 di spostamenti. Stupisce, perch\u00e9 nelle conferenze stampa riesce a ricordare con incredibile esattezza ogni punto giocato contro l'avversario. Alcuni credono che questo picco nella carriera di Agassi sia stato propiziato dalla frequentazione con Steffi Graf, prima compagna e poi moglie con la quale ha avuto due bambini, Jaden Gil e Jaz Elle.\nStile e caratteristiche tecniche.\nSin da piccolissimo, Agassi mostrava l'attitudine a seguire la palla soltanto con gli occhi, senza muovere il capo, segno di eccezionali riflessi e fondamento per quella che si sarebbe rivelata la sua arma pi\u00f9 devastante, la risposta d'anticipo, ossia nel colpire la palla in fase ascendente, sfruttando una maggiore energia cinetica del rimbalzo e un minor utilizzo di tempo nel ribattere la palla, il risultato \u00e8 un colpo di velocit\u00e0 e imprevedibilit\u00e0 impressionanti che, la maggior parte delle volte lascia fermo il giocatore (spesso non ancora uscito dal movimento del servizio) togliendogli il tempo.\nAgassi non \u00e8 un giocatore di tennis tipico: per quanto all'epoca la tendenza fosse quella di abbandonare il vecchio schema offensivo di \"serve &amp; volley\", Agassi non amava i colpi interlocutori ed era un attaccante da fondocampo. Il suo colpo pi\u00f9 riuscito era la risposta, definita la migliore di tutti i tempi e in grado di rimettere in gioco anche uno dei servizi pi\u00f9 potenti mai eseguiti (quello di Andy Roddick a 240\u00a0km/h). Per contro, il servizio di Agassi non \u00e8 mai stato un colpo su cui il giocatore ha fatto molto affidamento, essendo spesso instabile, specialmente nelle giornate negative, e in ogni caso poco potente rispetto a quello di molti campioni dell'epoca, tra cui il suo grande rivale Pete Sampras (dotato di un servizio di grande efficacia, potentissimo e molto preciso). Il rovescio \u00e8 bimane ed estremamente efficace, specie in lungolinea; lo stesso vale per il dritto, con cui predilige anche traiettorie anomale.\nDotato di un eccellente timing, reattivit\u00e0, coordinazione e velocit\u00e0 di esecuzione, quando Agassi imprimeva i suoi ritmi di gioco e metteva i piedi dentro al campo creava le condizioni ideali per esprimere il suo tennis.\nIl suo punto debole \u00e8 stato il gioco di rete: uno dei suoi coach, Brad Gilbert, ha per lungo tempo incoraggiato Agassi ad avanzare, ma senza grandi risultati; utilizzava la vol\u00e9e solamente come colpo definitivo a punto quasi ottenuto (suoi i famosi \"schiaffi al volo\") e tradiva sempre la mancanza di senso di posizione. Quando gli fu chiesto come mai non provasse interesse a migliorare quella parte del suo gioco, semplicemente rispose che non ne aveva bisogno perch\u00e9 vinceva comunque.\nControversie.\nNella sua autobiografia, \"Open\", Agassi ha ammesso di aver fatto uso di metanfetamine e di aver mentito all'ATP per evitare una squalifica: nel 1997 risult\u00f2 infatti positivo a un test antidoping e ment\u00ec all'ATP affermando di aver ingerito un cocktail di vodka contenente tale sostanza a sua insaputa. Salv\u00f2 in questo modo il prosieguo della propria carriera sportiva. A sua difesa racconta che in quel periodo il suo matrimonio con Brooke Shields era in crisi e che fu per lui un periodo molto duro.\nTutto ci\u00f2 non \u00e8 passato inosservato nel mondo dello sport: Roger Federer si \u00e8 infatti dichiarato scioccato e deluso, mentre Sergej Bubka ha dichiarato che Agassi avrebbe dovuto essere sanzionato; a queste critiche si sono poi aggiunti l'ex tennista tedesco Boris Becker, l'ex numero uno al mondo Martina Navr\u00e1tilov\u00e1 e Rafael Nadal. In un'intervista esclusiva rilasciata alla CBS Agassi si \u00e8 discolpato chiedendo comprensione:\n Due giorni dopo \u00e8 stata pubblicata un'altra rivelazione tratta dalla sua autobiografia: il tennista statunitense ha ammesso che la sua folta criniera dei primi anni novanta era un parrucchino."}
{"id": "39685", "revid": "2225", "url": "https://it.wikipedia.org/wiki?curid=39685", "title": "Philip Kindred Dick", "text": ""}
{"id": "39688", "revid": "274577", "url": "https://it.wikipedia.org/wiki?curid=39688", "title": "Zone extraterritoriali della Santa Sede in Italia", "text": "Le zone extraterritoriali della Santa Sede in Italia sono aree di extraterritorialit\u00e0 che si trovano principalmente a Roma ed altri luoghi della citt\u00e0 metropolitana di Roma. \nA parte il Pontificio Seminario Romano Minore, tutti i territori nella citt\u00e0 di Roma sono stati dichiarati patrimonio dell'umanit\u00e0 dall'UNESCO.\nLe zone si trovano sul suolo italiano: la sovranit\u00e0 territoriale \u00e8 stata concordata in occasione della firma dei Patti Lateranensi (11 febbraio 1929); con la risoluzione della Questione romana, per decisione del Governo italiano, questi luoghi sono trattati secondo le regole del diritto internazionale alla stregua di ambasciate di Paesi stranieri. La superficie complessiva di tali immobili \u00e8 di circa 700\u00a0000\u00a0m\u00b2."}
{"id": "39690", "revid": "125777127", "url": "https://it.wikipedia.org/wiki?curid=39690", "title": "Sedi apostoliche", "text": "Le sedi apostoliche furono, nei primi secoli che seguirono la nascita del Cristianesimo, delle particolari sedi episcopali di primaria importanza, nei maggiori centri romani della diaspora ebraica, specie nella parte orientale dell'Impero. Esse costituirono i primi Patriarcati apostolici, con territorio canonico corrispondente ad una diocesi imperiale, con tutte le relative province romane. Quindi se consideriamo che gli apostoli erano 12 e che anche le diocesi romane erano 12 (dalla riforma di Diocleziano) avremmo dovuto avere pure 12 patriarcati (apostolici).. non solo cinque, come invece poi si sono storicamente raggruppati. \nEcco la cosiddetta Pentarchia, anche se poi superata nel numero, riconosciuta dai primi Concili ecumenici e codificata da Giustiniano (nonostante l'abolizione delle diocesi). Una limitata \"archia\" della Chiesa romana, che divenne subito impraticabile per i vari scismi, e soprattutto dal \"grande scisma\" del 1054. A parte il cesaropapismo di vari imperatori, causa di ulteriori lotte, persecuzioni e perdite territoriali. Si pu\u00f2 dire comunque che funzion\u00f2 attraverso i primi Concili ecumenici.. ma che furono questi stessi causa di tali scismi, non essendo riusciti a conciliare le diverse posizioni teologiche, posizioni legate alla filosofia del tempo pi\u00f9 che ai fondamenti biblici. Eccetto per l'ultimo, prodotto da divergenze liturgiche (con persecuzioni) e competizioni politiche (con guerre locali). Divergenze peraltro gi\u00e0 affiorate, pur con minor gravit\u00e0, col precedente scisma foziano, e solo tamponate col (doppio) concilio Costantinopolitano IV.\nUso del termine.\nNell'Impero romano furono in particolare chiamate sedi apostoliche le cattedre facenti riferimento alla predicazione degli apostoli Pietro e Paolo e dell'evangelista Marco, che fu uno dei principali discepoli di entrambi:\nCon il concilio di Nicea del 325 alle tre sedi apostoliche venne attribuita una sorta di metropolia maggiore sulle rispettive aree di influenza: l'Occidente per Roma, l'Oriente per Antiochia e l'Egitto per Alessandria.\nCon la successiva istituzione dei patriarcati in seguito al concilio di Efeso del 431 alle tre sedi apostoliche si aggiunse la sede di:\nnel successivo concilio di Calcedonia del 451, su insistenza del relativo vescovo Giovenale, fu elevata a patriarcato anche la sede di:\nQueste ultime due sedi vennero fatte risalire rispettivamente agli apostoli Andrea e Giacomo il Minore (quest'ultimo identificato con Giacomo il Giusto), portando dunque per estensione a cinque le sedi apostoliche, di cui quattro in Oriente, per lo sdoppiamento delle prime due (Alessandria ed Antiochia). Mentre le altre sedi fuori dell'Impero si richiamavano ad altri apostoli o loro discepoli, tra cui Tommaso. In Occidente invece tutte le diocesi rimasero unite sotto la grande Sede romana, artefice della conversione ortodossa dei popoli barbari invasori, tutti di confessione ariana, se non di altre religioni pagane. Con variazioni territoriali nella penisola Balcanica (e pure nel Meridione italiano) durante il periodo delle lotte iconoclaste (VIII sec.). Ricordando per\u00f2 il duplice significato attribuito ai Patriarcati: per alcuni (Occidente) l'origine apostolica e per altri (Oriente) l'ordinamento giuridico imperiale. Cosa che traspare anche dalla relativa simbologia, a prescindere dai diversi riti tradizionali relativi, storicamente pure causa di dissidi.\nLe sedi di Antiochia e di Alessandria declinarono d'importanza a seguito del Concilio di Calcedonia ed allo scisma delle Chiese ortodosse orientali di Siria ed Egitto, sdoppiandosi pure con relativi patriarchi. Aggiungendo confusione alle vicine sedi gi\u00e0 eterodosse caucasiche, mesopotamiche (ed asiatiche), esterne al territorio imperiale. Mentre la sede di Roma, dopo la progressiva divisione politica dell'Impero, si separ\u00f2 definitivamente da quella di Costantinopoli con il Grande scisma del 1054, con cause pi\u00f9 politiche che religiose (appianabili con un apposito concilio). Scisma tra due Chiese, bench\u00e9 solo lite di vertici, ma che di fatto poi separ\u00f2 la Chiesa cattolica da tutte le Chiese ortodosse ed eterodosse, cio\u00e8 l'Occidente e l'Oriente della comune Chiesa romana. Inutili i successivi approcci, specie imperiali. N\u00e9 le varie crociate antiturche e n\u00e9 il Concilio (ancora ecumenico) di Firenze poterono riportare l'unione. Purtroppo la dominazione prima araba del M. Oriente e poi turca di tutto l'Oriente ne prolung\u00f2 la divisione, addirittura fino al 1918, l'anno della caduta degli imperi. \nOggigiorno \"Sede Apostolica\" \u00e8 uno dei nomi con cui \u00e8 nota la Diocesi di Roma e sede del Papa, altrimenti detta Santa Sede. In particolare tale termine d\u00e0 nome ad alcuni organi della Curia Romana come l'Amministrazione del Patrimonio della Sede Apostolica, che gestisce i beni di propriet\u00e0 papale.\nMentre con \"Sede Ecumenica\" \u00e8 pure nota l'Arcieparchia di Costantinopoli (Istanbul) tuttora sede del Patriarca, dal 587 ecumenico (cio\u00e8 comune) a tutte le Chiese nazionali dell'Oriente romano, cio\u00e8 dell'ex Impero prima bizantino e poi ottomano (perlomeno fino alla sua caduta). Come pure dell'ex Impero russo."}
{"id": "39691", "revid": "1446238", "url": "https://it.wikipedia.org/wiki?curid=39691", "title": "Targhe d'immatricolazione della Slovacchia", "text": "Le targhe d'immatricolazione della Slovacchia sono destinate ai veicoli immatricolati nel Paese centroeuropeo.\nModifiche intervenute tra il 1997 e il 2006.\nLe targhe automobilistiche della Slovacchia (in slovacco: \"eviden\u010dn\u00e9 \u010d\u00edslo vozidla\") sono composte da due lettere indicanti il distretto (\"okres\") o la citt\u00e0 di provenienza, che precedono uno spazio occupato dallo stemma nazionale e cinque caratteri alfanumerici. A sinistra si trova la banda blu con le dodici stelle, rappresentate in cerchio e di colore giallo, dell'Unione europea. &lt;br&gt;Dal 1\u00ba maggio 2004 al 1\u00ba giugno 2006 al posto dello stemma era impresso un trattino. &lt;br&gt;Dal 1\u00ba aprile 1997 al 30 aprile 2004 lo stemma della Slovacchia in alto e la sigla automobilistica internazionale SK in basso a caratteri neri precedevano il codice distrettuale; tra questo e la serie alfanumerica era posizionato un trattino.\nUlteriore modifica del sistema di targatura da marzo 2022.\nIl Consiglio nazionale della Repubblica Slovacca ha approvato un emendamento alla legge sulla circolazione stradale, che determina un cambiamento radicale nel metodo di assegnazione delle targhe.\nSigle automobilistiche e distretti corrispondenti.\nLa Slovacchia \u00e8 suddivisa in 79 distretti, 69 dei quali prendono il nome dal capoluogo. Due citt\u00e0, Bratislava (la capitale) e Ko\u0161ice, sono formate rispettivamente da 5 e 4 distretti che utilizzano tutti i medesimi codici assegnati alla citt\u00e0. Inoltre il distretto di Ko\u0161ice-okolie comprende un'area intorno a Ko\u0161ice (con esclusione della citt\u00e0) pur avendo il capoluogo nella citt\u00e0 stessa. A ciascun distretto corrisponde almeno una sigla. Alle otto citt\u00e0 capoluoghi delle regioni ne \u00e8 stata assegnata pi\u00f9 di una. &lt;br&gt;L'emissione dei codici scritti nel seguente elenco in grassetto corsivo \u00e8 terminata per esaurimento delle sequenze alfanumeriche; le sigle scritte in \"corsivo\", non ancora utilizzate, saranno introdotte una volta esaurite tutte le combinazioni possibili dei rispettivi codici in uso.\nSistema cecoslovacco e particolarit\u00e0.\nVeniva indicata la provenienza anche nel sistema di numerazione comune a tutta la Cecoslovacchia, usato dalla Repubblica Ceca fino al 1999 e dalla Slovacchia fino al 31 marzo 1997: esso prevedeva di fianco alla sigla distrettuale una terza lettera e, alla destra di questa, due coppie di cifre divise da una lineetta orizzontale (esempio: codice_3) per Bratislava). Queste targhe, disposte su una o due linee, avevano i caratteri neri su fondo bianco per i veicoli privati, neri su fondo giallo per quelli commerciali (autocarri, rimorchi, autobus, macchine agricole) e gialli su fondo blu per i proprietari di veicoli con residenza all'estero. Sulla targa d'immatricolazione posteriore, identica a quella anteriore come dimensioni, erano presenti due adesivi posizionati fra il gruppo dei primi tre o due caratteri ed il gruppo dei quattro restanti. Quello superiore, di colore rosso, indicava la data di scadenza della revisione periodica; quello inferiore, di colore verde, la data di scadenza del controllo dei gas di scarico. Dal 1960 al 1986 le lettere (due o tre) e i numeri a due cifre erano separati tra loro da un punto o un trattino; dal 1986 al 1997 un trattino separava solo i due numeri. Le targhe con il vecchio sistema sono rimaste valide fino al 31/12/2004.\nI codici cessati o (nel caso di \"BT\" e \"BY\") non corrispondenti a quelli attualmente in uso sono i seguenti: \nLe sigle distrettuali sotto elencate non sono ancora utilizzate nel sistema introdotto il 1\u00b0 aprile 1997, ma lo saranno non appena si esauriranno le combinazioni con il primo codice:\nNon erano ancora stati istituiti i seguenti distretti: B\u00e1novce nad Bebravou, Bansk\u00e1 \u0160tiavnica, Brezno, Byt\u010da, Detva, Gelnica, Hlohovec, Ilava, Ke\u017emarok, Krupina, Kysuck\u00e9 Nov\u00e9 Mesto, Levo\u010da, Malacky, Medzilaborce, Myjava, N\u00e1mestovo, Nov\u00e9 Mesto nad V\u00e1hom, Partiz\u00e1nske, Pezinok, Pie\u0161\u0165any, Polt\u00e1r, P\u00fachov, Rev\u00faca, Ru\u017eomberok, Sabinov, \u0160a\u013ea, Senec, Skalica, Snina, Sobrance, Stropkov, Tur\u010dianske Teplice, Tvrdo\u0161in, \u017darnovica, Zlat\u00e9 Moravce."}
{"id": "39692", "revid": "92920", "url": "https://it.wikipedia.org/wiki?curid=39692", "title": "Mizar", "text": "Mizar (IPA: ; Zeta Ursae Majoris, \u03b6 UMa) \u00e8 una stella nella costellazione dell'Orsa Maggiore. La sua magnitudine apparente \u00e8 +2,23 e forma, assieme alla pi\u00f9 debole Alcor, una delle doppie visuali pi\u00f9 famose del cielo. La distanza reale tra le due stelle \u00e8 compresa tra 0,28 e 2 anni luce circa, quindi molto alta, ma il loro moto proprio mostra che potrebbero costituire una stella binaria e non una doppia prospettica come si pensava in precedenza. Nel corso degli ultimi secoli, a una pi\u00f9 profonda indagine astronomica Mizar si \u00e8 rivelata essere un sistema stellare composto da quattro stelle.\nOsservazione.\nAvendo una declinazione di +54\u00b0 55', Mizar \u00e8 una stella dell'emisfero boreale e appare circumpolare gi\u00e0 nelle zone temperate dell'emisfero boreale, pi\u00f9 a nord della latitudine 35\u00b0 N, mentre l'osservazione dall'emisfero australe risulta penalizzata, e la stella non sorge mai pi\u00f9 a sud del parallelo 35\u00b0 S. Avendo una magnitudine di +2,23, la stella \u00e8 facilmente individuabile anche dai piccoli e medi centri urbani moderatamente affetti da inquinamento luminoso.\nLe persone di buona vista possono notare accanto a Mizar una debole stella compagna appena a est, chiamata Alcor oppure \"80 Ursae Majoris\". Le due sono a volte chiamate rispettivamente \"il Cavallo e il Cavaliere\" da una traduzione dalla lingua persiana, e l'abilit\u00e0 nel vederle entrambe \u00e8 un test tradizionale della vista (usato gi\u00e0 in antichit\u00e0: era una delle prove attitudinali per le aspiranti guardie dell'imperatore nei paesi arabi). Alcor ha magnitudine apparente +4,02 e un tipo spettrale A5\u00a0V. La sua magnitudine la renderebbe relativamente facile da scorgere, se non fosse cos\u00ec vicina alla pi\u00f9 brillante Mizar.\nSistema stellare.\nMizar e Alcor sono separate da quasi 12 minuti d'arco, e nonostante condividano la stessa origine e lo stesso moto proprio nello spazio non \u00e8 certo che siano legate gravitazionalmente tra loro. La stima media della distanza di Mizar ha un alto, da cui ne deriva che la loro separazione sarebbe di . Nel caso che le due stelle fossero esattamente alla stessa distanza da noi la loro separazione sarebbe di \"soli\" 17.800 UA (0,28 a.l.), mentre la stima pi\u00f9 elevata sulla loro reale separazione le porrebbe a quasi due anni luce una dall'altra.\nQuel che \u00e8 certo \u00e8 che la sola Mizar \u00e8 una stella quadrupla. Altri componenti della stella sono stati scoperti con l'avvento del telescopio e dello spettroscopio. Mizar fu la prima binaria visuale (al telescopio) a essere scoperta, probabilmente da Benedetto Castelli, quando nel 1617 chiese al suo amico Galileo Galilei di poterla osservare con il suo telescopio. Pi\u00f9 tardi, nel 1650, Giovanni Battista Riccioli scrisse che la stella appariva come doppia.\nLa secondaria, Mizar\u00a0B, ha magnitudine 4,0 e tipo spettrale A1, e si trova a dalla primaria (Mizar\u00a0A). Le due stelle orbitano l'una attorno all'altra con un periodo di duemila anni. Mizar\u00a0A divenne poi la prima binaria spettroscopica a essere scoperta, per merito di Edward Charles Pickering nel 1889. Le due componenti sono entrambe circa 35 volte pi\u00f9 luminose del Sole, e orbitano l'una rispetto all'altra in soli 20 giorni. Anche Mizar\u00a0B e Alcor sono binarie spettroscopiche, portando il numero totale di stelle del sistema a sei.\nQuesto sistema stellare si trova a circa 85\u00a0anni luce di distanza dalla Terra. Le sei componenti fanno tutte parte dell'associazione dell'Orsa Maggiore, cos\u00ec come la maggior parte delle stelle di questa costellazione.\nEtimologia e significato culturale.\nIl nome viene dall'arabo ed \u00e8 una ripetizione di Merak; sembra che Giulio Cesare Scaligero, nel XVI secolo lo abbia cambiato in Mizar, dall'arabo \u0645\u064a\u0632\u0631 \"m\u012bzar\", che significa \"cintura\".\nIn India era probabilmente conosciuta come \"Vashishtha\" (Vasishtha), uno dei sette saggi dell'epoca vedica."}
{"id": "39693", "revid": "1305772", "url": "https://it.wikipedia.org/wiki?curid=39693", "title": "Daimonin", "text": "Daimonin \u00e8 un videogioco open source facente parte delle categorie degli MMORPG e MUD fantasy, uscito nel 2003.\nFunziona sotto Linux, MS Windows e tutti i sistemi operativi che usano X11 come gestore grafico (e quindi FreeBSD, UNIX ...). \u00c8 distribuito sotto licenza GNU GPL, quindi sono disponibili anche tutti i sorgenti.\nModalit\u00e0 di gioco.\nOgni giocatore pu\u00f2 creare e gestire un personaggio e con esso esplorare il mondo, combattere, comprare e vendere, interagire con gli altri utenti, e partecipare alla comunit\u00e0 scrivendo sul forum di gioco.\nLo scopo del gioco \u00e8 quello di combattere i mostri o PNG (personaggi non giocanti) che infestano il mondo di \"Daimonin\", risolvere \"quest\", potenziare il proprio personaggio acquisendo nuove armi e armature pi\u00f9 potenti per poter affrontare nemici sempre pi\u00f9 forti.\nL'interfaccia \u00e8 in inglese.\nIl gioco \u00e8 composto da tre programmi:\nServer.\nIl server di \"Daimonin\" \u00e8 un programma che gestisce il gioco e tutti gli utenti che stanno giocando. Attualmente vi \u00e8 un solo server attivo (oltre al server di test) ed \u00e8 possibile collegarsi solo a quello.\nIl server \u00e8 installato su un computer che rimane acceso 24 ore su 24 permettendo a tutti gli utenti del mondo di collegarsi a qualsiasi ora e di giocare.\nL'utente del gioco non ha bisogno di installare il server sul suo computer, a meno che non voglia giocare come monoutente senza dover essere collegato a internet o giocare nella rete locale con altri amici.\nClient.\nIl client \u00e8 il programma che permette di collegarsi al server e di giocare a \"Daimonin\", quindi per poter giocare occorre installarlo sul proprio computer.\nPer poter giocare occorre essere collegati a internet (o avere installato il server sul proprio pc, ma in questo modo si giocher\u00e0 come monoutente o con pi\u00f9 utenti solo all'interno della propria rete locale).\nEditor delle mappe.\nL'editor delle mappe permette di visualizzare e modificare le mappe esistenti e di crearne delle nuove. Tutti gli utenti del programma possono creare delle nuove mappe e spedirle all'home page del gioco, se saranno ritenute idonee verranno successivamente inserite nel gioco al prossimo update.\nUn utente normale non ha bisogno di installarlo.\nSviluppo.\nIl gioco \u00e8 sviluppato in C, Java e Python."}
{"id": "39695", "revid": "1884099", "url": "https://it.wikipedia.org/wiki?curid=39695", "title": "L'uomo senza qualit\u00e0", "text": "L'uomo senza qualit\u00e0 (\"Der Mann ohne Eigenschaften\") \u00e8 un romanzo incompiuto suddiviso in tre parti dello scrittore austriaco Robert Musil; i primi due volumi vengono pubblicati a Berlino rispettivamente nel 1930 e 1933, mentre il terzo volume viene pubblicato postumo nel 1943. \nSi tratta di una delle opere pi\u00f9 importanti della letteratura mondiale, caratterizzato dall'essere un'opera monumentale, il lavoro di un'intera vita, come lo \u00e8 stata \"Alla ricerca del tempo perduto\" di Marcel Proust e, almeno in parte, l\"'Ulisse\" di James Joyce.\nInizialmente pensato come grande romanzo autobiografico, seppur scritto in terza persona, e ambientato nei primi anni del secolo, non viene portato a termine dall'autore, che ci lavora fino agli ultimi momenti della sua vita; ha un'originalissima struttura in quanto contiene ampi stralci di tipo saggistico di temi storico-filosofici. In Italia \u00e8 stato tradotto prima da Anita Rho per la Giulio Einaudi Editore e in seguito da Ada Vigliani per i Meridiani Mondadori.\nIl romanzo \u00e8 ambientato in quella che \u00e8 a tutti gli effetti Vienna, capitale di un grande impero pluri-etnico detto \"Kakanien\" (reso in italiano come \"Cacania\"). \u00abNell'Austria degli Absburgo tutto era imperial-regio, \"Kaiser-K\u00f6niglich\", abbreviato in \"K. K.\" che si pronuncia \"kaka\"\u00bb. Usata per indicare lo status dell'Impero austro-ungarico come Doppia Monarchia, \"kaka\" evoca in tedesco la parola infantile che indica le feci (Kacka) e \"\u03ba\u03b1\u03ba\u03cc\u03c2\" (kak\u00f3s), che in greco significa \"cattivo\". Quindi Musil usa l'espressione per simboleggiare la mancanza di coerenza politica, amministrativa e sentimentale nell'Austria-Ungheria.\nLa storia narra la vicenda esistenziale e spirituale di Ulrich: una specie di \"uomo ideale\" che, riassumendo in s\u00e9 tutte le qualit\u00e0 o, meglio, le \"non-qualit\u00e0\" del secolo appena iniziato, il Novecento, vive parzialmente alienato dal \"mondo reale\" e del tutto privo di autentici interessi.\nImmerso com'\u00e8 in un anti-umanesimo filosofico di stampo nietzschiano (l'influenza del pensiero di Friedrich Nietzsche \u00e8 amplissima all'interno dell'opera) il protagonista stesso descrive questa sua situazione come una vera e propria malattia della volont\u00e0. Quando ad esempio Ulrich \"desidera\" salvare il criminale Moosbrugger \u00e8 guidato da una filosofia prima che da un senso della realt\u00e0, totalmente alienato dal senso comune.\nIl particolare atteggiamento narrativo di Musil, che lui stesso definisce del \"saggismo\", contribuisce a rendere questo \"mostruoso e straordinario\" libro una vera e propria bibbia del Decadentismo, esattamente alla maniera di Thomas Mann.\nTrama.\nL'azione si svolge a partire dal 1913, quindi poco prima dell'inizio della Grande Guerra. Ulrich \u00e8 un appassionato studioso di fisica matematica e algebra; ha 32 anni, ma si trova ancora alla ricerca di un personale senso da dare alla vita e alla realt\u00e0 in generale. L'incertezza ed ambivalenza che sente nei confronti della morale, sia etica laica che religiosa, nonch\u00e9 la profonda indifferenza verso la sua stessa esistenza, lo portano a considerarsi un \"uomo senza qualit\u00e0\", incapace com'\u00e8 di formare il proprio carattere amalgamandosi e adattandosi al mondo esterno.\nUlrich si \u00e8 sempre stranamente dimostrato del tutto insensibile alle proprie capacit\u00e0 e qualit\u00e0 individuali; le sue caratteristiche principali, che sembrano contraddistinguere anche ogni rapporto con gli altri, sono la sentita mancanza di qualsiasi significato profondo associato ad un'ambiguit\u00e0 generale di giudizio etico-morale. Egli si ritrova pertanto ad esser tanto ricco intellettualmente quanto privo di qualsiasi passione esteriore: ironico e corrosivo, discuter\u00e0 via via coi vari personaggi di nazionalismo, pangermanismo, psicoanalisi, positivismo, espressionismo e irrazionalismo.\nPoco dopo incontriamo un assassino accusato di ripetuti atti di libidine violenta di nome Moosbrugger: condannato per lo stupro e conseguente omicidio di una prostituta \u00e8 stato in seguito internato in un ospedale psichiatrico. Appaiono quindi la sua sensuale amante Bonadea e la coppia formata dai due pi\u00f9 cari amici di Ulrich: la nevrotica Clarisse e suo marito Walter, artista e musicista frustrato che lavora come impiegato nell'amministrazione pubblica.\nUlrich cerca una sua collocazione nella societ\u00e0 entrando a far parte, grazie agli auspici del suo influente padre, della cosiddetta \"Azione Parallela\", un gruppo impegnato a studiare i pi\u00f9 adeguati preparativi per celebrare i 70 anni dell'ascesa al trono dell'imperatore Francesco Giuseppe, che avrebbero dovuto aver luogo nel 1918. Nello stesso anno, tuttavia, si sarebbe celebrato anche il trentennale del regno dell'imperatore tedesco (Guglielmo II): questa coincidenza - da qui il nome di \"parallela\" - spingeva i patrioti austriaci ad entrare in azione per dimostrare la supremazia politica, culturale e storica della loro nazione.\nLa grande festa che stanno preparando avrebbe dovuto catturare non solo la mente, ma anche e soprattutto l'anima dei sudditi: molte brillantissime idee e visioni sono discusse a tale proposito dal comitato dell'Azione Parallela. Le riunioni dell'Azione Parallela hanno luogo nell'appartamento di Hermine Tuzzi, lontana cugina di Ulrich, che egli soprannomina Diotima, moglie di un altissimo funzionario borghese della corte. L'ambiziosa Diotima, mira in questo modo a diventare il fulcro e l'ispiratrice dell'azione e il punto di raccolta delle idee; grazie alla sua intelligenza e al suo fascino si dimostra capace di coinvolgere persone di grande rilievo nel progetto. Nel comitato sar\u00e0 coinvolto, come segretario, lo stesso Ulrich, che si ritrover\u00e0 cos\u00ec ad avere un ruolo centrale, diventando il punto di raccolta di tutte le idee che ruotano attorno all'Azione Parallela.\nAl vertice del comitato \u00e8 il vecchio conte conservatore Leinsdorf, tipico rappresentante della decadente aristocrazia latifondista dell'Austria imperiale. Altro personaggio centrale del gruppo e dell'intero romanzo \u00e8 l'industriale tedesco Arnheim, modellato sulla figura storica di Walther Rathenau, il quale pur essendo straniero viene ammesso come protagonista molto influente nel progetto. A ci\u00f2 non \u00e8 estranea l'attrazione sentimentale di Diotima che, coltivata con discrezione nel salotto dell'Azione Parallela, giunger\u00e0 fino a ipotizzare il divorzio da Tuzzi per sposare Arnheim.\nNel salotto di Diotima, Ulrich ritrova anche il generale Stumm von Bordwehr, suo superiore quando era giovane ufficiale nell'esercito. Descritto ironicamente nei suoi pi\u00f9 bizzarri difetti, von Bordwehr rappresenta la casta militare austriaca centrale nella vita del paese ma ormai in via di decadenza, come sar\u00e0 evidente nello svolgersi della Grande Guerra. Von Bordwehr viene introdotto nell'Azione Parallela con funzione di controllore da parte dell'Esercito ma finisce per restare affascinato da Diotima per un verso, e per l'altro dalle idee della filosofia e della cultura che sente discutere nel salotto dei Tuzzi.\nMentre la maggior parte dei partecipanti (e Diotima pi\u00f9 febbrilmente di tutti) sono spinti da sincero spirito patriottico e tentano di cogliere nell'Azione Parallela l'occasione per una autentica crescita culturale e morale dell'Impero, altri frequentatori del salotto sono mossi da una Realpolitik pi\u00f9 concretamente finalizzata a sfruttare la situazione per propri fini. Arnheim, ad esempio, mira ad acquisire i ricchi giacimenti petroliferi scoperti in una delle province pi\u00f9 orientali dell'impero. Bordwehr, invece, \u00e8 inviato a rappresentare l'Esercito nell'Azione con lo scopo di ottenere un aumento d'influenza nell'apparato statale, nonch\u00e9 maggiori finanziamenti.\nLa terza parte del romanzo \u00e8 dominata dal rapporto tra Ulrich e Agathe, sorella pi\u00f9 giovane di lui di cinque anni, dalla quale Ulrich era stato separato fin dalla pi\u00f9 tenera infanzia. Ritrovatisi in occasione dei funerali del padre, i due fratelli ritrovano un'intesa profonda che porter\u00e0 Agathe a decidere di restare a Vienna e separarsi bruscamente dal marito, il celebre e pedante pedagogo Hagauer. Ulrich e Agathe, nonostante i molti anni di separazione, sperimentano un rapporto spirituale intenso che giunge ai limiti di una non esplicitata incestuosit\u00e0: si vedono come \"anime gemelle\" o \"fratelli siamesi\".\nNel 1942 Musil muore esule a Ginevra, prima di concludere il proprio capolavoro, mentre nel romanzo Ulrich abbandonava il comitato dell'\"Azione Parallela\" isolandosi progressivamente dal mondo con la sorella. L'opera si conclude con un'ampia sezione di bozze preparatorie, appunti frammentari, note e versioni alternative sul possibile finale. Il flusso del romanzo sembrava ormai approdato alla palude di una spettacolare immobilit\u00e0, il tempo era trascorso nel mondo di Musil e dalla Finis Austriae negli ultimi anni di composizione erano gi\u00e0 apparsi sulla scena il Nazismo con la sua ideologia di un nuovo \"Regno Millenario\". Questo Regno millenario che per Ulrich \u00e8 stasi, paura del vuoto, della morte, distruzione di ogni forma di comunicazione.\nTemi e riferimenti.\nL'opera, che restituisce le vene emersoniane che percorrono l'opera dell'autore, afferma l'importanza del senso della possibilit\u00e0, arrivando a sostenere che nel futuro le azioni si svolgeranno sempre di pi\u00f9 nel pensiero piuttosto che \"nella vita pratica\".\nLontano da Oblomov, altro celebre svogliato letterario protagonista dell'omonimo romanzo di Ivan Goncharov, Ulrich rappresenta una critica a tutte le filosofie dei suoi compagni nella vita-romanzo, uomini archetipi del nuovo secolo, che a giudizio di Musil cercano di fuggire dal mondo; \u00e8 certo che fa parte (in quanto personaggio) del \"gruppo degli inetti\", che ha come esponenti nella letteratura italiana ad esempio Zeno (protagonista de \"La coscienza di Zeno\" di Italo Svevo) o nei personaggi di Federigo Tozzi.\nIl romanzo vede l'autore non rinunciare mai alla propria onniscienza o inseguire sperimentalismi come quelli provati negli stessi anni dall'irlandese James Joyce; Musil dubita della capacit\u00e0 e del senso di una narrazione: l'inizio del romanzo da lui giudicato arbitrario (trattandosi in effetti di un romanzo del Nulla) lo definisce una specie d'Introduzione cos\u00ec come il finale sarebbe stato una specie di Conclusione.\nPer festeggiare l'anniversario della salita al trono dell'imperatore (Francesco Giuseppe) si viene a costituire una specie di comitato politico chiamato \"Azione parallela\": Ulrich, intellettuale raffinato che ha compiuto approfonditi studi scientifici, ne \u00e8 unico segretario. Insoddisfatto di tutto, accetta tutto sempre molto supinamente, Ulrich \u00e8 qui un nichilista innocuo; ma quando scoppia la guerra il comitato si scioglie.\nPalese \u00e8 l'intima vuotezza di tutto questo: un grande comitato deve decidere con anni di anticipo quel qualcosa di grandioso che l'impero dovr\u00e0 realizzare per celebrare un suo importante anniversario, che non potr\u00e0 per\u00f2 mai concretizzarsi; questo perch\u00e9 la data attesa cade dopo la prima guerra mondiale e la morte del celebrando Francesco Giuseppe e quindi della dissoluzione dell'impero stesso (Musil inizia a scrivere il romanzo nell'immediato dopoguerra nell'ambito della Finis Austriae) col crollo di una civilt\u00e0 e una cultura. L'Azione parallela \u00e8 anche la trama esteriore del romanzo che \u00e8 un accumulo di gesti velleitari e inconcludenti.\nI 10 caratteri e la Cacania.\nNel romanzo l'Impero austro-ungarico, sul quale regnavano gli Asburgo, viene con affettuosa ironia definito come \"Cacania\" (\"Kakanien\"), la terra dove ogni attivit\u00e0 statale, ogni documento, ogni proclama era sempre \"imperial-regio\" (\"k.-k.|kaiserlich-k\u00f6niglich\" e dunque \"k-k\", oppure \"imperiale e regio\" (\"k. und k.\"), che in tedesco appunto si legge ka-ka). Molto pi\u00f9 di una semplice nazione diviene per Musil quel perduto impero che specie nei suoi ultimi giorni si trasforma in categoria dello Spirito, in simbolo dell'Occidente, della sua Storia e forse in un profeta.\nSe dunque una Nazione \u00e8 Spirito e se lo Spirito agisce (non nella realt\u00e0 ma sulla persona), occorre descrivere i legami che tale manifestazione spirituale intreccia coi suoi abitanti. Musil definisce per ogni individuo nove caratteri impressionabili e modificabili dall'ambiente circostante: sono ruscelli che riempiono, ognuno col proprio contributo, quella conca che \u00e8 la persona (\"carattere professionale, nazionale, statale, di classe, geografico, sessuale, conscio, inconscio e, forse, anche privato\").\nOltre a questi rivoli immissari esiste per\u00f2 anche un defluire, uno svuotamento dell'Io dovuto al decimo carattere inquadrato dall'autore come \"la fantasia degli spazi non riempiti\". Esso impedisce agli altri nove caratteri di essere presi sul serio, cio\u00e8 permette all'uomo di essere completamente svuotato, di perdere di vista il valore della realt\u00e0 affermando che non c'\u00e8 ragione per cui questo valore esista, per cui l'esistenza sia sufficiente o tanto meno necessaria.\nL'Avvenuto vede drasticamente ridotta la propria importanza. Gli eventi si spogliano della loro fondamentale rilevanza acquistando la leggerezza e la consistenza di una nuvola. La libert\u00e0 di agire si tramuta in libert\u00e0 negativa la quale non pensa a ci\u00f2 che potrebbe fare, ma pensa a ci\u00f2 che potrebbe pensare di poter fare, inserendo un ulteriore strato di riflessione.\nOvviamente il risultato di un prevalere del decimo carattere conduce a passivit\u00e0, ma ad una \"passivit\u00e0 attiva\" (come la definisce Musil, ispirato in questo dal \"nichilismo di forza\" pensato da Nietzsche) ben diversa quindi da una \"passivit\u00e0 passiva\" (nichilismo della debolezza). Ulrich-Musil prende dunque le distanze dalla narcisistica fiacchezza che sembrava affliggere la cultura del secolo superando la generazione letteraria degli \"inetti\".\nProprio in Cacania questo decimo carattere si percepiva particolarmente forte e drenava pi\u00f9 velocemente di quanto gli altri riempissero; perci\u00f2 l'Austria-Ungheria era \"una nazione di geni\" - anche se \"un genio era sempre scambiato per un babbeo, mai per\u00f2, come succedeva altrove, un babbeo per un genio\" - \"lo stato pi\u00f9 progredito del mondo, bench\u00e9 il mondo non lo sapesse ancora\" ma, scrive Musil nostalgicamente, \"probabilmente fu questa la causa della sua rovina\".\nIl senso della Possibilit\u00e0.\nConcetto chiave nella comprensione del romanzo \u00e8 il \"senso della possibilit\u00e0\", il passaggio che permette al libro di trascendere se stesso proiettando il protagonista dalle verbose quanto impalpabili sedute del comitato per l'Azione Parallela a quel tentativo di mistica, quasi incestuosa unione con la sorella Agathe.\n\"L'uomo senza qualit\u00e0\" \u00e8 in effetti una sconfinata ontologia del possibile, una Bibbia del condizionale contrapposta al senso della realt\u00e0 anche se con esso non in perenne conflitto. Il protagonista critica il mondo impedendosi di far sua, di possedere \"in toto\" una qualsiasi parte dell'esistente (\"Eigenschaften\", termine tedesco ormai tradizionalmente tradotto in italiano e inglese con \"qualit\u00e0\", significa anche \"propriet\u00e0\").\nNella mente di Ulrich domina dunque la possibilit\u00e0: ci\u00f2 che \u00e8 potrebbe benissimo non essere, o essere diversamente da come \u00e8; la realt\u00e0 non ha nulla di necessario n\u00e9 tantomeno di definitivo ma \u00e8 solo il concreto quanto momentaneo cristallizzarsi degli infiniti possibili che prima furono e che poi saranno. Da qui il non dare maggior peso a ci\u00f2 che \u00e8 rispetto a ci\u00f2 che potrebbe essere e l'espansa \"riflessione orizzontale\" che caratterizza la saggistica del romanzo: Ulrich vede il mondo sorpassare se stesso nell'attimo stesso in cui tenta di giudicarlo, rapito dall'indefinibile indeterminatezza del reale, del suo tramutarsi in possibile.\nColui che sia afflitto dal senso della possibilit\u00e0 \u00e8 uomo non pratico, imprevedibile nelle relazioni umane e, vedendo anche se stesso nel possibile, \u00e8 senza propriet\u00e0, non pu\u00f2 riconoscersi qualit\u00e0 reali: diviene un uomo senza qualit\u00e0. Tutto ora \u00e8 come \u00e8, ma tutto potrebbe diventare o essere diventato ugualmente diverso: ecco il motivo per cui la Cacania \u00e8 \"la nazione pi\u00f9 progredita del mondo\", ecco perch\u00e9 l'Azione Parallela non pu\u00f2 giungere a conclusione, non \u00e8 in grado di costruire nulla. Allo stesso tempo, ecco la ragione che spinge Ulrich verso quel \"Regno Millenario\" di compenetrazione mistica con la sorella.\nCaso e Statistica. Genio e Mediocrit\u00e0.\nFra gli innumerevoli temi toccati dal romanzo nelle sue migliaia di pagine si presenta con frequenza la distinzione fra mediocrit\u00e0 e genialit\u00e0, la loro definizione, le colpe e i meriti che ad essi si assegnano.\nMusil spesso utilizza paragoni scientifici, tratti dal mondo fisico e matematico; egli fu un ingegnere affascinato dalle teorie di Ernst Mach (sul pensiero del quale scrisse la tesi di dottorato), in questo caso, rifacendosi alla teoria cinetica dei gas, paragona l'individuo e le sue idee a una particella in moto casuale nel mondo. Cos\u00ec come il fisico \u00e8 in grado di dare informazioni su pressione, temperatura, eccetera, di un gas semplicemente mediando l'imprevedibilit\u00e0 dei movimenti delle particelle, allo stesso modo per il mondo le informazioni significative giungono da medie. Dunque il Progresso, la situazione storica, le idee dominanti non sono che valori mediati in lento movimento, cos\u00ec come i parametri termodinamici in una trasformazione quasi-statica.\nQuello che appare \u00e8 allora l'inutilit\u00e0 del moto personale: esso pu\u00f2 essere secondo o contro corrente, verso l'alto o verso il basso, teso al futuro o rivolto al passato. Lo stato di un atomo in un gas \u00e8 assolutamente ininfluente, in una popolazione cos\u00ec numerosa, sul comportamento del valore medio e \"Dio e il mondo badano soltanto a lui e non a noi\" afferma l'autore. La Storia del mondo \u00e8 allora Storia della mediocrit\u00e0 e questo \u00e8 per Musil non senza scopo: tale configurazione permette di pesare gli alti e i bassi, la presenza di progressi e regressi, le forze e le debolezze, i diritti concessi e quelli strappati, in una parola l'\"inafferrabilit\u00e0 spirituale\" della vita giungendo a preservarne uno stato medio.\nLa Storia \u00e8 la media di milioni di storie, per definizione, e ad Ulrich pare assurdo ed infantile accusare il mondo di mediocrit\u00e0: non \u00e8 possibile rinfacciare ad una media la sua mediocrit\u00e0. Ulrich vede in tutto ci\u00f2 non solo un ibrido compromesso di cui accontentarsi, ma una via di salvezza dell'umanit\u00e0 che per conservarsi deve guardarsi tanto dall'intraprendenza del genio quanto dalla stupidit\u00e0 (valori limite ugualmente pericolosi).\nTuttavia a distanza di centinaia di pagine Ulrich afferma con convinzione che il genio \u00e8 \"l'unico valore umano assoluto, anzi, l'unico valore umano e basta\". Non \u00e8 infrequente trovare apparenti incongruenze e contraddizioni interne nel romanzo.\nIl perno della questione \u00e8 nello scoprire cosa sia la genialit\u00e0 e nella capacit\u00e0 di distinguerla dalle sue \"imitazioni senz'anima\".\nA tale quesito Ulrich non \u00e8 in grado di rispondere e il suo ragionare, pur invogliato a penetrare il problema, si invischia nelle definizioni che man mano uomini celebri, filosofi e sapienti hanno dato del genio. Il punto di arrivo vede Ulrich paragonare le sue domande ad una meteorologia che non solo ignora che tempo far\u00e0 domani, ma nemmeno sa quello che \u00e8 successo ieri. Il giudizio della genialit\u00e0 \u00e8 allora figlio dei tempi e vincolato al loro mutare: non siamo in grado di dire se qualcuno sar\u00e0 genio o se qualcun altro in passato lo sia stato sebbene sia innegabile coglierne l'ombra ogni volta che si fanno strada nel mondo idee nuove.\nTuttavia, nota il protagonista, non \u00e8 affatto detto che la genialit\u00e0 sia espressione di grandezza d'animo e mente anzi, lo sperpero di energie e ambizioni spese nel tentativo di conquistarne la reputazione \u00e8 da considerare pi\u00f9 come uno scompenso dello spirito."}
{"id": "39697", "revid": "1442080", "url": "https://it.wikipedia.org/wiki?curid=39697", "title": "Numero colombiano", "text": "In matematica, un numero colombiano \u00e8 un numero intero positivo che non pu\u00f2 essere espresso come somma di un altro intero positivo e delle cifre di quest'ultimo.\nLa caratteristica di essere un numero colombiano dipende dalla base di numerazione, per cui un numero colombiano in base 10 potrebbe non esserlo, per esempio, in base binaria; invece 1 \u00e8 l'unico numero ad essere sempre colombiano in qualsiasi base, e 0 non lo \u00e8 mai poich\u00e9 pu\u00f2 essere ottenuto sempre come somma di 0 + 0.\nNumeri colombiani e base.\nCom'\u00e8 gi\u00e0 accennato, un numero pu\u00f2 risultare colombiano secondo una determinata base B e non rispetto ad altre, in ogni modo \u00e8 possibile fare le seguenti generalizzazioni:\nDefinendo una base \u00e8 invece possibile determinare la relativa sequenza di numeri colombiani; in base 10, per esempio, \u00e8:\ncome si pu\u00f2 notare esiste una ricorrenza fra i diversi numeri: ad eccezione dei primi quattro, infatti, sono divisibili in sequenze minori di 10 numeri ciascuna, al cui interno ogni numero si ottiene sommando 11 al precedente e, finita ogni sequenza, il primo numero della successiva si ottiene sommando 2 all'ultimo della precedente.\nSempre in base 10 esiste poi una relazione di ricorrenza fra numeri colombiani, tale per cui vale la relazione:\nquesta relazione non genera tutti i numeri colombiani esistenti in base 10, ma ogni suo numero \u00e8 comunque un numero colombiano.\nLa medesima relazione \u00e8 trovabile anche in base binaria:\nma pu\u00f2 essere generalizzata nel seguente modo, per ogni base B:\nnella quale \"C\"1 \u00e8 uguale a \"\"b\" - 1\" per le basi pari e \"\"b\" - 2\" per le dispari. L'esistenza di queste relazioni rende implica l'esistenza di una infinit\u00e0 di numeri colombiani in ogni base."}
{"id": "39700", "revid": "599013", "url": "https://it.wikipedia.org/wiki?curid=39700", "title": "Oggetto transnettuniano", "text": "Un oggetto transnettuniano \u00e8 un corpo celeste appartenente al sistema solare la cui orbita si trova interamente o per la maggior parte oltre a quella di Nettuno. I termini \"fascia di Kuiper\" o \"nube di Oort\" sono comunemente utilizzati per designare alcune regioni dello spazio situato oltre l'orbita di Nettuno.\nStoria.\nScoperta di Plutone.\nGi\u00e0 agli inizi del XX secolo si riteneva necessario postulare la presenza di uno o pi\u00f9 pianeti ignoti al di l\u00e0 dell'orbita di Nettuno, la cui attrazione gravitazionale giustificasse le anomalie orbitali osservate nel moto dei pianeti conosciuti. La ricerca dette come frutto la scoperta di Plutone, un pianeta nano, troppo piccolo per spiegare le variazioni dei parametri orbitali dei giganti gassosi. In seguito nuove misure della massa di Nettuno mostrarono che i calcoli precedenti erano sbagliati, e che non vi \u00e8 alcun pianeta di grande massa da scoprire nel sistema solare esterno.\nTra i numerosi oggetti transnettuniani oggi conosciuti, Plutone fu il pi\u00f9 semplice da trovare perch\u00e9 possiede la magnitudine apparente minima (a cui corrisponde la luminosit\u00e0 maggiore) tra di essi. Inoltre, la sua orbita presenta un'inclinazione inferiore rispetto ad altri grandi oggetti transnettuniani; di conseguenza, appare pi\u00f9 vicino alla linea dell'eclittica (la traiettoria apparente percorsa dal Sole e dai pianeti visti dalla Terra), sulla quale ci si aspettava di trovare agli inizi del Novecento l'eventuale pianeta mancante.\nScoperta degli altri oggetti transnettuniani.\nDopo la scoperta di Plutone, Tombaugh prosegu\u00ec le sue ricerche per alcuni anni, ma non trov\u00f2 altri oggetti transnettuniani. L'unico oggetto oggi noto che Tombaugh avrebbe potuto individuare \u00e8 Makemake, presente allora come un oggetto della 16\u00aa magnitudine in prossimit\u00e0 del bordo tra le costellazioni del Toro e dell'Auriga, posizione assai prossima alla Via Lattea e, cos\u00ec, Makemake rimase celato dal denso sfondo di stelle.\nDopo Clyde Tombaugh, per lungo tempo nessuno cerc\u00f2 altri oggetti orbitanti oltre Nettuno. Infatti, si credeva che Plutone fosse l'unico oggetto di dimensioni notevoli della fascia di Kuiper. Soltanto dopo la scoperta di un secondo TNO, 15760 Albion, nel 1992, furono avviate ricerche sistematiche per l'individuazione di nuovi corpi. Furono scattate fotografie di una ampia fascia di cielo a cavallo dell'eclittica e analizzate in digitale alla ricerca di oggetti in moto lentamente. In questo modo, furono individuati centinaia di TNO, con diametri variabili tra i 50 ed i 2500\u00a0km.\nIl 31 maggio 2008 \u00e8 stato scoperto il primo oggetto transnettuniano che percorre un'orbita retrograda. Designato provvisoriamente e soprannominato \"Drac\", presenta un'orbita caratterizzata da un'inclinazione orbitale di 103,4\u00b0, un'eccentricit\u00e0 di 0,508 e 42,536\u00a0UA di semiasse maggiore. Nei punti di massimo (perielio) e minimo (afelio) avvicinamento al Sole, raggiunge le distanze di 20,926\u00a0UA e 64,147\u00a0UA rispettivamente. Difficilmente l'oggetto pu\u00f2 essersi formato su una tale orbita ai primordi del Sistema solare. Sono stati proposti diversi meccanismi per spiegare la sua presenza, inclusa l'esistenza oltre Nettuno di un grande serbatoio di oggetti con elevata inclinazione che potrebbe essere l'origine anche dei corpi appartenenti alla famiglia cometaria di Halley.\nI corpi principali.\nSegue un prospetto dei principali oggetti transnettuniani conosciuti; i primi quattro di essi sono ufficialmente pianeti nani."}
{"id": "39702", "revid": "124213375", "url": "https://it.wikipedia.org/wiki?curid=39702", "title": "Plutino", "text": "In astronomia, si dice plutino un plutoide o asteroide del sistema solare esterno che presenti una risonanza orbitale 2:3 con Nettuno. Il prototipo della famiglia \u00e8 naturalmente Plutone, il primo oggetto con una simile orbita ad essere scoperto.\nSono oggetti transnettuniani appartenenti alla parte pi\u00f9 bassa della fascia di Edgeworth-Kuiper, che, come Plutone, sono in risonanza col moto orbitale di Nettuno.\nHanno all'incirca un periodo orbitale di 247,32 anni e un'orbita con un semiasse di 39,401\u00a0UA.\nI plutini costituiscono la parte pi\u00f9 interna della fascia di Edgeworth-Kuiper; circa un quarto degli oggetti presenti in questa regione del sistema solare sono plutini.\nProspetto.\nSegue un prospetto dei principali plutini conosciuti. Tecnicamente, anche i satelliti naturali di Plutone potrebbero essere inclusi in tale lista.\nParametri orbitali comuni.\nI diagrammi presentati pongono in sinossi i parametri orbitali e le dimensioni dei principali plutini con quelle dei tre maggiori rappresentanti della categoria, Plutone, Orco e Issione, individuabili grazie al colore bianco. Il satellite principale di Plutone, Caronte, non \u00e8 presente per esigenze rappresentative (il suo diametro, pari a 1207\u00a0km, \u00e8 simile a quello di 90482 Orcus).\nL'eccentricit\u00e0 delle orbite \u00e8 rappresentata mediante segmenti rossi, che si estendono dal perielio all'afelio; l'inclinazione orbitale \u00e8 rappresentata sull'asse delle ordinate.\nSebbene la maggioranza degli oggetti sia caratterizzata da inclinazioni orbitali relativamente modeste, alcuni di essi seguono orbite simili a quella di Plutone, con inclinazioni comprese fra 10 e 25\u00b0 ed eccentricit\u00e0 nell'ordine di 0,20-0,25; i perielii di queste orbite si trovano all'interno dell'orbita di Nettuno (o in prossimit\u00e0 di essa), mentre gli afeli rasentano l'estremo esteriore della fascia di Edgeworth-Kuiper.\nOltre agli oggetti pi\u00f9 massicci, sono posti a confronto altri tre asteroidi, per via delle loro caratteristiche peculiari. Questi oggetti sono indicati in giallo. Si tratta di:\nIl secondo diagramma rappresenta la distribuzione dei 153 plutini conosciuti (a febbraio 2006). Al suo interno sono inseriti due istogrammi rappresentativi della distribuzione delle inclinazioni orbitali (intervallo: 5\u00b0) e delle eccentricit\u00e0 (intervallo: 0,05)."}
{"id": "39703", "revid": "287204", "url": "https://it.wikipedia.org/wiki?curid=39703", "title": "Cubewano", "text": "In astronomia, si dice cubewano un qualsiasi oggetto roccioso della fascia di Kuiper che orbita attorno al Sole a pi\u00f9 di 41 unit\u00e0 astronomiche di distanza media, con bassa eccentricit\u00e0 e che non presenta fenomeni di risonanza orbitale con i pianeti del sistema solare esterno. Sono anche chiamati oggetti classici della fascia di Kuiper (o KBO classici).\nIl bizzarro nome ha avuto origine dal primo oggetto transnettuniano scoperto, . Gli oggetti successivi vennero chiamati \"QB1-os\", o \"cubewanos\", traducendo foneticamente la sigla in inglese. Il termine \u00e8 successivamente entrato nell'uso comune nelle diverse lingue.\nOggetti identificati come cubewani sono 15760 Albion, 20000 Varuna e 50000 Quaoar e i pianeti nani Haumea e Makemake.\nIl 1\u00ba gennaio 2019 la sonda spaziale New Horizons ha raggiunto il cubewano 486958 Arrokoth."}
{"id": "39704", "revid": "1543377", "url": "https://it.wikipedia.org/wiki?curid=39704", "title": "Caronte (astronomia)", "text": "Caronte, o (134340) Pluto I, \u00e8 il pi\u00f9 massiccio dei cinque satelliti naturali del pianeta nano Plutone. Ha un raggio medio di 606\u00a0km, e fu scoperto nel 1978 allo United States Naval Observatory (USNO) a Washington da James Christy, che analizz\u00f2 alcune lastre fotografiche prese presso l'osservatorio di Flagstaff (NOFS) in Arizona.\nCon met\u00e0 del diametro e un ottavo della massa di Plutone, Caronte \u00e8 un satellite naturale piuttosto grande rispetto alle dimensioni del corpo madre, e la sua influenza gravitazionale \u00e8 tale che il baricentro del sistema plutoniano si trova al di fuori di Plutone, e per questo motivo alcuni astronomi hanno definito il sistema Plutone-Caronte come un pianeta doppio.\nLa calotta bruno-rossastra che ricopre il polo nord di Caronte \u00e8 composta da toline, macromolecole organiche che possono essere ingredienti essenziali per lo sviluppo della vita. Le toline si sono prodotte a partire da metano, azoto e altri gas, i quali vengono rilasciati dall'atmosfera di Plutone e raccolti da Caronte.\nL'unica sonda spaziale che ha visitato il sistema di Plutone \u00e8 stata la New Horizons nel 2015, che si avvicin\u00f2 a Caronte fino a 27.000\u00a0km di distanza.\nOsservazione.\nLe prime immagini sfocate che mostrano Plutone e Caronte risolti in dischi separati sono state prese per la prima volta dal telescopio spaziale Hubble negli anni novanta, anche se all'inizio di quel decennio le immagini erano di scarsa qualit\u00e0 per via del difetto ottico dello specchio primario dell'Hubble. Con un primo aggiornamento della NASA a fine 1993 sulle ottiche del telescopio spaziale, nel 1994 l'immagine del sistema Plutone-Caronte era decisamente pi\u00f9 nitida e una foto scattata nel 1994 dalla Faint Object Camera (FOC) dell'Hubble da una distanza di 4,4 miliardi di chilometri mostrava due dischi distinti e ben definiti. Successivamente, lo sviluppo dell'ottica adattiva ha permesso di risolvere Plutone e Caronte in dischi separati anche usando grandi telescopi a terra.\nMissioni spaziali.\nNel giugno 2015, la navicella spaziale \"New Horizons\" ha catturato una serie di immagini consecutive del sistema Plutone-Caronte mentre si avvicinava a essi, che furono montate in un'animazione; era la migliore immagine di Caronte ottenuta a quella data. A luglio 2015, la \"New Horizons\" fece il suo approccio pi\u00f9 vicino al sistema di Plutone, unico veicolo spaziale ad aver mai visitato e studiato Caronte. Lo scopritore della luna plutoniana, James Christy e i figli di Clyde Tombaugh, furono ospiti dell'Applied Physics Laboratory durante l'approccio pi\u00f9 prossimo della sonda spaziale a Caronte.\nScoperta.\nCaronte fu scoperto dall'astronomo statunitense James Christy il 22 giugno 1978. Questi, esaminando attentamente alcune immagini molto ingrandite di Plutone su lastre fotografiche scattate un paio di mesi prima, osserv\u00f2 una piccola protuberanza ai bordi del disco del corpo principale che ricorreva periodicamente. Pi\u00f9 tardi la protuberanza fu confermata su lastre risalenti fino al 1965 (un caso di \"precovery\"). Il nuovo satellite ricevette la designazione provvisoria \"S/1978 P 1\", secondo una convenzione allora da poco istituita.\nChristy, essendo lo scopritore, aveva il diritto di assegnare un nome definitivo all'oggetto. La sua scelta ricadde sulla figura mitologica di Caronte, lo psicopompo che, nella mitologia greca, trasporta i defunti nell'Ade, regno di Plutone. In realt\u00e0, la scelta di Jim Christy era basata su un'originale combinazione fra l'appellativo mitologico di Caronte (in inglese \"Charon\"), e il nome della propria moglie, Charlene, detta \"Char\".\nIl nome fu accettato ufficialmente dall'Unione Astronomica Internazionale alla fine del 1985 e annunciato il 3 gennaio 1986. La scoperta di Caronte permise agli astronomi di calcolare pi\u00f9 accuratamente la massa e le dimensioni di Plutone. \nParametri orbitali.\nCaronte ruota attorno a Plutone in 6,387 giorni, un periodo identico alla rotazione di entrambi gli oggetti. Sono quindi tutti e due in rotazione sincrona e si mostrano sempre il medesimo emisfero. La loro distanza media \u00e8 di circa 19.640\u00a0km.\nFormazione.\nUna delle ipotesi che pi\u00f9 comunemente vengono avanzate per spiegare la formazione di Caronte ne fa risalire l'origine ad un \"grande impatto\" avvenuto circa 4,5 miliardi di anni fa, analogamente a quanto si ritiene sia avvenuto nel caso della Luna. Un oggetto della fascia di Edgeworth-Kuiper di dimensioni notevoli avrebbe colpito Plutone a una velocit\u00e0 elevata, disintegrandosi e al contempo scagliando in orbita la crosta e il mantello superiore del protopianeta; i detriti si sarebbero poi riassemblati, a formare Caronte.\nNegli ultimi tempi si \u00e8 quindi pensato che Plutone e Caronte potrebbero essere stati due corpi che si sono scontrati prima di entrare in orbita l'uno con l'altro, e la collisione sarebbe stata tanto violenta da far evaporare i composti volatili come il metano (CH4), ma non abbastanza violento per distruggere uno dei due corpi. La densit\u00e0 molto simile di Plutone e Caronte implica che i corpi originari al momento dell'impatto non erano completamente differenziati.\nCaratteristiche fisiche.\nLa scoperta di Caronte ha permesso di calcolare accuratamente la massa del sistema plutoniano e le reciproche occultazioni hanno consentito di misurare le loro dimensioni. Tuttavia solo la successiva scoperta di altri satelliti di Plutone nel 2005 ha permesso di indicare con precisione le loro masse individuali, che prima erano solo stimate. I dettagli dell'orbita dei satelliti esterni rivelano che la massa di Caronte \u00e8 approssimativamente il 12% di quella di Plutone.\nIl diametro di Caronte \u00e8 di circa , poco pi\u00f9 della met\u00e0 di quello di Plutone, con una superficie di , mentre la sua densit\u00e0, di , \u00e8 leggermente minore di quella di Plutone il che suggerisce una composizione al 55 \u00b1 5% di roccia e al 45% di ghiaccio, mentre Plutone \u00e8 probabilmente composto dal 70% di roccia. Caronte \u00e8 comunque sufficientemente massivo da essere collassato in una forma sferoidale a causa della propria gravit\u00e0.\nStruttura interna.\nPrima del sorvolo della \"New Horizons\", c'erano due teorie contrastanti sulla struttura interna di Caronte: alcuni scienziati pensavano che fosse un corpo differenziato come Plutone, con un nucleo roccioso e un mantello ghiacciato, mentre altri pensavano che fosse completamente uniforme per composizione interna. Le prove a sostegno della prima ipotesi furono trovate nel 2007, quando osservazioni effettuate dai telescopi Gemini su chiazze di idrati d'ammonio e cristalli d'acqua presenti sulla superficie fecero ipotizzare la presenza di crio-geyser o attivit\u00e0 criovulcanica. Il fatto che il ghiaccio fosse ancora in forma cristallina suggeriva che fosse stato depositato di recente, perch\u00e9 altrimenti la radiazione solare lo avrebbe degradato ad uno stato amorfo in circa trentamila anni. Osservando una serie di reciproche eclissi tra Plutone e Caronte gli astronomi riuscirono ad ottenere lo spettro combinato di entrambi. Sottraendo poi lo spettro di Plutone fu possibile determinare la composizione superficiale del satellite.\nSuperficie.\nA differenza della superficie di Plutone, che \u00e8 composta da azoto e metano, la superficie di Caronte sembra essere dominata dal meno volatile ghiaccio d'acqua. Nel 2007, osservazioni dell'Osservatorio Gemini di chiazze di idrati di ammoniaca e cristalli d'acqua sulla superficie di Caronte suggerivano la presenza di crioglicani attivi e di criovulcano.\nLa mappatura fotometrica della superficie mostra bande equatoriali brillanti e poli pi\u00f9 scuri. La regione polare nord \u00e8 dominata da una vasta calotta oscura, chiamata \"Mordor\" dal gruppo della \"New Horizons\". La spiegazione pi\u00f9 plausibile di questo fenomeno \u00e8 che questa regione si sia formata dalla condensazione di gas disperso dall'atmosfera di Plutone. In inverno, la temperatura scende a -258\u00a0\u00b0C, e questi gas, che includono azoto, monossido di carbonio e metano, si condensano nelle loro forme solide; quando questi ghiacci sono sottoposti alla radiazione solare, reagiscono chimicamente per formare varie toline rossastre. Successivamente, quando l'area viene nuovamente riscaldata dal Sole nell'estate di Caronte e la temperatura del polo sale a -213\u00a0\u00b0C, i composti volatili sublimano e sfuggono alla gravit\u00e0 di Caronte, lasciando come residui sulla superficie solo le toline. Nel corso di milioni di anni, le toline residue si sono accumulate in spessi strati, oscurando la crosta ghiacciata. Oltre a \"Mordor\", \"New Horizons\" ha trovato le prove di un'attivit\u00e0 geologica passata che suggerisce che Caronte \u00e8 un corpo probabilmente differenziato; in particolare, l'emisfero meridionale ha meno crateri rispetto a quello settentrionale, il che suggerisce che sia stato rimodellato in tempi relativamente recenti, forse provocato dal congelamento parziale o totale di un oceano interno, che ha rimosso o coperto i precedenti crateri da impatto.\nNel 2018, l'Unione Astronomica Internazionale denomin\u00f2 un cratere su Caronte Revati, come un personaggio del poema epico induista Mah\u0101bh\u0101rata.\nCaronte ha una serie di vasti graben o canyon, come Serenity Chasma, che si estendono come una cintura equatoriale per almeno 1000\u00a0km. Argo Chasma raggiunge i 9\u00a0km, con ripide scogliere che possono competere con il Verona Rupes di Miranda per il titolo di scogliera pi\u00f9 alta del sistema solare.\nKubrick Mons.\nGli scienziati della missione sono rimasti meravigliati da un'insolita caratteristica superficiale notata in una foto della New Horizons: una montagna che emerge da una depressione, caratteristica questa che ha lasciato i geologi perplessi, come dichiarato da Jeff Moore dell'Ames Research Center della NASA. New Horizons ha scattato la foto da una distanza di 79.000\u00a0km.\nIl sistema Plutone-Caronte.\nFra tutti i satelliti naturali dei principali oggetti (pianeti e pianeti nani) del sistema solare, Caronte \u00e8 il pi\u00f9 grande rispetto al proprio corpo madre (il rapporto fra le masse \u00e8 approssimativamente pari ad 1:9, mentre, a titolo di esempio, nel caso di Terra e Luna \u00e8 prossimo ad 1:81).\nIl centro di massa del sistema Plutone-Caronte si trova al di fuori di entrambi i corpi. Poich\u00e9 distano fra loro meno di , nessuno dei due \u00e8 rigorosamente in orbita attorno all'altro e dato che Caronte ha una massa del 12% di quella di Plutone, era stato proposto di considerarli come un sistema binario all'epoca delle discussioni sulla definizione di pianeta. La IAU tuttavia classifica Caronte semplicemente come satellite naturale di Plutone e non lo fa comparire nella lista dei pianeti nani ufficialmente approvati. In un lontano futuro anche la nostra Luna, sotto l'effetto della sua accelerazione mareale potrebbe spostarsi abbastanza lontano dalla Terra cosicch\u00e9 il centro di massa del sistema non cadrebbe pi\u00f9 sulla Terra; in questo caso anche la nostra Luna potrebbe venire riclassificata come pianeta nano.\nAnche gli altri satelliti di Plutone (Stige, Notte, Cerbero e Idra) sono in orbita attorno allo stesso baricentro, ma non sono abbastanza sferici e pertanto vengono considerati univocamente come satelliti.\nIl cielo visto da Caronte.\nCaronte \u00e8 con Plutone in rotazione sincrona, quindi i due corpi volgono lo stesso emisfero l'uno con l'altro. Dall'emisfero di Caronte rivolto verso a Plutone quest'ultimo apparir\u00e0 fisso nel cielo, e data la distanza di meno di \u00a0km, quest'ultimo sarebbe imponente nel cielo di Caronte, e avrebbe le dimensioni di 6,7 gradi, vale a dire 13 volte la Luna piena vista dalla Terra, mentre nel cielo di Plutone, Caronte ha un diametro angolare 7 volte rispetto a quello della Luna vista dal nostro pianeta. Dall'altro emisfero ovviamente Plutone rimane perennemente invisibile. \nIl Sole, nonostante la distanza e le dimensioni di poco pi\u00f9 di un minuto d'arco al perielio e 40 secondi all'afelio, illuminerebbe comunque la superficie di Caronte 450 volte di pi\u00f9 di quanto faccia la Luna piena nelle notti terrestri. Durante gli equinozi, come quello avvenuto tra il 1985 e 1990 inoltre, Plutone e Caronte eclissano il Sole ogni 3,19 giorni, che equivale alla met\u00e0 del periodo di rivoluzione dei due corpi attorno al comune centro di massa."}
{"id": "39705", "revid": "1705737", "url": "https://it.wikipedia.org/wiki?curid=39705", "title": "Scientology", "text": "Scientology (pron. ; in inglese ), pi\u00f9 raramente Chiesa di Scientology, \u00e8 un'organizzazione che ha sede principale negli Stati Uniti e che raccoglie e diffonde dal 1954 l'insieme delle credenze e pratiche ideate da L. Ron Hubbard basate sul suo libro \"Dianetics\". Il nome del movimento \u00e8 a volte tradotto in italiano come scientologia.\nHubbard ha dato nel tempo diverse definizioni di Scientology, parallelamente al suo sviluppo. L'organizzazione non ha una propria definizione di cosa sia Scientology, salvo presentare le parole del suo fondatore. Nel suo primo libro sul soggetto la definisce \"uno studio dello spirito\" o pi\u00f9 precisamente \"Lo studio e il modo di occuparsi dello spirito in relazione a se stesso, agli universi e ad altre forme di vita\". Sul sito del movimento si legge che la parola scientology deriva dal latino \"scio\" (\"sapere\") e dal greco \"logos\" (\"studio di\"). Il significato di scientology, si afferma nel sito, \u00e8 \"sapere come sapere\".\nLa qualifica di Scientology \u00e8 argomento di dibattito: se fonti terziarie la caratterizzano come \"associazione religiosa\" o \"filosofia religiosa\" o \"movimento religioso\", altre fonti la definiscono una setta. Il Cesnur la include tra le religioni e movimenti del potenziale umano.\nDa un punto di vista giuridico il riconoscimento dello status di \"religione\" \u00e8 accordato alla Chiesa di Scientology solo in alcuni Stati (per esempio Stati Uniti e Australia); la corte suprema dell'Inghilterra l'ha riconosciuta nel 2013; in Europa, nella maggioranza degli Stati, non gode dello \"status\" di religione riconosciuta.\nSecondo Scientology nel 2005 l'organizzazione contava otto milioni di praticanti. Fonti esterne tuttavia ridimensionano molto la cifra con numeri variabili tra i quarantamila e i cinquecentomila praticanti in tutto il mondo. In Italia si contano 12 chiese, 30 missioni e, secondo quanto riporta Scientology, vi sono pi\u00f9 di associati. Anche il Cesnur affronta l'argomento e stima il numero degli scientologists italiani nel 2007 tra i diecimila e i cinquantamila.\nLa Chiesa di Scientology Internazionale (Chiesa madre) si trova a Los Angeles. Altra sede di Scientology, soprannominata Int Base o Gold, si trova a nord delle cittadine statunitensi di San Jacinto e Hemet. Ivi \u00e8 la sede del Religious Technology Center (RTC), che gestisce i marchi d'impresa dell'organizzazione. Qui inoltre si trovano le sedi dei pi\u00f9 importanti dipartimenti dell'organizzazione, incluso Golden Era Productions, una divisione cinematografica. Sede operativa di grande rilevanza \u00e8 la \"Flag Land Base\" che si trova nella costa est degli Stati Uniti, nella cittadina di Clearwater in Florida.\nDopo la morte di Hubbard nel 1986 il movimento \u00e8 guidato da David Miscavige, presidente del consiglio d'amministrazione del Religious Technology Center.\nStoria.\nLa storia di Scientology \u00e8 strettamente legata a quella del suo fondatore L. Ron Hubbard, scrittore statunitense che inizi\u00f2 la propria carriera negli anni trenta con opere di fantascienza, western, avventure, romanzi sentimentali, fantasy, gialli. Tra le sue opere letterarie di narrativa: \"Il tenente\", \"Missione Terra\", \"Battaglia per la Terra\", \"Ritorno al domani\" e \"Le quattro ore di Satana\".\nDopo una vita avventurosa e movimentata e, secondo i documenti presentati in un caso legale americano, anche molto colorita di episodi frutto soltanto di una fervida fantasia (il giudice Breckenridge della Corte suprema dello stato della California per la Contea di Los Angeles nel giudicare il Caso No. C420153, 16 ottobre 1984[15] disse di Hubbard: \"Le prove ritraggono un uomo che \u00e8 stato letteralmente un bugiardo patologico in relazione alla sua storia, al suo passato e alle sue imprese\"), Hubbard ottenne grande successo nel 1950 con il libro \"Dianetica\" (\"Dianetics: The Modern Science of Mental Health\"), nel quale descrive un metodo o disciplina che viene definito dai suoi sostenitori \"un sistema per l'analisi, controllo e sviluppo del pensiero umano, che fornisce anche tecniche per ottenere maggiori capacit\u00e0, razionalit\u00e0 e libert\u00e0 dalla scoperta della singola fonte delle aberrazioni che sono la causa delle malattie psicosomatiche\".\nEsponenti della comunit\u00e0 psichiatrica e scientifica (come ad esempio il Dr. Morris Fishbein) criticarono duramente le teorie di Hubbard e la loro mancanza di scientificit\u00e0. Nonostante ci\u00f2, \"Dianetics\" fu un grande successo editoriale, e conta a oggi oltre venti milioni di copie vendute. La pubblicazione del libro e il suo grande successo popolare portarono alla fondazione di istituti denominati \"Hubbard Dianetics Research Foundations\" in alcune citt\u00e0 degli Stati Uniti, provocando inizialmente forte entusiasmo e seguito.\nTuttavia in poco pi\u00f9 di un anno il clamore si sgonfi\u00f2, lasciando Hubbard e le sue Fondazioni piene di debiti e con una serie di problemi pratici da affrontare:\nFu in quel periodo che Hubbard rese pubbliche le sue congetture relative alla natura spirituale dell'uomo, indipendente dal corpo e dalla mente: l'essere spirituale userebbe la mente e il corpo per agire nell'universo fisico che lo circonda. Hubbard prese quindi momentaneamente le distanze da \"Dianetics\", ormai in mano a Purcell, e nel 1952 fond\u00f2 la Hubbard Association of Scientologists, da cui nacque nel 1954 Scientology. Frattanto era rientrato in possesso dei diritti di \"Dianetics\", entit\u00e0 che a tutt'oggi \u00e8 componente integrante di Scientology e viene da pi\u00f9 parti definita un \"gruppo di facciata\" per veicolare tra le file di Scientology persone con problemi interpersonali o di scarsa autostima che mai penserebbero di affidare i propri problemi a una chiesa o religione.\nNel 1959 l'H.A.S.I. (Hubbard Association of Scientologists International) in un bollettino ciclostilato informa delle diverse sedi operative al tempo: Washington D.C., Londra, Melbourne, Johannesburg e Los Angeles al civico 971 di S. Westmoreland Avenue, tutte sotto la supervisione di L. Ron Hubbard.\nNel corso degli anni sessanta Hubbard venne considerato persona non gradita in Gran Bretagna, nel 1978 condannato in contumacia da un tribunale francese per frode a quattro anni di carcere, dopo che gi\u00e0 era stato espulso dalla Grecia e rifiutato dalla Rhodesia.\nNel 1967, a seguito dei crescenti problemi che lui stesso e la sua organizzazione stavano sperimentando nel Regno Unito, e ai resoconti non lusinghieri dei media locali, Hubbard fond\u00f2 l'\"Organizzazione del Mare\" (Sea Org) e insieme a una cerchia di fedelissimi prese il mare a bordo di due navi e uno yacht acquistati all'uopo, autoproclamandosi Commodoro della sua piccola flotta privata.\nTrascorse i successivi otto anni incrociando nel Mediterraneo e al largo delle coste nordafricane e portoghesi. Il comportamento non sempre chiaro dei suoi seguaci, le frequenti \"shore story\" (storie inventate di pura fantasia) usate con le diverse autorit\u00e0 portuali in merito ai loro scopi e presenza, il fatto che i capitani della sua flotta non fossero sempre all'altezza dei compiti di governo dei natanti fecero s\u00ec che il gruppo fosse regolarmente al centro di controversie e talora di vibranti proteste delle popolazioni locali, e in certe circostanze la flotta dovette precipitosamente abbandonare il porto o le venne ordinato di salpare l'ancora.\nUno degli scopi dichiarati della sua presenza nel Mediterraneo era condurre spedizioni archeologiche per provare le teorie sulle sue presunte vite passate. Il resoconto di tali spedizioni \u00e8 stato pubblicato dallo stesso Hubbard con il titolo \"Mission Into Time\".\nTra le accuse mosse ai membri dell'organizzazione vi erano anche quelle di spionaggio, e proprio di spionaggio (e cospirazione) si resero colpevoli nei confronti del governo americano dodici alti funzionari dell'organizzazione, tra cui la stessa moglie di Hubbard. La vicenda esplose nel 1977 e vide i congiurati finire condannati dal governo degli Stati Uniti e Hubbard citato come co-cospiratore non imputato.\nFormalmente Scientology censur\u00f2 il comportamento di quei membri resisi colpevoli. Si trattava dell'Ufficio del Guardiano (Guardian's Office), altrimenti noto come GO. Era stato istituito nel 1966 per curare gli affari legali ed esterni dell'organizzazione. Oggi non esiste pi\u00f9, essendo stato smantellato agli inizi degli anni ottanta dall'attuale amministrazione dell'organizzazione e sostituito con l'Ufficio degli affari speciali, o OSA.\nSecondo i seguaci e la dirigenza del movimento \"nel GO si erano infiltrate persone esterne ed esso aveva fallito la sua missione di proteggere l'organizzazione\". Le condanne inflitte per azioni antigovernative colpirono per\u00f2 i vertici stessi del GO, tra cui la moglie e braccio destro di Hubbard. Il GO era stato costituito come unit\u00e0 indipendente che rispondeva unicamente a Mary Sue Hubbard, nominata \"Controllore a vita\" delle sue attivit\u00e0 proprio dal marito e fondatore (\"Organization Executive Course\", vol. 7, p.\u00a0503). Secondo le testimonianze di diversi fuoriusciti di alto livello che all'epoca lavoravano ai vertici dell'organizzazione, Mary Sue Hubbard, massimo dirigente del Guardian's Office e suo Controllore, obbediva e rispondeva delle sue azioni e decisioni unicamente al marito.\nLe operazioni illecite del GO erano venute alla luce grazie alla denuncia e alle testimonianze di un suo operativo, tale Meisner, colto in atteggiamenti sospetti all'interno di un edificio del Governo da dove da tempo asportava documenti riservati. Sul momento era stato rilasciato, ma era partita un'inchiesta. Dopo diverse settimane di latitanza, secondo le sue parole protetto dall'organizzazione stessa, Meisner si costitu\u00ec alle autorit\u00e0 e collabor\u00f2 con esse per quell'indagine federale che avrebbe portato prima alle irruzioni nelle sedi di Scientology di Washington DC e Los Angeles e al sequestro di migliaia di documenti interni, e poi al processo e alla condanna dei vertici del GO.\nAllorch\u00e9 le attivit\u00e0 illecite del GO divennero di pubblico dominio, la dirigenza di Scientology disse di essersi adoperata al suo smantellamento e di averne allontanato i leader corrotti e deviati. Attualmente le cariche un tempo ricoperte dal Guardian's Office sono di pertinenza dell'Ufficio affari speciali, OSA. Uno dei passi intrapresi da Scientology per evitare che storie come quella del GO potessero ripetersi in futuro, fu l'istituzione del Religious Technology Center (RTC), presieduto da David Miscavige, una struttura che da allora ha lo scopo di mantenere la religione pura e conforme agli insegnamenti del suo Fondatore.\nAlcuni osservatori esterni, che erano al corrente degli eventi culminati nello smantellamento del GO, hanno spesso rimarcato i modi decisi e la determinazione con cui l'intera situazione \u00e8 stata affrontata. Quindi Scientology ha riallacciato le sue relazioni con il governo degli Stati Uniti e ottenuto dall\"Internal Revenue Service\" (l'ufficio del fisco statunitense) il pieno status di associazione esentasse, operante esclusivamente a fini umanitari e religiosi.\nIl 14 febbraio 1978 L. Ron Hubbard fu processato e condannato in contumacia a 4 anni di prigione e al pagamento di una multa di 35\u00a0000 franchi francesi (7\u00a0000 dollari) da un tribunale francese di Parigi che lo riconobbe colpevole di truffa. Oltre a lui furono condannati altri tre scientologist, Henry Laarhuis, Jacqueline Valentin e Georges Andreu. Fu emanato nei suoi confronti anche un mandato di cattura internazionale.\nPer questa condanna, insieme al clamore suscitato dal processo e forse nel timore di essere messo personalmente sotto inchiesta, nel 1982 Hubbard si ritir\u00f2 dalla scena ed entr\u00f2 in esilio volontario in una localit\u00e0 segreta.\nSolo al momento della sua morte, avvenuta per ictus il 24 gennaio del 1986, si sapr\u00e0 che il luogo prescelto per quell'esilio era un lussuoso ranch di 160 acri chiamato Whispering Winds a Creston, in California, dove in quegli anni era stato accudito da una coppia di coniugi scientologist, Pat e Ann Broeker.\nNonostante Pat Broeker fosse ritenuto il legittimo erede della dirigenza del movimento, alla morte del fondatore il comando pass\u00f2 a sorpresa, e non senza polemiche interne, nelle mani dell'attuale leader, David Miscavige. Miscavige era membro del gruppo dei \"Messaggeri del Commodoro\", la fazione pi\u00f9 potente all'interno di Scientology in cui era entrato giovanissimo, al seguito dei genitori e senza nemmeno avere terminato la scuola superiore che, a suo dire, era solo una perdita di tempo. Il gruppo capitanato da Miscavige fece piazza pulita dei suoi oppositori interni e da allora gestisce fermamente il comando, con il compito di mantenere l'ortodossia degli scritti e delle pratiche, senza sostituirsi ad Hubbard nel ruolo di Fondatore della religione.\nNel 1993, non senza suscitare vibranti proteste e controversie, l'Internal Revenue Service (IRS), ufficio delle tasse americano, riconobbe piena esenzione fiscale a Scientology e alle organizzazioni a essa affiliate, riconoscendone il carattere religioso.\nNel 1994 sul newsgroup alt.religion.scientology cominci\u00f2 la diffusione in Internet degli scritti segreti di Scientology, quelli che costituiscono i suoi \"livelli avanzati di conoscenza\". L'organizzazione non grad\u00ec e diede origine a una serie di battaglie legali per proteggere la propria propriet\u00e0 intellettuale dalla distribuzione non autorizzata, vedendo in alcuni casi riconosciuti i propri diritti sui copyright violati. La cosa suscit\u00f2 molto scalpore e ancor pi\u00f9 controversie, dando il via a un infuocato dibattito che vide coinvolti i libertari della Rete. Fu in quel periodo, e a seguito della iper-reazione di Scientology, che tra di essi nacque un vero interesse per il movimento e i suoi metodi, e iniziarono a nascere innumerevoli siti critici e di denuncia. Da allora, e nonostante le azioni legali intraprese, il contenuto dei livelli segreti di Scientology \u00e8 comunque diventato di pubblico dominio e discussione.\nLa morte di Lisa McPherson.\nNel 1995 la morte di Lisa McPherson, avvenuta il 5 dicembre 1995 all'et\u00e0 di 36 anni dopo diciassette giorni di segregazione nella camera 174 del Fort Harrison Hotel (struttura di propriet\u00e0 di Scientology) a Clearwater in Florida, cre\u00f2 al movimento una pessima pubblicit\u00e0. Lisa McPherson, originaria del Texas, si era unita a Scientology nel 1977 all'et\u00e0 di 18 anni, era una scientologist che aveva da poco raggiunto lo stato di \"Clear\" cio\u00e8 libera da aberrazioni e comportamenti irrazionali. Si calcola che durante tutto il periodo in cui era stata in Scientology (18 anni), Lisa abbia \"donato\" alla Chiesa circa 125\u00a0000 dollari.\nNel 1994 Lisa aveva cercato di uscire dal movimento senza riuscirci. Nel giugno del 1995, la Chiesa di Scientology sottopose Lisa all'Introspection Rundown in quanto ritenuta mentalmente instabile. Una volta giudicata guarita, Lisa attest\u00f2 lo stato di Clear nel settembre del 1995. Il 18 novembre 1995 Lisa McPherson fu coinvolta in un piccolo incidente stradale mentre era a bordo della sua Cherokee Jeep del 1993. Uscita dall'auto si era spogliata nuda in mezzo al traffico cittadino. I paramedici decisero di portarla al Morton Plant Hospital per accertamenti.\nA un certo punto Lisa disse ai paramedici che si era spogliata per essere portata al sicuro, il personale ospedaliero la dichiar\u00f2 illesa, ma decisero di tenerla una notte in osservazione. Ricoverata nel reparto psichiatrico per accertamenti, contro il parere medico aveva chiesto di essere dimessa (gli scientologist mantengono un atteggiamento ostile nei confronti della psichiatria e delle sue pratiche) e si era affidata alle cure dei compagni scientologist al Fort Harrison Hotel, dove poi trov\u00f2 la morte. Il rapporto del medico legale rifer\u00ec di segni di disidratazione, costrizione fisica e forte deperimento. Durante i 17 giorni di prigionia, Lisa fu sottoposta nuovamente all'Introspection Rundown. Non poteva parlare con nessuno, non poteva guardare la TV, telefonare o avere alcun contatto con l'esterno.\nScientology neg\u00f2 ogni sua implicazione e contest\u00f2 tenacemente la versione offerta dal Medico Legale Joan Wood, dando origine a un caso giudiziario tra l'organizzazione, la Procura e la famiglia della ragazza. La Chiesa di Scientology fu incriminata di omicidio colposo, abuso/negligenza di un adulto disabile e abuso della professione medica. Anche l'attuale leader di Scientology, David Miscavige, venne citato in giudizio nella causa civile su richiesta del giudice James S. Moody nel 1999. Le accuse contro la Chiesa di Scientology in Florida sono state ritirate dopo che il Medico Legale dello stato cambi\u00f2 la causa del decesso da \"indeterminato\" a \"incidente\" il 13 giugno 2000. Lisa McPherson \u00e8 ufficialmente deceduta a causa di una embolia polmonare. La causa civile intentata dalla famiglia della vittima contro la Chiesa di Scientology \u00e8 stata regolata il 28 maggio 2004. Fannie McPherson, madre di Lisa, continua ancora oggi la sua battaglia contro Scientology.\nLa dottrina.\nEssenzialmente, Scientology afferma che le reali potenzialit\u00e0 dell'essere umano (visto come un essere spirituale immortale che, continuamente, dopo ogni morte si trova forzato a prendere possesso di un nuovo corpo) sarebbero superiori a quelle che normalmente usa, e comprenderebbero il potere di guarire dalle malattie con la sola forza del pensiero (poich\u00e9 il 90% di esse sarebbe solo psicosomatico), il controllo cosciente di ogni parte del corpo e la facolt\u00e0 di abbandonare il corpo fisico per vagare nello spazio in forma incorporea. Gli esseri umani non avrebbero normalmente accesso a queste facolt\u00e0 a causa di crimini commessi (gli \"atti overt\") o di traumi fisici e mentali subiti sia nella vita attuale che in quelle precedenti; questi andrebbero a immagazzinarsi in una parte della mente denominata \"mente reattiva\", una raccolta di ricordi, sotto il livello di consapevolezza di una persona, che influenza negativamente la sua \"mente cosciente\". Questa \"mente reattiva\", in situazioni di dolore, incoscienza o forti stress negativi, memorizzerebbe la sensazione provata insieme a una rappresentazione totalmente dettagliata del luogo e della situazione in cui si trova, creando un tipo di ricordo inconscio, chiamato \"engram\". Questi resterebbe intatto e latente nella \"mente reattiva\" attraverso tutte le reincarnazioni, finch\u00e9 non si presenta una situazione (o non ci si reca in un luogo) i cui contenuti siano simili a quelli fissati nell'engram: allora l'engram verrebbe \"ristimolato\" nella mente reattiva e darebbe luogo a una serie di patologie o di complessi psicologici. Scientology definisce \"Clear\" l'essere umano libero dai suoi traumi (privo di \"engram\") e cosciente della sua \"mente reattiva\" e di tutte le sue reali capacit\u00e0. In effetti, mancando a Scientology una teologia e un concetto di Dio definito, e non richiedendo di aver fede in esso, secondo alcuni non potrebbe essere definita a rigor di termini una religione, bens\u00ec un culto o un sistema di auto-miglioramento.\nIl cammino verso lo stato di \"Clear\" (\"ripulito\", in italiano), che significa privo di \"mente reattiva\", passa tra l'altro attraverso diversi corsi e livelli di \"auditing\", una tecnica uno-a-uno tra un praticante (detto \"auditor\") che pone domande e un \"paziente\" (detto \"preclear\") che cerca nella sua mente e fornisce risposte. Questi livelli di \"auditing\", detti \"Gradi\", come tutti i corsi e i servizi di Scientology sono a pagamento. Non \u00e8 dato sapere quanti di tali pacchetti siano necessari per raggiungere \"Clear\", ma si ipotizza non un numero contenuto. Dopo aver ottenuto lo \"stato di Clear\" si presume che l'individuo possa ulteriormente innalzarsi attraverso altri 8 livelli spirituali, chiamati livelli OT (in italiano Thetan Operante), da OT I a OT VIII.\nScientology rifiuta di divulgare il contenuto di tali livelli avanzati perch\u00e9 L. Ron Hubbard sosteneva che chiunque ne fosse venuto a conoscenza senza l'adeguata preparazione avrebbe rischiato di morire, cos\u00ec come egli stesso avrebbe rischiato la vita durante la ricerca che aveva portato alle sue presunte scoperte (Rif. \"Ron's Journal, 67\"). Tuttavia alcuni di quei contenuti sono stati resi noti da ex-membri che hanno abbandonato l'organizzazione, e sono in circolazione a partire dagli anni settanta, con una diffusione particolare su Internet in tempi recenti. Questo materiale \u00e8 stato oggetto di varie speculazioni.\nI thetan.\nIn Scientology esistono due concetti, quello di thetan e quello di body-thetan. Il concetto di thetan \u00e8 simile a quello di \"spirito\" o \"anima\" utilizzato in altre religioni. In Scientology il thetan rappresenta \"la fonte della vita\" o la \"vita in s\u00e9\". In Scientology si ritiene che il thetan (e non il sistema nervoso centrale) comandi il corpo attraverso punti di comunicazione. In particolare, sul sito ufficiale, si legge che il thetan \u00e8 ci\u00f2 che anima il corpo e utilizza la mente. In Scientology credono che i thetan rinascano di volta in volta in nuovi corpi attraverso un processo chiamato \"assunzione\", concetto analogo a quello di reincarnazione. Con \"body thetan\" si fa invece riferimento a un thetan (spirito) che \u00e8 bloccato su (o vicino a) un corpo umano. Tale circostanza ha origine nella vicenda di Xenu. Per alcuni anni il racconto sui \"body thetan\" \u00e8 stato divulgato tra studenti e staff attraverso audio-cassette. In seguito fu riservato solo a coloro che raggiungevano il livello denominato OT3.\nIn una parte del materiale riservato ai membri del livello OT3, detto \"Il Muro del Fuoco\", L. Ron Hubbard narra che nei suoi viaggi extracorporei per l'universo avrebbe scoperto che i guai degli esseri umani odierni deriverebbero da una punizione inflitta all'umanit\u00e0 75 milioni di anni fa da Xenu. Gran parte di questa fu uccisa e i loro spiriti (thetan) sono adesso attaccati ai nostri corpi. I membri dell'organizzazione entrano in contatto telepatico con questi \"thetan\" e fanno ricordare loro i crimini di Xenu. In questo modo, secondo Hubbard, i \"thetan\" si staccano e possono incarnarsi in altri corpi ed entrare in uno dei \"giochi della vita\" (i \"thetan\" pensano di essere degli individui solo se incarnati in un corpo: nel mondo in cui viviamo, giacch\u00e9 hanno dimenticato la loro autentica identit\u00e0 spirituale, i \"thetan\" credono di essere soltanto dei corpi).\nLa parola malcompresa.\nAltra peculiarit\u00e0 dottrinale di Scientology \u00e8 la \"parola malcompresa\", ovvero la parola il cui significato non sia chiaro in tutte le sue accezioni. Oltrepassare una \"parola malcompresa\" in fase di studio provocherebbe, secondo Hubbard, un pericoloso processo d'introversione, l'abbandono dello studio e la commissione di \"overt\", cio\u00e8 di quegli atti \"contro sopravvivenza\" che impediscono di liberare il vero potenziale spirituale. Scientology dispone di una cosiddetta \"Tecnologia di Studio\" a cui dedica un vero e proprio corso religioso/specialistico e ha inventato ben nove metodi diversi di \"chiarimento di parole\". I vari metodi di chiarimento della parola si basano sull'utilizzo dei cosiddetti \"Demokit\", oggetti qualunque anche di uso quotidiano (o rappresentazione fatta con tali oggetti), alla portata di tutti, che servono a creare la massa necessaria affinch\u00e9 un concetto venga compreso: infatti nel momento in cui si deve chiarire una parola, il Demokit prende il nome del concetto, cosicch\u00e9 lo sforzo nella comprensione della parola \u00e8 il minimo possibile e anzi, l'utilizzo esperto e mirato di questa tecnologia (metodo) permette non solo di risolvere qualsiasi tipo di malcomprensione, ma anche di accelerare i tempi nello studio di qualsiasi disciplina che pure esuli dai \"Corsi\" proposti da Scientology (sia di carattere umanistico/letterario che di carattere scientifico). Egli stesso afferma che tale metodo non si applica soltanto alle parole nuove, ma anche a quelle usate abitualmente o gi\u00e0 sentite. In ogni sua classe di studio sono disponibili numerosi dizionari, distinti in un certo numero di dizionari della propria lingua madre e in un \"dizionario dei termini tecnici\" di Scientology; vi \u00e8 infine un \"Supervisore\", persona che ha lo scopo di aiutare gli studenti per eventuali dubbi nello studio del corso e di verificare la loro comprensione dei termini; il Supervisore \u00e8 addestrato in maniera tale da riconoscere negli studenti se \u00e8 in atto una malcomprensione in base ai loro atteggiamenti di fronte al \"Corso\" (libro di testo da studiare con l'ausilio dell'apposita tecnologia).\nL'etica.\nAspetto dottrinale importante \u00e8 poi l'etica, definita come \u00ab\"razionalit\u00e0\" volta al pi\u00f9 alto livello di \"sopravvivenza\" per l\"individuo\", la razza futura, il gruppo, l'umanit\u00e0 e le altre \"dinamiche\" prese collettivamente. L\"etica\" \u00e8 \"ragione\". Il pi\u00f9 alto livello \"etico\" consiste in concetti di \"sopravvivenza\" a lungo termine [\u2026]\u00bb [enfasi in originale]. L'individuo \"fuori etica\" non pu\u00f2 ambire alla sopravvivenza suprema in quanto spirito. Allo scopo il movimento dispone di una \"Sezione di Etica\" a cui il seguace si rivolge o viene inviato quando si riscontrano situazioni non ottimali nella sua vita personale o di gruppo. La Sezione, gestita da un \"Ufficiale di Etica\", metter\u00e0 a punto programmi speciali (spesso a pagamento) atti a riportare \"in\" la sua \"etica\". Situazioni che possono riguardare la Sezione di Etica sono: omosessualit\u00e0; familiari critici verso l'adesione del seguace; critiche all'organizzazione, al suo fondatore, alla dottrina; ritardi in classe; rifiuto di chiarire parole; problemi vari con il movimento.\nSecondo i critici, l'etica viene spesso usata come forma punitiva e come una potente forma di controllo individuale tesa a ottenere obbedienza e conformit\u00e0.\n\u00c8 fatto obbligo ai seguaci di controllarsi a vicenda e di riferire alla \"Sezione di Etica\", tramite apposito \"Rapporto per Conoscenza\", ogni situazione \"fuori etica\" riscontrata nei compagni.\nL'antipsichiatria.\nFin dalla sua fondazione Scientology \u00e8 stata al centro di molte polemiche, procedimenti giudiziari e contenziosi legali che danno la cifra visibile della diffidenza suscitata e dei problemi creati dall'organizzazione e dai suoi seguaci o, nell'ottica di Hubbard, dell'enorme complotto contro Scientology montato dai suoi nemici. Secondo Scientology il conflitto risale al 1950 periodo in cui, a suo dire, \"la psichiatria aveva legami strettissimi con i servizi di controspionaggio americani e prosperava grazie ai copiosi stanziamenti dello Stato\". Nel maggio di quell'anno Ron Hubbard aveva pubblicato \"Dianetics: Scienza Moderna della Salute Mentale\" (ribattezzato poi in Italia alla fine degli anni ottanta \"\") in cui, tra l'altro, etichettava come pericolosi gli ultimi ritrovati della farmacologia psichiatrica e disumani i trattamenti a base di elettroshock e lobotomia. Il volume si presentava come un facile manuale di psicoterapia \"fai da te\" e venne immediatamente stigmatizzato dalla comunit\u00e0 medica, la quale sottoline\u00f2 che non esisteva alcun riscontro scientifico alle affermazioni \"scientifiche\" dell'autore, e sottolineava i potenziali pericoli dello sperimentare pratiche psicoterapiche senza alcuna preparazione specifica se non, appunto, quel confuso manuale.\nLe forti critiche di merito avanzate dall\"'American Medical Association\" (AMA), dalla \"American Psychological Association\" (APA) e dalla American Psychiatric Association (APA) fecero ritenere ad Hubbard di essere in presenza di un \"complotto psichiatrico\" teso a minare le sue scoperte, che a suo dire rappresentavano un valido sostituto, se non l'unico, alle pratiche di salute mentale fino allora utilizzate. Secondo Hubbard la \"setta psichiatrica\" esisterebbe dall'inizio dei tempi e sarebbe una falsa scienza che vuole l'asservimento a s\u00e9 delle masse, che spersonalizzerebbe senza alcuna piet\u00e0 e che avrebbe inventato dolore e sesso all'unico scopo di rendere schiavi. La vera conoscenza dianetica, asseriva, salver\u00e0 la Terra (e in seguito anche l'intero universo) estirpando piaghe sociali come, secondo il movimento, l'omosessualit\u00e0, la psicologia, il comunismo, l'abuso di alcolici e stupefacenti, l'eccessiva promiscuit\u00e0 sessuale. La \"setta degli psichiatri\" e i nemici di Scientology sarebbero strumenti di Xenu.\nIl sentimento anti-psichiatrico di Scientology \u00e8 talmente radicato nella sua dottrina che il movimento rifiuta di dare la sua speciale assistenza spirituale, definita \"auditing\", a chi in passato si sia avvalso di terapie psichiatriche o abbia fatto uso di psicofarmaci. Secondo dottrina, infatti, gli psicofarmaci e le pratiche psichiatriche in genere danneggerebbero irrimediabilmente lo spirito o \"thetan\", rendendo inutile qualsiasi intervento di Scientology, \"unica speranza per l'Umanit\u00e0\", e condannando irrimediabilmente l'individuo \"all'oblio\". Un notevole documento scritto da Hubbard nel 1968 mostra come egli pensasse di essere, insieme alla sua organizzazione, in guerra con la professione mentale di tutto il mondo. In una direttiva esecutiva intitolata \"The War\", Hubbard proclamava: \"\u00abPsichiatria e \"salute mentale\" fu scelta come veicolo per minare e distruggere l'Occidente! E noi ci siamo messi di mezzo.\u00bb\"\nIn quella lettera annunciava che lo scopo di Scientology era diventato \u00abl'eradicazione della psichiatria\u00bb. A proposito della sfida lanciata da Scientology contro psichiatria e salute mentale, Hubbard afferm\u00f2 che \u00ab\u00e8 una guerra dura. Tutte le guerre sono dure. E non \u00e8 finita.\u00bb. Strategicamente, Hubbard dichiar\u00f2: \u00abil nostro errore \u00e8 stato quello di non aver assunto il controllo totale di tutte le cure mentali dell'Occidente. Bene, faremo anche quello\u00bb. Parimenti, due anni dopo Hubbard annunci\u00f2: \"\u00absto lavorando per coesionare [sic] tutte le persone sino a ora formate in associazioni professionali di ogni Paese, e per organizzare le cose in modo da prendere il controllo delle strutture di \"cura mentale\" e degli stanziamenti sociali del Pianeta.\u00bb\"\nLa prassi.\nQuello che Scientology offre ai suoi adepti \u00e8 sostanzialmente la partecipazione a corsi e a procedimenti di auditing di livello sempre pi\u00f9 avanzato e di costo sempre pi\u00f9 elevato, allo scopo di liberarli dai traumi delle vite precedenti e aiutarli a raggiungere lo \"stato di Clear\" e i successivi \"Livelli OT\".\nDurante questi corsi vengono svolte delle sessioni di \"auditing\" (ascolto) in cui si utilizza uno strumento, l'E-meter o elettro-psicometro. Si tratta sostanzialmente di un ponte di Wheatstone che misura la resistenza elettrica cutanea del corpo umano, uno dei parametri valutati anche dalla macchina della verit\u00e0. Scientology sostiene che tali variazioni nella resistenza del corpo siano dovute a variazioni della sua massa, generate dalla mente dell'individuo che richiamerebbe o sposterebbe delle corrispondenti \"masse di energia\". Secondo Hubbard si tratterebbe di reale \"massa mentale\" con un suo peso, tanto che, sul manuale \"Comprendere l'Elettrometro\", scrive: \u00ab\"un thetan pu\u00f2 accrescere la massa del corpo creando rappresentazioni tramite immagini mentali e introducendole in esso e pu\u00f2 ridurne nuovamente la massa allontanandole dal corpo. Questa prova \u00e8 stata fatta veramente. Sono stati aggiunti e sottratti a un corpo circa nove chili (trenta libbre) effettivamente misurati su delle bilance, facendo creare alla persona Energia mentale.\"\u00bb\nSecondo i regolamenti interni di Scientology, l'Auditor deve conformare il suo comportamento al Codice dell'Auditor, che prevede tra l'altro il segreto professionale. Ma c'\u00e8 chi afferma che le informazioni personali raccolte dall'Auditor non siano considerate del tutto confidenziali, e possano essere messe a disposizione di altro personale dell'organizzazione per scopi diversi dall'assistenza spirituale: ad esempio dell'addetto alle vendite (registrar) per persuadere il membro ad acquistare ulteriori corsi o servizi facendo leva sulle sue difficolt\u00e0; dell'ufficiale di etica per correggere comportamenti non ritenuti conformi o per impedire che il seguace abbandoni l'organizzazione.\nEx membri hanno testimoniato l'esistenza di una pratica detta di \"scrematura\" delle cartelle di auditing alla ricerca di situazioni o confessioni potenzialmente compromettenti da potere usare contro il seguace riottoso. Non si sa quanto questa pratica sia effettivamente diffusa, o se sia ancora in uso. Gli accertamenti e le intercettazioni telefoniche disposte dal giudice istruttore milanese Guicla Mulliri nel corso dell'indagine giudiziaria degli anni ottanta hanno evidenziato che il personale addetto alla vendita era a conoscenza di situazioni confidenziali dei seguaci.\nSono organizzate periodicamente crociere che costituiscono un importante momento di condivisione e conoscenza per i membri. Esiste un corpo da alcuni definito paramilitare, la \"Sea Organization\", con gradi e uniformi tipici della Marina, e simili titoli e uniformi portano anche gli alti membri dell'organizzazione. La Sea Org rappresenta il plotone degli \"ufficiali leali\" che resistettero alla forza distruttiva di Xenu, il regnante galattico che secondo Hubbard, con l'ausilio degli psichiatri, fu responsabile del plagio ipnotico di massa avvenuto 75 milioni di anni fa.\nSecondo una testimonianza giurata di Warren McShane, ex \"Ispettore Generale\" del Religious Technology Center, \u00abLe uniformi sono disegnate per riflettere la confederazione Galattica, che noi crediamo sia esistita moltissimi anni fa. Infatti sul cappello che indossiamo abbiamo un emblema, spiegato nel nostro dizionario tecnico. Una corona di alloro con 26 foglie che rappresentano i 26 pianeti esistenti in questo settore dell'universo. La stella dell'emblema riflette lo spirito e lo indossiamo come simbolo di ci\u00f2 che rappresentiamo, chi noi siamo\u00bb.\nTranne il primo, i corsi di Scientology sono invariabilmente a pagamento e il loro costo \u00e8 tanto pi\u00f9 alto quanto pi\u00f9 sono avanzati. A un adepto possono venire richieste somme molto forti per la frequentazione dei corsi, o gli pu\u00f2 essere proposto di lavorare per l'organizzazione per un salario simbolico, usufruendo pertanto dei corsi gratuitamente o a prezzo ridotto. Se per\u00f2 lo \"staff\" abbandoner\u00e0 l'incarico prima della scadenza del contratto di collaborazione (che pu\u00f2 essere di due anni e mezzo, di cinque anni o di un miliardo di anni nel caso dei membri della \"Sea Org\") sar\u00e0 tenuto a pagare, se vuole continuare a usufruire di corsi e servizi, ci\u00f2 che viene definito \"conto freeloader\" (scroccone), cio\u00e8 l'ammontare a prezzo pieno di tutti i corsi e servizi fatti a condizioni agevolate. Anche se si trattava di semplici corsi amministrativi per la gestione dell'organizzazione.\nI costi.\nDefinita come la religione pi\u00f9 costosa della Terra, in Scientology esistono precisi listini per qualsiasi prodotto (libri, audiocassette, ecc.) o servizio (auditing, corsi, ecc.) proposto dall'organizzazione.\nDai \"listini delle donazioni obbligatorie\" interni si pu\u00f2 quantificare in circa 25\u00a0000 euro il costo complessivo per raggiungere lo \"stato di Clear\", e in circa 250\u00a0000 euro quello per l'ottenimento del livello di OT VIII, il pi\u00f9 alto attualmente a disposizione.\nLa quantificazione dei costi di frequentazione e di illuminazione \u00e8 comunque estremamente difficile, in quanto molto dipende dal \"caso\" del soggetto. Oltre al percorso \"standard\" che tutti i seguaci sono tenuti a percorrere, vi \u00e8 poi una serie pressoch\u00e9 infinita di corsi o servizi diversi che bisogna acquistare in caso di necessit\u00e0. \"L'auditing professionale\" (venduto a pacchetti di 12 ore e mezza) pu\u00f2 andare da un minimo di 110/120 euro/ora fino a 1\u00a0000 o pi\u00f9 dollari orari, a seconda della qualifica dell'auditor o del prestigio della \"organizzazione\" (org) in cui viene amministrato. La quantit\u00e0 di ore necessarie per risolvere un particolare problema (anche di etica) o per sottoporsi a una revisione dipende naturalmente dal soggetto.\nOltre all'elevamento spirituale in quanto tale, le Chiese di Scientology organizzano periodicamente grandi \"event\" che si concludono inevitabilmente con raccolte fondi per l'attuazione di questo o quel progetto e le testimonianze parlano di forti pressioni a versare ingenti somme di denaro, o all'acquisto di materiali e gadget vari (braccialetto in argento per Clear: 370 euro; busto in bronzo di Hubbard, piccolo, 3200 euro ecc.).\nInfine c'\u00e8 la International Association of Scientologists (IAS), la cui tessera da 450 dollari l'anno \u00e8 obbligatoria dopo i primi sei mesi e che a sua volta dispone di personale specializzato in raccolta di donazioni. Secondo Impact, la rivista della IAS, esistono diverse categorie di donatori: Sponsor (5\u00a0000 dollari); Crociato (10\u00a0000 dollari); Honor Roll (20\u00a0000 dollari); Patrono (40\u00a0000 dollari); Patrono con Onore (100\u00a0000 dollari); Patrono Meritorio (250\u00a0000 dollari); Silver Meritorious (500\u00a0000 dollari); Gold Meritorious (1 milione di dollari), Platinum Meritorious (2,5 milioni di dollari). I nomi dei donatori (da Patrono in su) vengono regolarmente pubblicati sulla rivista. Al 2004 l'unico Platinum Meritorious elencato era Tom Cruise. Nel 2007 l'attrice Nancy Cartwright, famosa per essere la doppiatrice di Bart nella serie animata The Simpsons, \u00e8 stata premiata con il Patron Laureate Award, dopo aver donato 10 milioni di dollari.\nSe il costo dell'affiliazione \u00e8 difficilmente determinabile e potenzialmente illimitato, l'essere scientologist ha dei costi alti, a volte pi\u00f9 di quanto l'interessato si possa permettere mediante il mero ricorso a mezzi propri; esistono testimonianze di ex-aderenti indotti a ricorrere a prestiti bancari, da parenti o correligionari, o a vendere le proprie propriet\u00e0, o prestare servizi gratuitamente alla chiesa.\nLa persona soppressiva e la disconnessione.\nScientology costituisce un vero e proprio mondo a parte per i suoi membri, che vengono invitati a \"disconnettere\", cio\u00e8 a troncare i contatti, con chi \u00e8 ostile al movimento e che, a giudizio degli istruttori di Scientology, ha l'unico scopo di distruggere Scientology, ostacolare il percorso spirituale dello scientologist, impedire il \"chiarimento del pianeta\". La persona che quindi mette in atto un qualsiasi comportamento di critica o contrasto verso Scientology viene etichettata come \"persona soppressiva\" e pu\u00f2 essere non solo il criminale conclamato che non ha mai speso una parola contro Scientology, ma anche il genitore semplicemente preoccupato dall'affiliazione del figlio, chi scrive un articolo critico su Internet, ecc. A volte si tratta di ex-membri che hanno abbandonato Scientology e parlano apertamente delle loro esperienze negative. Ai membri di Scientology viene vietato qualsiasi contatto con la persona etichettata come \"soppressiva\".\nLa \"disconnessione\" pu\u00f2 arrivare a coinvolgere anche genitori, figli o coniugi, e ha come risultato finale l'embrione di una nuova societ\u00e0 (quella dell'Homo Novus) il cui compito sarebbe di emendare gli umani dall'impronta del dolore prodottosi a seguito della catastrofe cosmica provocata da Xenu e dell'alterazione significativa della percezione della storia umana che ne fu conseguenza. I membri professionisti della Sea Organization firmano un contratto in cui si mettono al servizio di Scientology per un miliardo di anni (periodo di tempo giustificato dalla reincarnazione e dalla possibilit\u00e0 di indagare i ricordi delle proprie vite passate).\n\"Attack the Attacker\" (Attacca chi ti attacca).\nScientology ha la reputazione di intraprendere azioni ostili verso chiunque la critichi pubblicamente.\nGiornalisti, politici, ex scientologisti, gruppi anti sette, gi\u00e0 a cominciare dal 1960, hanno accusato Scientology delle pi\u00f9 svariate malefatte e quasi senza eccezione tutte queste critiche sono state oggetto di ferma reazione da parte di Scientology attraverso cause legali e accuse pubbliche di personali malefatte da parte dei critici.\nMolti critici hanno inoltre riferito di essere stati oggetto di molestie e minacce.\nLe azioni e reazioni di Scientology avverso la critica riflettono la policy scritta da L. Ron Hubbard denominata \"attack the attacker\". La policy \u00e8 stata codificata da Hubbard nella tarda met\u00e0 degli anni sessanta in risposta alle investigazioni che il governo stava svolgendo su Scientology. Nel 1966 Hubbard, criticando il comportamento dell'organizzazione, scrisse la corretta procedura per attaccare i nemici di Scientology:\nNel 2007 un documentario della BBC su Scientology del reporter John Sweeney fu criticato dagli Scientologist. Sweeney asser\u00ec che \u00ab\"mentre stavamo girando il nostro documentario, sono stato sgridato, spiato; il mio hotel \u00e8 stato invaso nel cuore della notte; sono stato indicato come bigotto dalle star scientologhe, ho subito un lavaggio del cervello, \u00e8 cos\u00ec che mi sono sentito, in un mock-up di una stanza delle torture nazi-style e inseguito da sinistri figuri per le strade di Los Angeles\".\u00bb In definitiva Sweeney racconta di essere stato pedinato e importunato durante tutto il periodo delle riprese, di essere stato provocato oltre il tollerabile e di essere platealmente esploso. Rappresentanti di Scientology hanno filmato la scena inviando il videoclip a parlamentari e colleghi e lo hanno reso disponibile su YouTube.\nScientology ha inoltre pubblicato un DVD in cui si accusa la BBC di avere organizzato una dimostrazione fuori dagli uffici londinesi dell'organizzazione, durante la quale sono state lanciate minacce terroristiche di morte contro gli scientologist.\nLa BBC descrive le accuse come \u00ab\"chiaramente ridicole e completamente prive di senso\".\u00bb Sandy Smith, produttrice del programma della BBC, ha commentato che Scientology non conosce alcun modo per confrontarsi con qualsiasi tipo di critica.\nFair Game.\nHubbard ha dettagliato le regole per attaccare le critiche in numerose \"policy letters\", incluso una denominata dai critici \"the Fair Game Policy\". Questa prevede che coloro che sono stati dichiarati nemici di Scientology (le cosiddette \"persone soppressive\" o pi\u00f9 semplicemente SP), \"\u00abpossono essere private della propriet\u00e0 o ferite con ogni mezzo \u2026 Possono essere imbrogliate, le si pu\u00f2 fare causa, mentire o distruggere\u00bb\" (fonte: HCOPL 18 Oct 67 Issue IV, \"Punizioni per le Condizioni Inferiori\").\nLa summenzionata policy fu cancellata e sostituita dalla HCOPL 21 July 68, \"Punizioni per le Condizioni Inferiori\". Le parole \"\u00abpossono essere private della propriet\u00e0 o ferite con ogni mezzo \u2026 Possono essere imbrogliate, le si pu\u00f2 fare causa, mentire o distruggere\u00bb\" non vengono riprodotte in questa policy.\nI critici di Scientology tuttavia affermano che la pratica del fair game sia stata rimossa solo sulla carta e non dalla prassi. A supporto di questa tesi, essi citano \"HCO Policy Letter of 21 October 1968\" dove si afferma che \"la pratica di dichiarare la gente FAIR GAME cesser\u00e0. FAIR GAME non deve apparire in nessun Ordine di Etica. Ha causato cattiva pubblicit\u00e0. Questa P/L non cancella alcuna direttiva sul trattamento o maneggiamento di una SP\" (persona soppressiva).\nSecondo quanto afferma Omar Garrison nel suo libro, tale policy fu redatta sotto la pressione del governo della Nuova Zelanda. Di quella policy Garrison cita \"noi ci stiamo dirigendo verso un'etica mite e verso il coinvolgimento nella societ\u00e0\". Garrison afferma che, almeno in parte, fu in base a questa policy riformata che la commissione d'inchiesta neozelandese non raccomand\u00f2 alcuna azione legislativa contro Scientology. La fonte di queste affermazioni per Omar Garrison fu molto probabilmente il rapporto Dumbleton-Powles. Altri dati e citazioni possono essere trovati in quel rapporto.\nIn ogni caso, nel 1977 i pi\u00f9 alti dirigenti del Guardian's Office di Scientology ammisero che il Fair Game era una policy vigente nel GO (Us vs Kember, Budlong Sentencing Memorandum - Undated, 1981).\nIn due separati processi, nel 1979 e nel 1984, i legali di Scientology argomentarono come il Fair Game fosse, nei fatti, un credo di base di Scientology e che come tale meritasse tutela come \"espressione religiosa\".\nRobert Vaughn Young, membro dello staff di Scientology per vent'anni, il 4 aprile 1994 in un suo affidavit diede una descrizione ampia della pratica del Fair Game.\n\"Dead agenting\".\nNegli anni settanta Hubbard continu\u00f2 a codificare le policy relative all'\"attaccare chi ti attacca\" coniando un termine che \u00e8 usato frequentemente all'interno di Scientology: \"dead agenting\". Usato come verbo, il \"dead agenting\" \u00e8 descritto da Hubbard come una tecnica, per reagire alle accuse mosse contro Scientology, volta a distogliere dalle affermazioni critiche attraverso il contro-accusare l'accusante (in altre parole \"attacca chi ti attacca\").\nHubbard defin\u00ec la policy sul \"dead agenting\" in un bollettino del 1974:\nIn definitiva \"Dead Agenting\" si concretizza nell'attaccare e distruggere la credibilit\u00e0 della persona.\nI critici di Scientology affermano che la pratica del \"dead agenting\" \u00e8 comunemente usata sul newsgroup alt.religion.scientology per screditarli e diffamarli (analoghe iniziative possono essere rinvenute sul newsgroup free.it.religioni.scientology).\nIl sito web religiousfreedomwatch.com, sponsorizzato da Scientology, propone descrizioni di \"estremisti anti-religiosi\", quasi tutte le persone ivi descritte sono critici di Scientology.\nProponendo le foto dei critici e di presunte prove delle loro personali malefatte (cose di solito piuttosto vaghe come \u00abdocumenti ricevuti dal Religious Freedom Watch mostrano come Kristi Wachter abbia pagato una persona per compiere uno specifico progetto al posto suo e ha anche istruito questa persona a mentire nel caso in cui questa persona fosse stata scoperta\u00bb).\nIl sito religiousfreedomwatch.com \u00e8 spesso portato ad esempio di attuale pratica di \"dead agenting\".\nLa pratica del dead agenting \u00e8 stata usata contro i critici anche attraverso dei volantini.\nBonnie Woods, un'ex adepta che ha iniziato a consigliare le persone coinvolte in Scientology e i loro familiari, divent\u00f2 insieme con il marito il target di azioni di dead agenting nel 1993, quando Scientology inizi\u00f2 un'operazione di volantinaggio indicandola come promotrice di una campagna d'odio, con dimostrazioni fuori dalla sua casa e intorno al suo quartiere.\nDopo una lunga azione legale per diffamazione, nel 1999 l'organizzazione fu d'accordo a rendere pubbliche scuse pagando a Bonnie Woods 55\u00a0000 dollari per i danni e 100\u00a0000 dollari per i costi del processo.\nAltri critici hanno riportato casi di simili molestie.\nScritture.\nLe Scritture di Scientology consistono ufficialmente nelle opere scritte e nelle registrazioni su nastro delle parole di L. Ron Hubbard sul soggetto di Dianetica e Scientology. Esse, secondo le fonti ufficiali di Scientology, includono oltre mezzo milione di pagine scritte, oltre 3\u00a0000 registrazioni e circa 100 filmati. Riguardano ogni aspetto della pratica scientologica e della vita in generale, da come condurre una seduta perfetta di auditing a come lavare l'automobile o la biancheria, da come studiare (\"tecnologia di studio\") a come gestire un'impresa (\"tecnologia di management\").\nOgni tentativo di alterazione o distorsione delle Scritture (che sono coperte da copyright in tutte le principali nazioni) viene considerato una severa violazione dell'etica \"ecclesiastica\". Gli insegnamenti hubbardiani sono stati iscritti su tavolette di acciaio inossidabile, poi racchiuse in capsule di titanio e conservate in un enorme caveau costruito sul fianco di una montagna del Nuovo Messico. La propriet\u00e0, intestata alla Church of Spiritual Technology (una delle molte entit\u00e0 legali che fanno capo a ci\u00f2 che viene comunemente definito \"Scientology\") \u00e8 visibile dall'alto grazie a una figura geometrica incisa sul terreno. I due cerchi che si intersecano e le figure geometriche racchiuse al loro interno ricalcano appunto il logo della Church of Spiritual Technology, che fece costruire il caveau alla fine degli anni ottanta.\nEx scientologist che hanno familiarit\u00e0 con gli insegnamenti di Hubbard sulla reincarnazione sostengono che quel simbolo indica un \"punto di ritorno\" affinch\u00e9 i membri leali dello staff, quando nel lontano futuro torneranno qui da altri luoghi dell'universo, sappiano dove ritrovare le opere del fondatore. Come commentava il \"Washington Post\" in un suo articolo del novembre 2005, \"non c'\u00e8 nulla di peggio che arrivare dallo spazio profondo e non sapere dove parcheggiare\".\nRiti.\nScientology ha una serie di riti comuni alla maggior parte delle grandi religioni: tra di essi ci sono il \"naming\" o battesimo, il matrimonio, le cerimonie funebri. Questi riti sono celebrati da un ministro ordinato.\nEssa non ha specifiche forme di preghiera, n\u00e9 intende portare i suoi membri a una salvezza in senso cristiano, bens\u00ec alla \"conoscenza\", al \"miglioramento della vita e della comunicazione\", in sostanza alla \"felicit\u00e0\" terrena. Sulle riviste interne viene dato ampio risalto alle facolt\u00e0 e capacit\u00e0 \"paranormali\" presumibilmente acquisite dagli \"OT\", anche se in un suo libro Hubbard raccomandava ai seguaci di non farne mostra con gli esterni, che non potrebbero capire.\nGli appartenenti a Scientology possono sposarsi con il loro rito anche con appartenenti ad altre religioni. Scientology \u00e8 aperta a ogni religione e credo. Ciononostante, gli appartenenti alle religioni di matrice giudaico-cristiana dovranno presto abbandonare i loro capisaldi per rifarsi a quelli di Scientology non contemplati o apertamente osteggiati dalla loro religione di origine, quali ad esempio il concetto di reincarnazione o il fatto che, in Scientology, la beneficenza (carit\u00e0) sia considerata un atto dannoso per chi la riceve e una semplice operazione di pubbliche relazioni per chi la fa.\nUna considerazione a parte riguarda i membri della \"Sea Org\"; essi si contraddistinguono dagli altri appartenenti a Scientology per la maggiore dedizione verso gli scopi di Scientology e tra di loro i matrimoni avvengono solo tra correligionari. Tra le appartenenti donne della \"Sea Org\", anche regolarmente sposate, la gravidanza non \u00e8 ben vista in quanto i bambini distolgono dall'obbligo primario di dedizione: Scientology. Chi, ritrovatasi incinta, decidesse di portare a termine la gravidanza e dare alla luce un bambino, verr\u00e0 inviata in strutture secondarie e dovr\u00e0 rinunciare agli incarichi di prestigio, nel caso li avesse rivestiti.\nStruttura.\nAl pi\u00f9 alto livello della gerarchia ecclesiastica vi \u00e8 il \"Religious Technology Center\" (RTC) che \u00e8 il detentore dei marchi commerciali e di impresa di Dianetics e Scientology e il cui scopo \u00e8 \"salvaguardare l'adeguato uso dei marchi commerciali, proteggere il pubblico e assicurarsi che la potente tecnologia di Dianetics e Scientology rimanga in buone mani e venga usata correttamente\". Solo alle organizzazioni autorizzate, sotto l'autorit\u00e0 di RTC, viene permesso di amministrare i servizi di Dianetics e Scientology. Tutta la dirigenza del Religious Technology Center \u00e8 composta da ufficiali della Sea Organization.\nScientology Internazionale (CSI) \u00e8 la Casa Madre dell'organizzazione di Scientology che stabilisce la direzione per l'espansione dei suoi programmi umanitari e religiosi in tutto il mondo. CSI fornisce guida e assistenza tecnica a tutti i livelli delle organizzazioni di Scientology affinch\u00e9 esse a loro volta portino agevolmente i loro membri ai pi\u00f9 alti livelli del progresso spirituale disponibile in Scientology, chiamato \"Ponte verso la libert\u00e0 totale\". La CSI si avvale per le sue funzioni di organizzazioni di collegamento continentali e nazionali.\nSubito dopo nella gerarchia viene l'Organizzazione di Servizio della Nave di Flag (FSSO - \"Flag Service Ship Organization\"), situato allo stesso livello ecclesiastico di Flag, che si trova in California, si trova a bordo della Motonave Freewinds di 135 metri. Qui si possono recare gli Scientologist di tutto il mondo indipendentemente dal livello raggiunto in Scientology e offre la possibilit\u00e0 di un ritiro spirituale lontano dai crocevia e dalla confusione del mondo. Il pi\u00f9 alto dei livelli finora rilasciati, OT VIII, \u00e8 disponibile soltanto a bordo della Freewinds.\nL'Organizzazione di Servizio di Flag (FSO), a Clearwater, \u00e8 il quartier generale spirituale della religione di Scientology. Essa amministra i pi\u00f9 alti livelli religiosi dell'addestramento e dell'auditing in molte lingue a Scientologist di tutto il mondo. Nota come la Mecca di Scientology, FSO inoltre addestra gli staff al rango pi\u00f9 elevato di ministro.\nProseguendo verso il basso nella gerarchia, incontriamo le Organizzazioni Avanzate e Organizzazioni Saint Hill. Vengono chiamate \"Saint Hill\" come l'originale Maniero di Saint Hill, collina a East Grinstead, nel Sussex, Inghilterra, casa del Fondatore nella prima met\u00e0 degli anni 60 e prima Accademia della religione. Si tratta di college leader dell'organizzazione con ampi spazi e attrezzature per l'addestramento degli auditor. La maggior parte degli studenti della Saint Hill organizza i propri orari di frequenza per potersi dedicare a un intenso periodo di addestramento sul Corso di Istruzione Speciale di Saint Hill, il pi\u00f9 esteso corso di addestramento in tutta Scientology.\nL'Organizzazione Avanzata, pur condividendo lo stesso edificio di una Saint Hill, \u00e8 al di sopra di essa dal punto di vista ecclesiastico e offre auditing e addestramento avanzati; \u00e8 specializzata nell'auditing. Qui \u00e8 dove gli Scientologist progrediscono sui livelli OT (Thetan Operante).\nSotto le Organizzazioni Avanzate e Saint Hill ci sono le Chiese di Scientology di Classe V (conosciute comunemente come \"org\") che rappresentano il primo scaglione delle chiese di Scientology. Come tali formano la maggioranza dei centri per l'addestramento di auditor, dove gli Scientologist raggiungono lo stato di Clear. Le filiali di Scientology di Classe V agiscono come fulcro delle attivit\u00e0 di Scientology all'interno delle proprie comunit\u00e0 religiose, includendo gli Auditor del Campo e gruppi e missioni di un'area (vedi sotto). Istituite nelle principali citt\u00e0 del mondo, \u00e8 qui che i ministri di Scientology ricevono l'ordinazione: per \"ministro di Scientology\" si intende variamente sia l'auditor addestrato unicamente alle teorie hubbardiane, che chi abbia seguito un semplice corso di studio di poche ore; esse sono conosciute come organizzazioni di Classe V poich\u00e9 addestrano gli auditor fino al livello di Auditor Diplomato di Classe V (un livello indicato nel percorso spirituale della religione Scientology noto come \"Ponte verso la libert\u00e0 totale\".)\nScendendo di un altro livello nella gerarchia si hanno le Missioni. Mentre Scientology Internazionale \u00e8 la Casa Madre per le organizzazioni fino al livello gerarchico finora illustrato, le Filiali hanno come loro Casa Madre, \"Scientology Mission International\" (SMI) che si trova all'interno di CSI e offre assistenza alle missioni di tutto il mondo per la consegna dei loro servizi. Le missioni offrono tutti i servizi introduttivi di Scientology e sono a un livello superiore rispetto agli Auditor del Campo e ai gruppi (vedi sotto). La certificazione e i completamenti dei corsi di addestramento e dell'auditing della missione vengono fatti presso la pi\u00f9 vicina filiale.\nAl fondo della gerarchia della religione di Scientology ci sono gli Auditor del Campo che sono i singoli ministri della religione di Scientology che lavorano autonomamente o in gruppi all'esterno delle chiese e missioni di Scientology organizzate, per aiutare nuovi Scientologist a progredire sul \"Ponte verso la libert\u00e0 totale\": Essi svolgono semplici conferenze e amministrano i corsi introduttivi di Dianetics e Scientology. La certificazione e i completamenti dei corsi di addestramento e dell'auditing vengono fatti presso la filiale pi\u00f9 vicina.\nLe linee guida per i Ministri del Campo, formati da auditor, gruppi e Ministri Volontari che amministrano servizi all'esterno delle Chiese organizzate vengono fornite dalla Lega Ecclesiastica Internazionale dei Pastori Hubbard (I HELP) branca della CSI.\nFigura peculiare della struttura organizzativa religiosa di Scientology sono gli FSM, o Membri dello Staff sul Campo. Essi si incaricano di instradare il pubblico nuovo verso i servizi di Scientology e ricevono una percentuale (generalmente del 10%) su corsi e servizi che i loro protetti andranno ad acquistare presso le diverse strutture fin qui elencate. Una provvigione del 15% \u00e8 riconosciuta anche a chi piazza le donazioni alla IAS.\nOgni \"organizzazione\" o \"associazione di Scientology\" \u00e8 rigidamente strutturata al suo interno in un organigramma a 9 divisioni e svariati dipartimenti. Questa struttura viene ripetuta specularmente dal basso verso l'alto e dall'alto verso il basso, cosicch\u00e9 poniamo il \"Direttore Esecutivo\" di un'org locale di Classe V dovr\u00e0 rispondere del suo operato al suo omologo dell'org superiore ecc. Il tutto crea la cosiddetta \"linea di comando\" su cui viaggiano disposizioni, ordini di esecuzione ecc.\nCritiche e aspetti controversi.\nI governi di Svizzera (\"Rapporto della Commissione Consultiva della Sicurezza dello Stato. luglio 1998\"), Germania (\"Rapporto Jaschke\" del 1995 e \"Cosiddette Sette e Psicogruppi, rapporto finale presentato al Governo dal Parlamento Tedesco, giugno 1998\") e Belgio definiscono ufficialmente \"Scientology\" come un culto totalitario. In Germania, in particolare, nel dicembre del 2007 il ministro dell'Interno tedesco Wolfgang Sch\u00e4uble e i responsabili dell'Interno dei 16 stati federali hanno concordato di \"non considerare Scientology un'organizzazione compatibile con la costituzione\", aprendo quindi la strada per una possibile messa al bando dell'organizzazione.\nIn Belgio, dopo un'inchiesta durata sei anni, la procura \u00e8 pronta a citare in giudizio l'organizzazione per diversi reati grazie ad alcune prove raccolte di recente.\nIn Francia, un documento parlamentare (\"Rapporto Guyard\" prodotto nel 1995) ha classificato l'organizzazione come un culto pericoloso; in Francia Scientology \u00e8 stata condannata per truffa nell'ottobre 2009 e a una multa di euro, evitando il rischio di scioglimento grazie a un recente emendamento legislativo che impedisce alla giustizia francese di sciogliere le organizzazioni condannate per truffa. In Gran Bretagna, Scientology non raggiunge gli standard legali per essere considerata una religione. In Grecia un'inchiesta partita nel 1995 ha portato alla condanna in tribunale e conseguente smantellamento dell'organizzazione avvenuto nel gennaio 1997. Lo \"status\" di Scientology continua a essere fonte di controversie in molti paesi nel mondo e Scientology stessa tende a presentarsi come religione o negando di esserla a seconda delle norme vigenti nel Paese.\nLo stesso Parlamento europeo nel 1997 si \u00e8 occupato del fenomeno settario in Europa. Nella relazione viene pi\u00f9 volte citata Scientology come esempio di setta.\nCriticata a pi\u00f9 riprese per gli onerosi corsi offerti ai suoi fedeli (necessari per evolversi a un grado pi\u00f9 alto di conoscenza e di valore intrinseco), Scientology \u00e8 stata spesso accusata, e a volte condannata, anche per maltrattamenti minorili, ricatti ed estorsioni, minacce ed evasioni fiscali, truffa. Oltre a ci\u00f2 Hubbard si \u00e8 lasciato andare negli anni a discutibili manifestazioni di apprezzamento verso il regime greco dei colonnelli e l'apartheid in Sudafrica.\nHubbard, al di fuori della cerchia di venerazione di cui ha goduto presso i suoi seguaci, \u00e8 stato definito come un bugiardo patologico (la definizione di \"bugiardo patologico\" fu data da un giudice statunitense in corte), se non addirittura un malato di mente; si \u00e8 sostenuto minasse la libert\u00e0 di critica con i suoi sistemi educativi.\nIl simbolo di Scientology, la croce a otto punte, \u00e8 molto simile a quello della setta del satanista Aleister Crowley di cui Hubbard fu membro (secondo Scientology come spia del governo americano anche se questa tesi \u00e8 considerata assolutamente ridicola dai suoi detrattori).\nLe celebrit\u00e0.\nScientology vanta tra le sue fila importanti esponenti del mondo del cinema, i pi\u00f9 noti dei quali sono Tom Cruise e John Travolta, che sostengono di aver tratto beneficio nel corso della propria vita dall'applicazione delle tecniche sviluppate da Hubbard. Nicole Kidman, seconda moglie di Tom Cruise, anch'essa sposata con rito scientologico, non ha proseguito l'affiliazione dopo il divorzio. Nemmeno Pen\u00e9lope Cruz, che con l'attore ebbe una storia importante, ha aderito al credo nonostante abbia seguito alcuni corsi. Anche la terza moglie, Katie Holmes, termin\u00f2 la sua esperienza dopo la separazione per tornare alla religione cristiana.\nFra i membri dell'organizzazione figurano inoltre Kirstie Alley, Lisa Marie Presley, Nancy Cartwright, Jason Lee, Isaac Hayes, Edgar Winter, Chick Corea, tutti testimonial di pubblicit\u00e0 in favore di Scientology.\nL'attore Jason Beghe inizia a frequentare Scientology nel 1994, partecipando anche a video volti a promuovere l'organizzazione. Nell'aprile del 2008, lascia Scientology e comincia a criticarla pubblicamente. Il critico di Scientology Mark Bunker in quello stesso mese lo aiuta a inserire un'intervista, in cui Beghe parla della sua esperienza in Scientology, su YouTube. Paul Haggis, noto regista e produttore cinematografico, ha lasciato Scientology dopo 35 anni di militanza.\nAltri nomi ugualmente di spicco hanno dichiarato di aver studiato l'argomento e seguito alcuni corsi, salvo poi orientarsi verso altri lidi. Si ritiene che in alcuni casi il sorprendente successo di Scientology fra le personalit\u00e0 pi\u00f9 in vista dello star system non sia estraneo alla facilit\u00e0 con cui l'adesione all'organizzazione consente di accedere a un nutrito club priv\u00e9e di artisti, produttori e imprenditori particolarmente radicato nella zona di Hollywood. Star un tempo osannate dall'establishment scientologico, come ad esempio il musicista Frank Stallone fratello del pi\u00f9 celebre Sylvester, non vengono pi\u00f9 citate dalla letteratura interna, e Christopher Reeve, primo interprete di \"Superman\" sul grande schermo, non us\u00f2 parole tenere per definire Scientology.\nLo stesso hanno fatto John W. Campbell, editore di \"Astounding Stories\" su cui venne originariamente pubblicata la teoria dianetica e uno dei primi grandi sostenitori di Hubbard, e lo scrittore e filosofo William S. Burroughs, inizialmente affascinato dalle teorie di Hubbard che in seguito per\u00f2 defin\u00ec \"enunciati apertamente fascisti\". Tra le celebrit\u00e0, o comunque tra gli artisti italiani seguaci del credo hubbardiano troviamo Maria Dragoni, soprano. Aldo Reggiani (1946-2013), protagonista della prima \"Freccia Nera\" e poi regista teatrale, lasci\u00f2 invece Scientology nel 2007.\nAlcuni attori e attrici ringraziano Scientology sul proprio sito web: \u00e8 il caso di Jessica Polsky e di Michel Altieri. Altri artisti celebri invece partecipano a eventi di Scientology e la loro partecipazione viene pubblicizzata su riviste del movimento, \u00e8 il caso di Roby Facchinetti dei Pooh e di Luca Jurman.\nIn Italia per un certo tempo si portava come esempio di celebrit\u00e0 conquistata alla causa Maria Pia Gardini, presentata come sorella (in realt\u00e0 cugina) dell'imprenditore Raul Gardini. La donna, che alla fine degli anni ottanta raggiunse il massimo livello OT disponibile (OT VIII) e vinse il titolo di \"auditor dell'anno\" di Flag, ha poi lasciato il movimento e ha rilasciato dichiarazioni profondamente critiche, accusando il movimento di truffa ed estorsione. Ron Hubbard consider\u00f2 sempre importante conquistare celebrit\u00e0 alla causa di Scientology (in particolare considerava obiettivi interessanti Ernest Hemingway, Charlie Chaplin, Greta Garbo e Walt Disney, ma anche tanti altri), e scrisse a tale proposito direttive specifiche per reclutare personaggi famosi e opinion leader.\nScientology in Italia, critiche e vicende penali.\nScientology arriv\u00f2 in Italia nel 1974 con la fondazione del primo \"Hubbard Dianetics Institute\". Nonostante Scientology fosse stata fondata nel 1954, inizialmente in Italia il nome Scientology non fu utilizzato, n\u00e9 il movimento si presentava come una religione. Il primo statuto della sede di Milano del 1977 affermava che l'organizzazione aveva natura \"idealistica\", la dianetica era indicata non quale religione ma quale scienza. Con lo statuto del 1982 (dopo circa trent'anni dalla fondazione di Scientology) per la prima volta i fini dell'organizzazione verranno definiti \"religiosi, culturali e idealistici\" anche in Italia, e sar\u00e0 introdotto il termine \"chiesa\", nonostante l'organizzazione di Milano continuasse a denominarsi Dianetics Institute. Con lo statuto del 1985 l'organizzazione assumer\u00e0 anche in Italia il nome di \"Chiesa di Scientology\".\nCon i primi seguaci arrivarono anche le prime polemiche. Sin dall'inizio infatti i vari centri di dianetica furono oggetto di esposti e indagini di varie preture d'Italia per reati di truffa, violazione valutaria, associazione a delinquere, esercizio abusivo della professione medica, circonvenzione di incapaci, violazioni delle leggi che disciplinano il rapporto di lavoro. Alla met\u00e0 degli anni ottanta Scientology fu quindi al centro di una monumentale inchiesta giudiziaria che si concluse con il rinvio a giudizio, nel 1988, di 140 operatori dei suoi centri, ormai diffusi su quasi tutto il territorio nazionale.\nLe imputazioni spaziavano dalla circonvenzione di incapace all'abuso della professione medica, fino all'associazione per delinquere. Il procedimento, che per 12 anni vide alternarsi pesanti condanne dei giudici di merito e annullamenti dalla Corte di cassazione, si concluse in via definitiva nel 2000. I vertici furono assolti dall'imputazione di associazione per delinquere, ma furono mantenute alcune condanne per circonvenzione di incapace e abuso della professione medica. Del 1989, ribadita, dopo un annullamento con rinvio della Corte di cassazione, dalla Corte di Appello di Bologna nel 1993 (N. 2011 R. Sent. N. 1371/92-p R. Gen), la condanna del Pretore di Modena per truffa e abuso della professione medica in merito al cosiddetto \"Purification Rundown\" o programma di purificazione, ancora commercializzato sia da Scientology che dal suo ente associato Narconon.\nNel 1996 Scientology (pi\u00f9 propriamente la New Era Publications Italia Srl, casa editrice dell'organizzazione) viene condannata dall'Autorit\u00e0 garante della Concorrenza e del Mercato per pubblicit\u00e0 ingannevole (Provvedimento n. 3582). Si legge nel provvedimento del Garante: \"che il messaggio pubblicitario, apparso sul settimanale \"Oggi\" (n. 35 del 30 agosto 1995, pag. 87), teso a promuovere la vendita, effettuata dalla New Era Publications Italia Srl, del libro \"Dianetics\" di L. Ron Hubbard, abbinata all'omaggio del libro \"La via della felicit\u00e0\", costituisce, limitatamente alla parte in cui si vantano come riconoscimenti da parte di 130 Governi e del Congresso degli Stati Uniti semplici ringraziamenti di cortesia per l'invio in omaggio del libro \"La Via della felicit\u00e0\", pubblicit\u00e0 ingannevole, ai sensi dell'articolo 2, lettera b), del Decreto Legislativo n. 74/92, e ne vieta l'ulteriore diffusione\".\nNel 1997 Scientology viene condannata nuovamente dall'Autorit\u00e0 garante della Concorrenza e del Mercato per pubblicit\u00e0 ingannevole (Provvedimento n. 5016). Si legge nel provvedimento del Garante: \"che il messaggio pubblicitario reclamizzante 20 lezioni di \"Anatomia della mente umana\", cos\u00ec come descritto al punto 2, \u00e8 da ritenere ingannevole ai sensi degli artt. 1 e 2, con riferimento all'articolo 3 del Decreto Legislativo del 25 gennaio 1992 n. 74, per le ragioni e nei limiti esposti in motivazione, e ne vieta, con effetto immediato, l'ulteriore diffusione\".\nNel novembre del 2004 il Tribunale di Cagliari condanna (N. 1555/2003 R.G. TRIB. N. 25/1999 R.N.R.) un dirigente della locale organizzazione di Scientology a 4 anni e 6 mesi di reclusione per il reato di estorsione, nel dettaglio il dirigente \u00e8 stato condannato: \"perch\u00e9, anche in concorso con altre persone non identificate, con pi\u00f9 azioni esecutive del medesimo disegno criminoso, mediante minacce, costringeva ripetutamente De. R. a consegnargli varie somme di danaro in contanti per un ammontare complessivo di circa cento milioni di lire, cos\u00ec procurandosi l'ingiusto profitto della predetta somma, con pari danno della persona offesa. Minacce consistite: nel prospettare la morte della persona offesa e dei suoi genitori; nel prospettare rivelazioni su particolari intimi della vittima appresi nell'ambito dell'associazione \"Missione Chiesa di Scientology\" di Cagliari frequentata dalla vittima (e di cui il Ca. era dirigente).\"\nAttualmente Scientology \u00e8 presente in Italia con una ventina di \"org\" (chiese) e una quarantina di missioni sparse su tutto il territorio nazionale, con una netta prevalenza nelle regioni settentrionali. Nel 1997 dichiarava 100\u00a0000 seguaci sul territorio nazionale, ma il Rapporto di Pubblica Sicurezza del Ministero dell'Interno su \"Sette religiose e nuovi movimenti magici in Italia\" del 1998 ne fiss\u00f2 il seguito a circa 7\u00a0000 unit\u00e0.\nIl rapporto del 1997 redatto dal Dipartimento di Pubblica Sicurezza e inviato il 29 aprile del 1998 dal Ministero dell'Interno alla Commissione per gli Affari Costituzionali contiene molti passi critici nei confronti di Scientology.\nIl rapporto rileva sia gli altissimi costi dei procedimenti sia le tecniche di reclutamento attraverso, si cita testualmente, \"\"un test gratuito di \"misurazione della personalit\u00e0\", rappresentato da un questionario formato da circa duecento domande rivelatrici (in realt\u00e0 mirate a conoscere meglio gli aspetti caratteriali dei loro interlocutori); dopodich\u00e9, individuati i soggetti pi\u00f9 influenzabili, li convincono a \"curarsi\", sottoponendosi a sedute di auditing\".\"\nLo stesso rapporto sottolinea che le procedure di Scientology sono destinate ad attuare \"il sistema di \"condizionamento mentale\"\". Il quadro d'insieme che si ricava dal Rapporto \u00e8 quindi estremamente negativo verso Scientology che viene descritta come una vera e propria setta.\nI gruppi legati a Scientology.\nScientology, anche in Italia, \u00e8 presente con numerose organizzazioni collegate. Quattro di esse agiscono sotto l'\"ombrello\" dell'Association for Better Living and Education\nAltri gruppi legati a Scientology sono:\nAttraverso questi gruppi sono state lanciate campagne pubbliche tra cui: \"\"Dico no alla Droga\", \"Voglia di Imparare\", \"Perch\u00e9 non accada\" e \"United For Africa\". Tali campagne vengono indicate come un mezzo per farsi pubblicit\u00e0 \"a poco prezzo\"\" e raramente viene esplicitato che dietro la campagna c'\u00e8 Scientology.\nI critici sostengono che tali gruppi e attivit\u00e0 sarebbero \"di facciata\", utili per diffondere occultamente gli ideali religiosi di Scientology in ambiti laici in cui non sarebbero altrimenti ammessi, per reclutare nuovi seguaci e per diffondere un senso di legittimit\u00e0. Alcuni dei suddetti enti (CCDU, Narconon, Applied Scholastics) nonostante negli Stati Uniti facciano parte del \"gruppo\" di affiliate che godono dell'esenzione fiscale concessa a Scientology nel 1993 (in quanto impegnati al perseguimento di un fine religioso), in Italia sono stati registrati in modo autonomo e negano ogni legame con la \"organizzazione madre\", presentandosi come entit\u00e0 del tutto autonome, laiche e al pi\u00f9 collegate solo \"ideologicamente\" ma non subordinate a essa. In realt\u00e0, ex staff e sostenitori dell'organizzazione hanno successivamente dichiarato di poter dimostrare che nessuna di queste organizzazioni \u00e8 in realt\u00e0 autonoma, in quanto ogni decisione esecutiva proviene o deve comunque essere sottoposta preventivamente al vaglio dell\"Ufficio degli Affari Speciali\" di Scientology. Tutti i recapiti telefonici del CCDU, ad esempio, fanno capo a utenze interne di Scientology, e le attivit\u00e0 della Onlus sul territorio sono coordinate da un membro della Sea Org, il responsabile per la riforma sociale.\nL'inchiesta del 1988 del giudice Mulliri in merito alle attivit\u00e0 del Narconon present\u00f2 per\u00f2 una realt\u00e0 completamente diversa e una precisa direzione dell'organizzazione, mentre il CCDU risulta nell'organigramma ufficiale di Scientology come parte del suo \"Dipartimento 20\" (Ufficio degli Affari Speciali).\nDico no alla droga.\n\"Dico no alla Droga\" \u00e8 un'associazione che promuove una campagna d'informazione contro le droghe promossa da Scientology e fondata, secondo quanto afferma Scientology, sui principi espressi da L. Ron Hubbard. Negli Stati Uniti d'America l'omologa organizzazione \u00e8 denominata \"Foundation for a Drug-Free World\". La campagna \u00e8 nata in Italia nel 1987 e si avvale come testimonial di gente di spettacolo, sportivi e politici.\nL'attivit\u00e0 si articola nella diffusione di volantini e opuscoli informativi e in incontri informativi anche presso le scuole tenuti da membri della chiesa di Scientology.\nLa campagna viene additata come mezzo per farsi pubblicit\u00e0 \"a poco prezzo\" e raramente viene esplicitato che dietro la campagna c'\u00e8 Scientology.\nRiconoscimento giuridico nello Stato Italiano.\nScientology non \u00e8 riconosciuta come confessione religiosa dall'ordinamento giuridico italiano e non \u00e8 altres\u00ec riconosciuta come ente di culto. Pertanto, Scientology, mancando sia dell'intesa che della qualifica di ente di culto, non \u00e8 riconosciuta dallo Stato Italiano come religione.\n\u00c8 tuttavia oggetto di dibattito, anche giuridico, se Scientology sia o meno una confessione religiosa \"di fatto\". Scientology richiama, come sorta di riconoscimento, alcune sentenze della Cassazione: ad es. la Sentenza 22 ottobre 2001, n. 12871. Questa sentenza, tuttavia, si limita ad affermare che: \"la riducibilit\u00e0 di una data organizzazione nel novero delle confessioni religiose deve essere riscontrata e accertata, secondo le indicazioni della Corte Cost. Sent. 195 del 27 aprile 1993, sulla base degli elementi ritraibili, oltre che dalla valutazione dello Statuto, dell'esistenza di precedenti riconoscimenti pubblici e, infine, dalla comune considerazione\". La sentenza pertanto d\u00e0 prescrizioni al giudice tributario su quali princ\u00ecpi basare le proprie decisioni, non dando quindi alcun \"bollino di riconoscimento\".\nIn altre sentenze della Cassazione si riconosce tuttavia il carattere religioso dell'\"\"ente di natura associativa\" Scientology o comunque si cita: \"pur ammettendo il carattere religioso...\"\" (Cassazione. Terza Sezione Penale. Sentenza 23 febbraio 2000, n. 2081, sentenza che statuisce la natura commerciale di alcune attivit\u00e0 del Narconon). In definitiva, la mancanza di un formale riconoscimento da parte dell'ordinamento giuridico italiano fa s\u00ec che la natura di confessione religiosa andr\u00e0 accertata di volta in volta (le sentenze in Italia non sono un precedente vincolante) dal giudice chiamato a dirimere una data questione. L'accertamento della natura religiosa andr\u00e0 fatto sulla base dei principi indicati dalla Corte Costituzionale che dice: \"Nulla quaestio quando sussista un'intesa con lo Stato. In mancanza di questa, la natura di confessione potr\u00e0 risultare anche da precedenti riconoscimenti pubblici, dallo statuto che ne esprima chiaramente i caratteri, o comunque dalla comune considerazione\".\nInfluenza culturale.\nAll'organizzazione \u00e8 dedicato il documentario \"\" (2015), diretto da Alex Gibney, nel quale si alternano testimonianze di otto ex-membri alla storia dell'organizzazione; Scientology cerc\u00f2 di impedirne inutilmente la distribuzione. Sul fondatore Hubbard c'\u00e8 anche il film The Master.\nL'ex scientologa Leah Remini ha presentato un documentario di denuncia in lingua inglese su Scientology con numerose interviste e testimonianze, giunto alla sua terza stagione."}
{"id": "39709", "revid": "125474451", "url": "https://it.wikipedia.org/wiki?curid=39709", "title": "Papa Leone XIII", "text": "\u00c8 ricordato nella storia dei papi dell'epoca moderna come pontefice che ritenne che fra i compiti della Chiesa rientrasse anche l'attivit\u00e0 pastorale in campo socio-politico. Se con lui non si ebbe la promulgazione di ulteriori dogmi dopo quello dell'infallibilit\u00e0 papale solennemente proclamato dal Concilio Vaticano I, egli viene tuttavia ricordato quale \"Papa delle encicliche\": ne scrisse ben 86, con lo scopo di superare l'isolamento nel quale la Santa Sede si era ritrovata dopo la perdita del potere temporale con l'Unit\u00e0 d'Italia.\nLa sua pi\u00f9 famosa enciclica fu la \"Rerum Novarum\" con la quale si realizz\u00f2 una svolta nella Chiesa cattolica, ormai pronta ad affrontare le sfide della modernit\u00e0 come guida spirituale internazionale. In questo senso correttamente gli fu attribuito il nome di \u00abPapa dei lavoratori\u00bb e di \u00abPapa sociale\u00bb, infatti scrisse la prima enciclica esplicitamente sociale nella storia della Chiesa cattolica e formul\u00f2 quindi i fondamenti della moderna dottrina sociale della Chiesa.\nNelle sue opere a favore della Chiesa venne aiutato dal fratello Giuseppe, elevato al grado di cardinale dallo stesso Leone XIII nel 1879. Leone XIII \u00e8 noto anche per essere stato il primo Papa, dopo mille anni di Storia, a non esercitare il potere temporale, perch\u00e9 impedito dalla recente occupazione italiana, destinata a perdurare per un sessantennio.\nFatto inconsueto nella cronaca dei pontificati l'episodio d'una sua visione mistica preconizzante un a lui prossimo futuro, drammatico specialmente per la Chiesa cattolica, che ebbe una certa influenza sul suo pensiero teologico e probabilmente sulla sua seguente ispirazione ministeriale.\nBiografia.\nInfanzia ed educazione.\nVincenzo Gioacchino Pecci nacque il 2 marzo 1810 a Palazzo Pecci di Carpineto Romano (che a quei tempi faceva parte del Primo Impero francese) da Lodovico Pecci e Anna Prosperi Buzi. Tra i fratelli vi fu il cardinale Giuseppe Pecci e il conte Giovanni Battista Pecci, che proprio a Carpineto Romano nel 1865 fece da padrino all'ordinazione sacerdotale di sant'Antonino Fantosati.\nLa famiglia Pecci apparteneva alla nobilt\u00e0 di toga. Il padre era commissario di guerra e colonnello. Gi\u00e0 in giovent\u00f9 Vincenzo Gioacchino Pecci si segnal\u00f2 quale ragazzo dotato con una particolare predilezione per lo studio della lingua latina. Egli fu allievo del collegio dei gesuiti di Viterbo e, dal 1824 al 1832, studi\u00f2 teologia presso il \"Collegium Romanum\".\nOrdinazione sacerdotale.\nLa formazione per il servizio diplomatico e amministrativo pontificio presso l'Accademia dei Nobili a Roma occup\u00f2 Vincenzo Gioacchino Pecci dal 1832 al 1837, anno in cui egli fu ordinato sacerdote dall'arcivescovo di Ferrara Carlo Odescalchi. Gi\u00e0 nel 1838 fu inviato quale delegato papale a Benevento, citt\u00e0 appartenente allo Stato Pontificio. In seguito, con la stessa funzione fu mandato a Perugia. Nel 1843 papa Gregorio XVI lo nomin\u00f2 arcivescovo titolare di Damiata; la cerimonia si svolse in San Lorenzo in Panisperna.\nMissione diplomatica in Belgio.\nNel 1843 venne inviato quale nunzio apostolico in Belgio, un'esperienza che gli lasci\u00f2 una particolare predilezione per il mondo francofono, la cui stampa egli leggeva regolarmente. Tuttavia il suo sostegno all'episcopato belga, che si trovava in conflitto col governo in merito all'istruzione giovanile, gli caus\u00f2 la richiesta alla Santa Sede di allontanamento da parte di re Leopoldo I, che naturalmente dovette essere accettata. Il 19 gennaio 1846 fu nominato arcivescovo \"ad personam\" di Perugia.\nArcivescovo di Perugia.\nNella citt\u00e0 umbra Pecci rest\u00f2 dal 1846 al 1877, ossia per pi\u00f9 di trent'anni, nonostante in quel periodo fosse stato nominato cardinale, si dice perch\u00e9 fosse considerato un ribelle dal potente Cardinal Segretario di Stato Giacomo Antonelli. In questi anni, nonostante i difficili rapporti col nuovo Stato italiano, realizz\u00f2 nel territorio diocesano oltre cinquanta chiese (dette chiese Leonine) e altri edifici.\nCardinalato.\nFu nominato cardinale nel concistoro del 19 dicembre 1853 e successivamente camerlengo della Chiesa cattolica, dopo la morte del cardinal segretario di Stato Antonelli. Il 20 febbraio 1878 fu eletto papa, all'et\u00e0 di 68 anni, come successore di papa Pio IX dopo un conclave di soli due giorni, il primo dopo la fine del millenario potere temporale dei papi.\nIl pontificato.\nL'incoronazione di Leone XIII ebbe luogo nella Cappella Sistina il 3 marzo 1878. La sua salute cagionevole lasciava presagire un pontificato di transizione. Esso si sarebbe rivelato invece addirittura il terzo per durata all'epoca (essendo il secondo quello di Pio IX, pontefice che regn\u00f2 dal 1846 al 1878, e considerando anche quello di san Pietro) e, solo nel 2004, \u00e8 stato superato da quello di papa Giovanni Paolo II.\nLa scelta del nome Leone (in omaggio a papa Leone XII che ammir\u00f2 molto in giovent\u00f9) costitu\u00ec un primo segno che il nuovo Papa intendeva perseguire un mutamento nell'impostazione del papato rispetto al proprio predecessore.\nAttivit\u00e0 diplomatica.\nIl pontificato di Leone XIII s'inser\u00ec in un'epoca di progressiva laicizzazione della societ\u00e0. Tale circostanza comport\u00f2 una serie di tensioni fra la Santa Sede e i vari governi. Papa Leone XIII seppe fare opera di mediazione tra le istanze legate alla modernit\u00e0 e la posizione intransigente presa dal suo predecessore papa Pio IX. In Italia egli prosegu\u00ec tuttavia la ferma opposizione al Regno d'Italia, mantenendo il \"Non expedit\" e impedendo dunque la partecipazione dei cattolici italiani alle elezioni e, in generale, alla vita politica dello Stato.\nIn seguito alla proposta di un Comitato internazionale composto da grandi personalit\u00e0, rappresentative degli ambienti culturali e politici europei, si pianific\u00f2 l'iniziativa della erezione di un monumento a Giordano Bruno in Roma. In reazione alla netta opposizione della Santa Sede, nel gennaio del 1888 si organizzarono manifestazioni a favore del monumento da parte degli studenti romani, represse dalla polizia con scontri e arresti, sino ad arrivare alla chiusura dell'Universit\u00e0 di Roma. In seguito alle elezioni per il rinnovo del Consiglio comunale di Roma del giugno 1888, i liberali ottennero la maggioranza grazie al sostegno nei confronti dell'iniziativa, e nel dicembre il nuovo Consiglio concesse lo spazio di Campo de' Fiori per l'erezione del monumento, ottenendo anche l'approvazione del capo del governo Francesco Crispi. Leone XIII, rinunciando a lasciare Roma, come in realt\u00e0 aveva minacciato, rimase tutto il giorno in digiuno e in raccoglimento davanti alla statua di san Pietro.\nQuindi il 30 giugno 1889 pronunci\u00f2 una solenne allocuzione di condanna e di protesta per l'oltraggio che affermava di avere subito, denunciando la \"lotta a oltranza contro la religione cattolica\" da parte di un mondo moderno ostile alla Chiesa e a Dio. Quanto a Bruno, l'allocuzione papale confermava in pieno la legittimit\u00e0 della condanna e del rogo: \"non possedeva un sapere scientifico rilevante\" mentre aveva avuto \"stravaganze di debolezza e corruzione\". La celebrazione del 9 giugno 1889 apparve un evento di portata europea: i sentimenti a favore della libert\u00e0 scientifica e contro l'oscurantismo religioso vennero espressi in una imponente manifestazione. L'oratore ufficiale, Giovanni Bovio, disse che il papa soffriva di pi\u00f9 le celebrazioni di quella giornata che la perdita dello Stato della Chiesa.\nNel 1896 invi\u00f2 un breve apostolico di apprezzamento e sostegno al Congresso antimassonico internazionale di Trento.\nIn Germania, con una serie di concessioni a Bismarck Leone XIII seppe - opponendosi anche al Partito cattolico tedesco, la \"Zentrumspartei\" \u2013 porre termine alla \"Kulturkampf\". Pure in Francia \u2013 suscitando anche l\u00ec il malcontento dei settori cattolici pi\u00f9 conservatori\u00a0\u2013 invit\u00f2 i cattolici al rappacificamento con la Terza Repubblica, malgrado quest'ultima, governata da maggioranze viepi\u00f9 radicali e anticlericali, avviasse un programma di progressiva secolarizzazione delle istituzioni, a iniziare dal settore scolastico. Tale evoluzione sfoci\u00f2, nel 1905, dopo la morte di Leone XIII, nella separazione tra Stato e Chiesa.\nMaggior successo ebbe la politica del Pontefice nelle controversie aperte con la Svizzera e con i Paesi dell'America Latina. Vi furono i primi contatti con gli Stati Uniti d'America e con la Russia e pure le relazioni con il Regno Unito e la Spagna migliorarono. La statura internazionale del Papa\u00a0\u2013 pur non raggiungendo il livello di coinvolgimento politico e di influenza a cui Leone XIII mirava - si accrebbe anche grazie alla mediazione che egli svolse sia nel conflitto delle Isole Caroline sia per la guerra ispano-americana del 1898.\nAttivit\u00e0 pastorale.\nNella sua enciclica \"Immortale Dei\" del 1885 affront\u00f2 il problema del ruolo dei cattolici negli stati moderni, negando il conflitto tra scienza e religione nell\"Aeterni Patris\" del 1879. La sua enciclica \"Rerum Novarum\", pubblicata nel 1891, \u00e8 considerata il testo fondativo della moderna dottrina sociale cristiana. La \"Rerum Novarum\" affronta il problema dei diritti e dei doveri del capitale e del lavoro, cercando di mediare tra le posizioni di orientamento socialista e rivoluzionario e quelle proprie del liberismo economico di impronta capitalista, inaugurando una riflessione sui problemi del lavoro nel mondo moderno successivamente ripresa e approfondita nel 1931 dalla \"Quadragesimo Anno\" di papa Pio XI, dalla \"Mater et Magistra\" di papa Giovanni XXIII del 1961, dalla \"Populorum progressio\" di papa Paolo VI del 1967 e, pi\u00f9 di recente, (1991), dalla \"Centesimus Annus\" di papa Giovanni Paolo II.\nIl pontefice si schiera per la collaborazione fra le classi:\nFu particolarmente attivo dal punto di vista dell'insegnamento, fondando istituti di filosofia e universit\u00e0 curate da religiosi e da laici. Si apr\u00ec al laicato universitario, grazie alle numerose accademie presenti all'epoca, in particolare a Siena, dove oper\u00f2 lo scolarca presidente Girolamo Benvoglienti, e a Lucca. Furono proprio le raccomandazioni dei vescovi Filippo Sardi (3 agosto 1789\u00a0\u2013 8 marzo 1826) e Giuseppe II De Nobili (3 luglio 1826\u00a0\u2013 29 marzo 1836) a permettere il lavoro degli accademici coadiutori dell'enciclica della modernit\u00e0, ovvero la Rerum Novarum, i filomati di Lucca, presieduti da Luigi Fornaciari. Tra le universit\u00e0 vanno ricordate quelle cattoliche che, in diverse citt\u00e0 (Lovanio, Washington), operarono per la proliferazione della filosofia, della teologia e dell'arte. Leone XIII inoltre apr\u00ec agli studiosi parte dell'Archivio segreto vaticano.\nImportante anche l'incentivo ad alcune cause di beatificazione e canonizzazione; ad esempio fu lui a canonizzare Chiara da Montefalco e a ordinare, il 19 dicembre 1878, la riapertura del processo di canonizzazione di Camilla da Varano, ossia la beata Battista, processo che peraltro giunger\u00e0 a conclusione solo nell'ottobre 2010 ad opera di papa Benedetto XVI.\nVisioni mistiche.\nNel 1884 Leone XIII ebbe una visione mistica che lo impression\u00f2 vivamente. La mattina del 13 ottobre, durante una celebrazione nella Cappella Paolina, assunse un atteggiamento fuor dal comune: parve improvvisamente immobilizzato per qualche minuto, dopo di che, con aspetto provato, rientr\u00f2 prontamente nel suo studio. I presenti lo temettero vittima d'un malore ma poco dopo egli convoc\u00f2 il responsabile della Congregazione dei Riti e affidandogli il manoscritto d'una preghiera appena compiuta gliene comand\u00f2 l'inserimento nell'ambito del Rituale Romano. La preghiera \u00e8 una elaborata invocazione all'Arcangelo Michele a difesa da qualche azione incombente del Diavolo \"...\"Michael arcangele, defende nos in proelio, contra nequitias et insidias diaboli esto praesidium\"...\". Orazione rimasta nella comune liturgia, poi rimossa dalle innovative disposizioni del Concilio Vaticano II.\nA seguito dello scandalo a sfondo sessuale coinvolgente diversi membri dell'episcopato e del clero, Papa Francesco ha chiesto ai fedeli di tutto il mondo di recitare quotidianamente per tutto il mese di ottobre il Santo Rosario alla Beata Vergine Maria - unitamente al digiuno e alla penitenza come gi\u00e0 richiesto nella \"Lettera al Popolo di Dio\" del 20 agosto 2018 - per la protezione della Chiesa da Satana, il \"Grande Accusatore\", concludendolo con l'antica preghiera \"Sub Tuum Praesidium\" dedicata alla Vergine e con la preghiera a San Michele Arcangelo. Inoltre diversi vescovi nel mondo hanno chiesto, senza successo, la reintroduzione della preghiera a San Michele alla fine di ogni messa.Il mistero di quanto accadde quel giorno fu svelato dal cardinale Pietro Boetto che ne ricevette confidenza dal confessore personale di Leone XIII e dal cardinale Giovan Battista Nasalli Rocca. Tale resoconto pubblico avvenne solo nel 1946. In sintesi, il papa aveva narrato la scena d'una terrificante fuoriuscita di demoni dalla superficie terrestre spaccata, i quali dopo tanti procurati disastri giungevano alle soglie della Basilica di San Pietro provocandone quasi il crollo, ma a fermare la loro malefica impresa discese l'Arcangelo Michele che facilmente sconfisse l'infernale schiera; di seguito aveva udito voci soprannaturali che preludevano l'avverarsi della minaccia entro un periodo temporale equivalente a qualche altro pontificato. Il pericolo sarebbe stato rappresentato sia dalla nazione russa che da un'aggressione contro la Chiesa, allo scopo di testarne fede e tenuta, operata da Satana a cui Dio concedeva un secolo di libert\u00e0 d'azione.\nSebbene sia inconsueto nella cronaca ecclesiastica dei pontificati questo tipo di visioni, peraltro qui acclarata da fonti attendibili e con la conseguenza d'una scrittura a scopo liturgico (la preghiera succitata), l'evento \u00e8 in sintonia con un apocalittico respiro religioso che aleggiava all'epoca, pur favorito da dichiarate apparizioni mariane, e che non \u00e8 escluso abbia coinvolto emotivamente l'allora papa. Infatti gi\u00e0 all'inizio del suo ministero sembra gli fosse stata recapitata una presunta lettera di Bernadette Soubirous, la veggente di Lourdes, che induceva presentimenti inquietanti. Tale missiva fu rinvenuta tra gli archivi vaticani nel 1997 dal prelato francese A.La Grande. Sulla sua autenticit\u00e0 persistono dubbi ma \u00e8 comunque probabile che il papa la ricevette.\nLa portata dell'esperienza mistica avuta da Leone XIII sulla pastorale prettamente religiosa \u00e8 certa dal momento che per la relativa sua \"...preghiera esorcistica...\" prescrisse la recita in ginocchio al termine d'ogni messa e in ogni comunit\u00e0 ecclesiale del mondo. Ne \u00e8 ipotizzabile il peso sulla sua seguente ispirazione extra-liturgica in quanto l'anno successivo inizi\u00f2 a manifestare una pi\u00f9 comprensiva attenzione per il neonato Stato italiano unitario e per le condizioni economico-sociali delle categorie lavoratrici pi\u00f9 umili. In sintesi, dopo il 1884 si ravvisa un nuovo impulso del suo pontificato e c'\u00e8 chi considera quella visione escatologica una delle sue molle.\nVita privata nel pontificato.\nAnche dopo aver passato i novant'anni d'et\u00e0, Leone XIII continu\u00f2 assiduamente lo studio della lingua latina, che padroneggiava con competenza ed eleganza, come dimostra il riconosciuto pregio letterario d'impronta classicista delle sue encicliche. Sempre in latino egli era solito scrivere liriche, essenzialmente in distico: non di rado, colto da insonnia, si levava nottetempo dal letto per mettersi alla scrivania (avendo cura di non far rumore per non svegliare il fidato cameriere Pio Centra che dormiva in anticamera) e scrivere i versi che aveva formato nella propria mente.\nPapa Pecci era inoltre dantista appassionato, vantando una conoscenza mnemonica accurata e puntuale della Divina Commedia, e assiduo lettore di giornali e riviste, soprattutto di area francofona (abitudine acquisita nel corso del suo mandato di nunzio in Belgio).\nIl suo stile di vita era all'insegna della semplicit\u00e0 e della frugalit\u00e0: come riferito da fonti interne al Vaticano, il pontefice dormiva poche ore per notte (complici anche le succitate insonnie), si levava prima delle ore 6 del mattino e - dopo una breve funzione religiosa nella cappella privata - si metteva subito al lavoro. Era poi solito compiere lunghe passeggiate nei Giardini Vaticani e nel tempo libero uccellava presso un roccolo fatto piantare su sua specifica richiesta, retaggio della sua passione giovanile per la caccia; quando per\u00f2 riusciva a far cadere uccelli in trappola nelle reti, li liberava delicatamente, li accarezzava e quindi li lasciava volar via. Altrettanto faceva con le tortore che gli venivano offerte dai fedeli come simbolo nelle funzioni di beatificazione e di canonizzazione.\nPer lungo tempo rifiut\u00f2 di servirsi di stufe o caloriferi nei propri appartamenti, tenendo soltanto il tradizionale braciere ciociaro in mezzo alla camera da letto. Probabilmente la bassa temperatura ambientale domestica nelle giornate pi\u00f9 rigide fu tra le concause di alcuni raffreddori da lui contratti, che l'opinione pubblica riteneva erroneamente sintomi di malattie pi\u00f9 gravi. Solo negli ultimi anni di vita, cedendo all'insistenza dell'archiatra dr. Giuseppe Lapponi, papa Pecci acconsent\u00ec a dotare le proprie residenze di moderni sistemi di riscaldamento (e a dormire qualche ora in pi\u00f9).\nIl pontefice era inoltre parco di cibo e bevande: secondo le fonti del tempo il suo regime nutritivo era basato su caff\u00e8, latte vaccino e caprino (quest'ultimo munto dagli ovini donatigli dai concittadini di Carpineto Romano), qualche tazzina di brodo ristretto, molti tuorli d'uovo sbattuti con un po' di marsala, poca frutta, un'aletta di pollo al mattino e un mezzo petto alla sera. Ai pasti accompagnava giornalmente due dita di vino di Bordeaux fornitogli appositamente da un convento della Borgogna.\nTra i suoi pochi vizi vi erano il tabacco da fiuto, che assumeva solo privatamente e mai in presenza di estranei (sebbene talora qualche granellino di polvere gli cadesse sulla veste talare bianca, lasciando intuire l'abitudine) e il vino Mariani, del quale fu convinto bevitore: giudicandone particolarmente salutari e tonificanti gli effetti, concedette alla ditta produttrice l'uso della propria effigie come testimonial per manifesti e inserzioni pubblicitarie. La passione per questa bevanda, all'epoca considerata alla stregua di un medicinale (e successivamente tolta dal commercio allorch\u00e9 si prese coscienza dei rischi legati ai preparati a base di coca), era del resto condivisa internazionalmente da vari altri personaggi celebri: tra i suoi consumatori vi furono anche un altro papa (Pio X), vari monarchi, politici e nobili (dallo zar di Russia al principe di Galles, passando per il presidente statunitense William McKinley) e un migliaio di altri personaggi pubblici (quali Sarah Bernhardt, J. J. Thomson, \u00c9mile Zola e l'autore dell'Inno e Marcia Pontificale Charles Gounod).\nAnche in et\u00e0 avanzata la sua memoria rimase straordinariamente lucida: ricordava infatti tutti i pi\u00f9 piccoli incidenti della sua vita giovanile e dell'adolescenza, nonch\u00e9 le pi\u00f9 svariate letture fatte sia di recente che nel pi\u00f9 lontano passato. Usava inoltre dialogare assiduamente con persone pi\u00f9 anziane di lui, onde conoscerne le abitudini di vita al fine di conformarvisi.\nLe difficolt\u00e0 di movimento legate all'anzianit\u00e0 lo obbligarono progressivamente a servirsi di un bastone da passeggio per deambulare; tuttavia quando scorgeva da lontano una persona estranea alla famiglia pontificia faceva ogni sforzo per camminare senza l'aiuto del bastone, facendolo passare con disinvoltura da una mano all'altra.\nLeone XIII tra il 1896 e il 1903 divenne inoltre il primo pontefice romano ad essere filmato e audioregistrato. Nel primo caso, dinnanzi alla cinepresa di Vittorio Calcina, impart\u00ec la prima benedizione \"mediatica\" nella storia della Santa Sede; nel secondo, pochi mesi prima di morire, il 5 febbraio 1903 la sua voce venne incisa su un cilindro fonografico (Bettini Phonogramme-B mx 1-D) mentre declamava l'Ave Maria in latino e la formula di benedizione apostolica.\nLa notevole longevit\u00e0 di papa Pecci risult\u00f2 sorprendente per il tempo: al momento della sua elezione egli era infatti apparso anziano, stanco e malaticcio, in particolare per il tremore alla mano cagionatogli da un salasso mal fatto. Leone XIII stesso, ironizzando sulla propria infermit\u00e0, aveva confidato a stretto giro ai propri collaboratori di presagire una breve durata del proprio ministero (con susseguente necessit\u00e0 di allestire un nuovo conclave in tempi ristretti). Allorch\u00e9 per\u00f2 divenne evidente che tale predizione non si sarebbe verificata, nella famiglia pontificia si diffuse una battuta di segno opposto:\nLa morte.\nDopo una lunghissima agonia, Leone XIII mor\u00ec il 20 luglio 1903 alle ore 16, dopo 25 anni, 5 mesi e 5 giorni di pontificato.\n\"La Domenica del Corriere\" del 26 luglio del 1903 scrisse:\nLeone XIII fu sepolto nella Basilica di San Giovanni in Laterano.\nIl conclave successivo alla sua morte fu pi\u00f9 breve di quanto comunemente previsto: inizi\u00f2 la sera del 31 luglio 1903 e termin\u00f2 il 4 agosto. Fra i 62 cardinali convenuti, le tendenze erano due: continuare la politica del Pontefice scomparso (con colui che era stato accanto al Papa come segretario di Stato, Mariano Rampolla del Tindaro), o cambiare rotta. E a sorpresa (anche per influenze esterne) venne eletto il cardinale Giuseppe Sarto, Patriarca di Venezia, che prender\u00e0 il nome di Pio X.\nHa detenuto per ben 117 anni, 1 mese e 15 giorni lo speciale record di Pontefice pi\u00f9 longevo della storia, deceduto a ben 93 anni di vita (escluso il caso di papa Agatone, secondo la tradizione morto a 106 anni), prima di essere superato il 4 settembre 2020 dal papa emerito Benedetto XVI; ci\u00f2 nonostante, rimane comunque il pontefice pi\u00f9 anziano deceduto in carica, poich\u00e9 Joseph Ratzinger ha rinunciato al ministero petrino.\nEncicliche.\nPapa Leone XIII scrisse moltissime encicliche nel suo lungo pontificato. Il sito ufficiale del Vaticano ne censisce ben 86.\nAlcune tra le principali encicliche:\nCon la sensibilit\u00e0 odierna non si pu\u00f2 parlare di un diritto di Dio, se non in senso molto analogico: i diritti umani vengono riconosciuti e tutelati dalla legge perch\u00e9 possono essere violati e messi in difficolt\u00e0, ma nel caso di Dio non si pu\u00f2 dire assolutamente questo. Leone XIII risente ancora di un'impostazione differente, in cui la societ\u00e0 \u00e8 in relazione a Dio. L'idea gelasiana di Leone XIII tenta di oltrepassare\u00a0\u2013 senza riuscirci\u00a0\u2013 l'ormai avvenuta divisione totale fra Stato e Chiesa. Ormai bisogner\u00e0 accettare quel che \u00e8 accaduto, cercando di assicurare la libert\u00e0 reciproca delle due parti.\nNella \"Libertas\", la separazione fra Chiesa e Stato viene considerata inaccettabile perch\u00e9 l'intera societ\u00e0 dev'essere considerata religiosa come il singolo uomo (estensione dei diritti di Dio alla societ\u00e0) e, inoltre, perch\u00e9 la religione dev'essere considerata come un bene comune della societ\u00e0.\nLeone XIII comincia a distinguere sulla libert\u00e0 di coscienza. Il concetto positivo \u00e8 \"fare tutto quel che piace\". Quello negativo sta nel non subire impedimenti per scegliere la propria religione dentro uno Stato laico: questa libert\u00e0 si pu\u00f2 tollerare in base alla distinzione fra tesi e ipotesi. Non \u00e8 conforme a verit\u00e0 e giustizia dare a tutti la libert\u00e0 religiosa, ma viene tollerata tale situazione per via dei tempi gravi che si percorrono, e in ragione della tutela del bene comune.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nConcistori per la creazione di nuovi cardinali.\nPapa Leone XIII durante il suo pontificato ha creato 147 cardinali nel corso di 27 distinti concistori.\nOnorificenze.\nOnorificenze della Santa Sede.\nIl papa \u00e8 sovrano degli ordini pontifici della Santa Sede mentre il Gran magistero delle singole onorificenze pu\u00f2 essere mantenuto direttamente dal pontefice o concesso a una persona di fiducia, solitamente un cardinale."}
{"id": "39710", "revid": "125974693", "url": "https://it.wikipedia.org/wiki?curid=39710", "title": "Papa Benedetto XV", "text": "Biografia.\nNatali e istruzione.\nGiacomo della Chiesa nacque a Genova in un palazzo di Salita Santa Caterina e fu battezzato nella chiesa parrocchiale di Nostra Signora delle Vigne (anche se la delegazione genovese di Pegli, allora comune autonomo, ne rivendica i natali basandosi su una tradizione orale) da famiglia nobile ma non pi\u00f9 particolarmente benestante, terzo di quattro figli di Giuseppe e di Giovanna dei marchesi Migliorati.\nLa famiglia della Chiesa, discendente da casati che avevano dato i natali a Berengario II d'Ivrea e a un altro pontefice, Callisto II, faceva parte del patriziato genovese, nel quale aveva raggiunto, nel XVI secolo, una posizione di particolare rilievo. La famiglia materna era ugualmente aristocratica: i Migliorati di Napoli, che avevano gi\u00e0 dato, anche loro, i natali a un pontefice, Innocenzo VII.\nA Genova ebbe modo di formarsi in un ambiente fecondo sia sul piano della fede sia su quello della cultura: in particolare, fondamentali furono la frequentazione del beato Tommaso Reggio, dei futuri cardinali Gaetano Alimonda e Giorgio Rea, quest\u2019ultimo autore di numerose opere contro l'omosessualit\u00e0 e il decadimento dei costumi nell\u2019Occidente Cristiano, e del futuro primo vescovo di Chiavari Fortunato Vinelli. Su pressione del padre, il quale si era opposto al desiderio di Giacomo di entrare quanto prima nel seminario diocesano, si iscrisse nel 1872 alla facolt\u00e0 di giurisprudenza della Regia Universit\u00e0 di Genova, dove si laure\u00f2 dottore in legge nel 1875. Solo allora il padre acconsent\u00ec a fargli intraprendere la carriera ecclesiastica; impose tuttavia al figlio di proseguire gli studi, iniziati presso il seminario di Genova, a Roma presso il Collegio Capranica e la Pontificia Universit\u00e0 Gregoriana, dove Giacomo della Chiesa ottenne la laurea in teologia.\nCarriera ecclesiastica.\nDopo essere stato ordinato presbitero il 21 dicembre 1878 dal cardinale Raffaele Monaco La Valletta, entr\u00f2 nell'Accademia dei nobili ecclesiastici per la preparazione alla carriera diplomatica, e successivamente nel servizio diplomatico della Santa Sede. Nel 1883 part\u00ec per Madrid come segretario del nunzio apostolico Mariano Rampolla del Tindaro, che aveva conosciuto durante il periodo trascorso all'Accademia, e torn\u00f2 a Roma nel 1887 quando questi fu nominato segretario di Stato e Cardinale da papa Leone XIII. Della Chiesa divenne minutante pontificio (impiegato addetto alla stesura di minute) e sostituto della Segreteria di Stato, con Rampolla e poi con il cardinale Rafael Merry del Val. Ader\u00ec in questo periodo alla Giovent\u00f9 Cattolica e al Circolo San Pietro.\nQuando il cardinale Rampolla, dopo l'elezione di Pio X, fu sostituito dall'altrettanto valente Merry del Val, della Chiesa mantenne inizialmente il proprio posto, stimato dal nuovo Papa per le sue capacit\u00e0. Ciononostante, proprio a causa del suo stretto legame con il cardinale Rampolla \u2013 principale architetto della politica di apertura di Leone XIII, nonch\u00e9 rivale di Pio X nel conclave del 1903 \u2013 la carriera di della Chiesa in Vaticano si arrest\u00f2 rapidamente, a causa della linea pi\u00f9 conservatrice del nuovo papato. Pio X decise infatti, pur stimandolo, di allontanarlo dalla Curia romana, e il 16 dicembre 1907 lo nomin\u00f2 arcivescovo di Bologna, secondo la nota massima latina \"promoveatur ut amoveatur\". Giunse a sorpresa a Bologna la sera del 17 febbraio 1908. Monsignor della Chiesa sosterr\u00e0 l'intervento italiano in Libia, in conformit\u00e0 con la dottrina della guerra giusta.\nNonostante la sede di Bologna fosse tradizionalmente titolata per una berretta cardinalizia, della Chiesa fu creato cardinale di Santa Romana Chiesa da Pio X solo sei anni dopo, il 25 maggio 1914. Bench\u00e9 inizialmente vista come un passo indietro nella sua carriera ecclesiastica, fu proprio l'esperienza pastorale di Bologna che rese possibile la sua elezione al soglio pontificio, tant'\u00e8 che solo dopo quattro mesi da quando era diventato cardinale, il 3 settembre 1914, fu inaspettatamente eletto Papa nonostante l'opposizione dei cardinali curiali e di quelli pi\u00f9 intransigenti, tra cui De Lai e Merry Del Val. Giacomo della Chiesa assunse il nome pontificale di Benedetto XV in onore del pontefice Benedetto XIV, che a sua volta era stato arcivescovo metropolita di Bologna prima di salire al soglio pontificio.\nIl pontificato.\nLa guerra e la pace.\nBenedetto XV fu eletto papa poche settimane dopo l'inizio della prima guerra mondiale. L'elezione a papa di un cardinale nominato da soli tre mesi fu un evento eccezionale. Probabilmente fu la situazione bellica a favorire la sua elezione, avendo egli lavorato nella diplomazia con valenti segretari di Stato, quali Rampolla e Merry del Val, ed essendo considerato pi\u00f9 \"super partes\" rispetto ad altri papabili. Consapevole della gravit\u00e0 del momento, decise che l'incoronazione si tenesse non nella Basilica di San Pietro ma, pi\u00f9 modestamente, nella Cappella Sistina.\nDurante la prima guerra mondiale elabor\u00f2 diverse proposte di pace. Nella sua prima enciclica, \"Ad Beatissimi Apostolorum principis\", pubblicata gi\u00e0 il 1\u00ba novembre 1914, si appell\u00f2 ai governanti delle nazioni per far tacere le armi e mettere fine allo spargimento di tanto sangue umano. Con l'entrata in guerra anche del Regno d'Italia il 24 maggio 1915, la Santa Sede, chiusa e \u00abprigioniera\u00bb in Vaticano, rimase ulteriormente isolata con la dipartita degli ambasciatori degli Stati esteri. Benedetto XV soffr\u00ec molto negli anni a venire per questa reclusione, che visse come una sorta di penitenza per la pace. Egli non pot\u00e9 far altro che constatare amaramente l'ulteriore allargamento del conflitto internazionale, la cui causa ultima era \u2212 a suo dire, e secondo un'interpretazione largamente diffusa all'interno della curia \u2212 la diffusione dell'individualismo liberale e quel processo di secolarizzazione che vedeva l'abbandono da parte delle societ\u00e0 contemporanee delle linee guida della Chiesa cattolica. La guerra mondiale rappresentava infatti, per Benedetto XV cos\u00ec come per i suoi predecessori, un vero e proprio castigo divino, tanto che lo paragon\u00f2 al terremoto di Reggio Calabria e Messina.\nDurante tutto il conflitto non smise di inviare proclami per la pace e per una risoluzione diplomatica della guerra, oltre a fornire aiuti concreti alle popolazioni civili colpite, tra cui servizi di soccorso per i feriti, i rifugiati e gli orfani di guerra. Tra tali aiuti \u2013 il cui costo port\u00f2 il Vaticano sull'orlo della bancarotta \u2013 va ricordata anche l'apertura di un ufficio in Vaticano, l'Opera dei prigionieri, finalizzato alle comunicazioni e al ricongiungimento dei prigionieri di guerra con i loro familiari. In campo diplomatico, \u00abnell'aprile e nel maggio 1915, cerc\u00f2 di operare come intermediario tra l'Austria-Ungheria e l'Italia per evitare che la seconda dichiarasse guerra alla prima; tra fine 1916 e inizio 1917 si adoper\u00f2 come tramite fra alcune potenze dell'Intesa e il nuovo imperatore, Carlo I d'Austria, e nella primavera del 1917 si appell\u00f2 al presidente degli Stati Uniti Woodrow Wilson nel tentativo di prevenire l'entrata in guerra dell'America\u00bb. Il suo tentativo pi\u00f9 audace per fermare il conflitto e indurre i capi delle potenze belligeranti a riunirsi intorno a un tavolo di pace \u00e8 tuttavia la Nota del 1\u00ba agosto 1917, una lettera comunemente ricordata per aver definito la guerra come \u00abinutile strage\u00bb. Va a lui attribuita anche l'espressione, sempre al riguardo dello stesso argomento, della guerra come \u00absuicidio dell'Europa civile\u00bb.\nTuttavia, va detto, la risposta delle nazioni belligeranti fu negativa: specialmente Woodrow Wilson \u2013 i cui Quattordici punti, soli pochi mesi dopo, si avvicineranno molto al contenuto della Nota di pace del papa \u2013 \u00abaccolse il messaggio in modo critico e distaccato, e ci\u00f2 si rivel\u00f2 determinante nell'assicurare il fallimento delle proposte di pace di Benedetto XV, perch\u00e9 ormai gli Stati Uniti erano entrati in guerra e le altre potenze dell'Intesa dipendevano sempre pi\u00f9 dal contributo statunitense allo sforzo bellico. Il pontefice fu profondamente deluso dal fallimento della sua missiva di pace e dalle reazioni pubbliche che ottenne. In aggiunta, la sua imparzialit\u00e0 venne interpretata dalle varie fazioni come sostegno verso la parte avversa, tanto che mentre in Francia venne denunciato come \"il papa crucco\" (\"le pape boche\"), in Germania venne definito \"il papa francese\" (\"der franz\u00f6sische Papst\") e in Italia, addirittura, \"Maledetto XV\"\u00bb.\nTra i diversi ostacoli, che spiegano l'insuccesso del ruolo pacificatore del papa e del suo segretario di stato Gasparri, vanno annoverati: la collocazione geografica del Vaticano all'interno dell'Italia (stato con il quale all'epoca non intratteneva relazioni diplomatiche ufficiali); l'isolamento diplomatico in cui Pio X e il suo segretario di stato Merry Del Val avevano lasciato la Santa Sede, dichiaratasi neutrale e imparziale nel conflitto; il fatto che questa \"imparzialit\u00e0\" era solo \"parziale\", perch\u00e9 il Vaticano sperava da un lato \u00abdi beneficiare, grazie ad un qualunque trattato di pace susseguente, della riconquista di almeno una parte della sovranit\u00e0 territoriale dei papi\u00bb, persa con la Breccia di Porta Pia, e sperava dall'altro che fosse garantita \u00abla sopravvivenza dell'Impero austroungarico, ultima grande potenza cattolica in Europa e baluardo contro la Russia ortodossa\u00bb (e, di l\u00ec a poco, comunista). Quest'ultima considerazione fu uno dei motivi dell'opposizione da parte del Vaticano verso l'entrata in guerra dell'Italia contro gli Imperi centrali nel 1915. Ciononostante, con l'aggravarsi del conflitto, \u00e8 da registrare una considerevole simpatia del Vaticano nei confronti dell'Italia.\nIn ogni caso, l'ostacolo pi\u00f9 grande per il pontefice era, a fronte della sua posizione di ferma condanna della guerra, l'adesione pressoch\u00e9 totale e incondizionata a essa da parte dei cattolici e del clero dei vari paesi belligeranti. In Francia si era realizzata un'\"union sacr\u00e9e\" contro i tedeschi con la piena partecipazione dei cattolici e del clero allo sforzo bellico. In Germania i cattolici si attendevano, dal loro consenso entusiastico alla guerra, la definitiva consacrazione del proprio ruolo nazionale. Anche in Italia la grande maggioranza dei cattolici organizzati e la grande maggioranza dei vescovi, pur con diverse distinzioni e sfumature, aveva finito per aderire senza riserve alla guerra. Tale adesione caus\u00f2 inevitabilmente una netta contrapposizione tra le varie chiese nazionali, che il papa ammise di non poter governare.\nNell'agosto del 1917, in seguito alla pubblicazione della celebre \"Nota di pace\" di Benedetto XV indirizzata alle cancellerie delle nazioni belligeranti, il padre domenicano Antonin-Dalmace Sertillanges, un predicatore della chiesa della Madeleine a Parigi, esclam\u00f2 significativamente: \u00abSanto Padre, noi non vogliamo la vostra pace\u00bb. Il dramma dei cristiani che muovono l'un contro l'altro, invocando lo stesso Dio, far\u00e0 esclamare allo scrittore irlandese George Bernard Shaw che sarebbe meglio chiudere le chiese, piuttosto che in esse si preghi per l'annientamento del nemico.\nVolta al ristabilimento della concordia internazionale e all'\u00abamore per il nemico\u00bb fu la promozione, da parte di Benedetto XV, del culto al Cuore di Ges\u00f9. La preghiera al Sacro Cuore fu da lui personalmente composta nel 1915.\nCos\u00ec com'era da ricondurre a Dio l'origine del conflitto mondiale, anche la sua fine \u00e8 riconosciuta da Benedetto XV come opera di Dio. Tesi che viene esplicitata nell'enciclica \"Quod iam diu\".\nAl termine del conflitto il papa si adoper\u00f2 per riorganizzare la Chiesa nel nuovo contesto mondiale. Riallacci\u00f2 le relazioni diplomatiche con la Francia \u2013 con cui i rapporti si erano drasticamente deteriorati a causa della Legge di separazione tra Stato e Chiesa (1905) \u2013, anche grazie all'apprezzato gesto simbolico della canonizzazione di Giovanna d'Arco, e con altre nazioni. Se all'inizio del papato Benedetto XV poteva contare su relazioni diplomatiche con 17 stati, sette anni dopo questi erano saliti a 27.\nNel 1920 scrisse l'enciclica \"Pacem Dei Munus Pulcherrimum\". Preoccupato che la pace di Parigi (1919) \u2013 tavolo da cui era stato escluso \u2013 potesse portare l'Europa a una nuova guerra, denuncia in tale enciclica la fragilit\u00e0 di una pace che non si fondi sulla riconciliazione:\nNessuna pace ha valore\nSecondo il Papa, per realizzare la riconciliazione c'\u00e8 bisogno della fede:\nDurante il suo pontificato, nell'Impero ottomano si verificarono tragici massacri di cittadini cristiani e Benedetto XV cerc\u00f2 di sostenere in tutti i modi questi perseguitati, con la parola, con l'azione caritatevole e con quella diplomatica. Cerc\u00f2 in particolare di evitare, soprattutto tramite il suo segretario di Stato, cardinale Pietro Gasparri, il genocidio degli armeni in Anatolia nel 1915 e giunse a rivolgersi direttamente al Sultano nel tentativo di fermare il genocidio. Questo non imped\u00ec che a Istanbul, nel 1919, fosse eretta in suo onore una statua di sette metri con la scritta \u00abAl grande Pontefice della tragedia mondiale, Benedetto XV, benefattore dei popoli, senza distinzione di nazionalit\u00e0 o religione, in segno di riconoscenza, l'Oriente\u00bb. Ci\u00f2 fu probabilmente dovuto all'attivit\u00e0 di soccorso dei feriti e dei rifugiati durante la guerra, che valse al Vaticano il soprannome di \"Seconda Croce Rossa\".\nLe missioni.\nBenedetto XV \u00e8 all'origine della rifondazione dell'attivit\u00e0 missionaria della Chiesa dell'inizio del novecento. Nel 1915 istitu\u00ec la Giornata mondiale del Migrante e del Rifugiato. La lettera apostolica \"Maximum illud\" del 1919 favor\u00ec un nuovo impulso alle missioni, con un preciso orientamento volto alla comunicazione del Vangelo e al distacco dagli interessi politici delle potenze.\nSi ricollega a questa visione il tentativo di aprire una nunziatura a Pechino, a fronte della politica delle potenze europee in quell'area, che rappresentava un forte impedimento all'evangelizzazione. Il Papa riusc\u00ec a stabilire una delegazione in Cina, la quale avvi\u00f2 il rinnovamento del cattolicesimo locale.\nSulla stessa linea s'impegn\u00f2 per l'Oriente cattolico e fond\u00f2 nel 1917 la Congregazione per le Chiese orientali, volta a difendere i diritti, finanche l'esistenza stessa, dei rami orientali della Chiesa cattolica.\nBenedetto XV, in generale, si mosse con grande rispetto per i diversi popoli a cui la Chiesa si rivolgeva. Per lui il missionario non era portatore di interessi di parte, ma del Vangelo:\nLa \"Maximum illud\" si conclude con la prospettiva della rinascita di una stagione missionaria:\nAltri campi d'azione.\nSollev\u00f2 il pi\u00f9 stretto collaboratore del suo predecessore, il cardinale Rafael Merry del Val, dalla carica di segretario di stato, e lo mise a capo del Sant'Uffizio. I rapporti tra Merry Del Val e Benedetto XV furono proficui, seppur contrastati. Il Sodalitium Pianum fu riorganizzato e posto sotto la protezione del cardinale Gaetano De Lai nell'agosto 1915, e poi formalmente sciolto nel 1922.\nNel 1917 promulg\u00f2 la prima edizione del Codice di diritto canonico, che rafforz\u00f2 l'autorit\u00e0 del papato e della curia romana sulla Chiesa, e che rimarr\u00e0 in vigore fino alla riforma del 1983.\nCur\u00f2 lo sviluppo degli studi ecclesiastici, e in tal senso decret\u00f2 l'istituzione della Universit\u00e0 Cattolica del Sacro Cuore a Milano.\nProgett\u00f2 un catechismo universale, volto a superare le divisioni esistenti tra le varie chiese nazionali, che non sar\u00e0 per\u00f2 pubblicato fino al 1993.\nNel 1920 proclam\u00f2 santa Giovanna d'Arco. Il 28 luglio dello stesso anno scelse sant'Antonio di Padova quale patrono della Custodia di Terra Santa. Durante il suo pontificato, inoltre, si sblocc\u00f2 la causa di beatificazione del cardinale Bellarmino.\nNelle relazioni con il Regno d'Italia s'impegn\u00f2 ad allentare l'intransigente boicottaggio nei suoi confronti; per quanto riguarda la politica interna italiana non soltanto lev\u00f2 il \"non expedit\", ma support\u00f2 la formazione di un partito con ispirazione cristiana, il Partito Popolare Italiano.\nRifiut\u00f2 teoria e pratica della lotta di classe considerando il socialismo \u00abnemico\u00bb della Chiesa, e sembra che prima della morte stesse preparando un'enciclica su tale tema. Gli ultimi anni del pontificato furono, infatti, in lui segnati dall'inquietudine verso la minaccia rivoluzionaria, resa probabile dalla miseria causata dalla guerra e dalla durezza dei trattati di pace nei confronti delle nazioni sconfitte. Riconobbe comunque il legittimo diritto dei lavoratori a organizzarsi in sindacati, pur non sistematizzando una vera e propria dottrina sociale cattolica, come aveva fatto Leone XIII.\nI rapporti con i modernisti.\nBench\u00e9 non con la stessa veemenza e intransigenza del suo predecessore, Benedetto XV condann\u00f2 gli errori e lo spirito del modernismo nella sua prima enciclica \"Ad Beatissimi Apostolorum\" del 1914, in cui comunque invit\u00f2 i cattolici a non accusarsi frettolosamente a vicenda di slealt\u00e0 o eresia. Suo obiettivo \u2013 che pu\u00f2 dirsi riuscito \u2013 fu infatti quello di riportare la pace dentro la Chiesa, dopo la veemente azione antimodernista del pontificato di Pio X.\nConsiderazioni sul sionismo.\nIl pontefice si dimostr\u00f2 avverso nei confronti dei sionisti e dei loro progetti riguardo alla Palestina. Allo stesso modo di Pio X, si oppose all'emigrazione ebraica in Terra Santa, affermando in un'allocuzione del 1921 che si era rallegrato \u00abquando i cristiani, con l'aiuto delle truppe alleate, ritornavano in possesso dei luoghi santi\u00bb, e temeva che \u00abgli israeliti potessero trovarsi in una posizione di preponderanza e di privilegio in Palestina\u00bb, mentre al contrario \u00abla posizione dei cristiani in Palestina non solo non \u00e8 migliorata, ma \u00e8 stata anzi peggiorata dai nuovi ordinamenti civili, i quali mirano a scacciare la cristianit\u00e0 delle posizioni finora occupate per sostituirvi gli ebrei.. Altra preoccupazione di Benedetto XV era che gli ebrei emigrati in Palestina dall'Est Europa potessero portare con s\u00e9 tendenze bolsceviche. Bench\u00e9 la posizione del pontefice fu sicuramente pi\u00f9 antisionista che antisemita \"tout court\", i suddetti argomenti, spesso portati avanti con toni pi\u00f9 aspri dalla rivista gesuita \"La Civilt\u00e0 Cattolica\", denotano un non celato antisemitismo all'interno della Chiesa cattolica dell'epoca.\nLa morte.\nUna mattina di gennaio papa Benedetto XV usc\u00ec molto presto per recarsi in basilica e attese l'apertura della stessa, esponendosi al freddo. Questa \u00e8 ritenuta da molti la causa della broncopolmonite di cui il Pontefice mor\u00ec il 22 gennaio 1922 all'et\u00e0 di sessantasette anni. Il 6 febbraio dello stesso anno papa Pio XI ne divenne il successore.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nConcistori per la creazione di nuovi cardinali.\nPapa Benedetto XV durante il suo pontificato ha creato 32 cardinali nel corso di 5 distinti concistori.\nOnorificenze.\nIl papa \u00e8 sovrano degli ordini pontifici della Santa Sede mentre il Gran magistero delle singole onorificenze pu\u00f2 essere mantenuto direttamente dal pontefice o concesso a una persona di fiducia, solitamente un cardinale."}
{"id": "39712", "revid": "59912", "url": "https://it.wikipedia.org/wiki?curid=39712", "title": "Numero algebrico", "text": "In matematica, un numero algebrico \u00e8 un numero reale o complesso che \u00e8 soluzione di un'equazione polinomiale della forma:\ndove formula_2, ogni formula_3 \u00e8 un intero, e formula_4 \u00e8 diverso da formula_5.\nIn una definizione equivalente si richiede che i coefficienti del polinomio siano numeri razionali. \u00c8 sufficiente moltiplicare l'identit\u00e0 per un multiplo comune a tutti i denominatori dei coefficienti per ricondursi al caso intero.\nGrado di un numero algebrico.\nSe un numero algebrico soddisfa un'equazione come quella data sopra con un polinomio di grado formula_20 e nessuna equazione di grado inferiore, allora si dice che il numero \u00e8 un \"numero algebrico di grado formula_20\".\nPer ogni intero formula_20 esistono degli algebrici di grado formula_20: infatti, attraverso il criterio di Eisenstein, \u00e8 possibile costruire polinomi irriducibili a coefficienti razionali di grado formula_20 qualunque: esso sar\u00e0 il polinomio minimo di qualche algebrico, che sar\u00e0 quindi di grado formula_20.\nCardinalit\u00e0 dell'insieme dei numeri algebrici.\nQuello dei numeri algebrici \u00e8 un insieme numerabile: infatti l'insieme dei polinomi a coefficienti interi (o razionali) \u00e8 numerabile e le soluzioni di ciascun polinomio sono in numero finito. L'insieme di tutte le soluzioni, essendo unione di una famiglia numerabile di insiemi finiti, \u00e8 a sua volta numerabile. \nNumeri trascendenti.\nSe un numero reale (o complesso) non \u00e8 un numero algebrico, viene chiamato numero trascendente.\nIn conseguenza di quanto gi\u00e0 detto per gli algebrici, la cardinalit\u00e0 dei numeri trascendenti \u00e8 pari a quella del campo di partenza.\nIl campo dei numeri algebrici.\nLe operazioni di somma, differenza, prodotto e quoziente di due numeri algebrici generano ancora numeri algebrici, pertanto essi formano un campo, indicabile con formula_26. Si pu\u00f2 dimostrare che se ammettiamo che i coefficienti formula_3 siano numeri algebrici qualsiasi, allora ogni soluzione dell'equazione sar\u00e0 ancora un numero algebrico. Ci\u00f2 pu\u00f2 essere espresso in altre parole dicendo che il campo dei numeri algebrici \u00e8 algebricamente chiuso. Infatti, \u00e8 il pi\u00f9 piccolo campo algebricamente chiuso che contiene i numeri razionali, ed \u00e8 quindi chiamato la chiusura algebrica dei razionali.\nNumeri definiti da radicali.\nTutti i numeri che possono essere scritti usando un numero finito di addizioni, sottrazioni, moltiplicazioni, divisioni ed estrazioni di radici formula_20-esime (dove formula_20 \u00e8 un intero positivo) sono anche algebrici. L'inverso, tuttavia, non \u00e8 vero: vi sono numeri algebrici che non possono essere scritti in questa maniera. Si tratta delle soluzioni delle equazioni polinomiali di grado superiore al quarto. Questo \u00e8 un risultato della teoria di Galois.\nInteri algebrici.\nUn numero algebrico che soddisfa un'equazione polinomiale di grado formula_20 con formula_31 (cio\u00e8, un polinomio monico a coefficienti interi), \u00e8 chiamato \"intero algebrico\". Esempi di interi algebrici sono formula_32 e formula_33 e formula_34.\nSomma, differenza e prodotto di interi algebrici sono di nuovo interi algebrici, che implica che gli interi algebrici formano un anello. Il nome \"intero algebrico\" \u00e8 dovuto al fatto che gli unici numeri razionali appartenenti a questa classe sono gli interi.\nSe formula_35 \u00e8 un campo numerico, il suo \"anello di interi\" \u00e8 il sottoanello degli interi algebrici in formula_35."}
{"id": "39715", "revid": "1543377", "url": "https://it.wikipedia.org/wiki?curid=39715", "title": "Numero trascendente", "text": "In matematica un numero trascendente \u00e8 un numero irrazionale che non \u00e8 un numero algebrico, ossia non \u00e8 la soluzione di nessuna equazione polinomiale della forma:\ndove formula_2 e i coefficienti formula_3 sono razionali non tutti nulli.\nL'insieme dei numeri trascendenti non \u00e8 chiuso rispetto all'addizione o al prodotto; infatti se formula_4 \u00e8 trascendente, cos\u00ec sar\u00e0 formula_5, ma la loro somma, che \u00e8 0, \u00e8 ovviamente un numero algebrico; similmente per \"a\" e \"1/a.\"\nL'insieme dei numeri algebrici \u00e8 numerabile mentre l'insieme di tutti i numeri reali \u00e8 non numerabile; ci\u00f2 implica che l'insieme dei numeri trascendenti \u00e8 non numerabile, ovvero esistono infinitamente pi\u00f9 numeri trascendenti che algebrici. Questo risultato fu dimostrato da Georg Cantor alla fine dell'Ottocento.\nDimostrare che un dato numero \u00e8 trascendente pu\u00f2 essere molto difficile. La normalit\u00e0, un'altra propriet\u00e0 dei numeri, potrebbe aiutare a determinarne la trascendenza.\nL'esistenza dei numeri trascendenti fu dimostrata per la prima volta nel 1844 da Joseph Liouville, che riusc\u00ec a costruire un'intera classe di numeri trascendenti, chiamati quindi numeri di Liouville; in particolare tra questi c'\u00e8 la costante di Liouville:\ndi cui l'formula_7-esima cifra dopo la virgola \u00e8 uguale a uno se formula_7 \u00e8 un fattoriale (per esempio 1, 2, 6, 24, 120, 720, ..., etc.) e 0 altrimenti. Il primo numero non appositamente costruito che si dimostr\u00f2 essere trascendente \u00e8 \"e;\" Charles Hermite ne diede la dimostrazione nel 1873. Nel 1882 Ferdinand von Lindemann pubblic\u00f2 una dimostrazione basata sul precedente lavoro di Hermite della trascendenza di \u03c0. Nel 1874 Georg Cantor aveva dimostrato l'esistenza e la non-numerabilit\u00e0 dei numeri trascendenti.\nLa scoperta dei numeri trascendenti consent\u00ec la dimostrazione d'impossibilit\u00e0 di diversi antichi problemi geometrici riguardanti la costruzione con riga e compasso; la quadratura del cerchio, il pi\u00f9 famoso tra questi problemi, \u00e8 impossibile perch\u00e9 \u03c0 \u00e8 trascendente mentre tutti i numeri costruibili con riga e compasso sono algebrici.\nAlcuni numeri trascendenti.\n\u00c8 stato congetturato che altri numeri come formula_36 per formula_7 dispari o la costante di Eulero-Mascheroni formula_41 siano trascendenti, ma non \u00e8 stato ancora dimostrato che lo siano."}
{"id": "39718", "revid": "809148", "url": "https://it.wikipedia.org/wiki?curid=39718", "title": "Teorema di Noether", "text": "In matematica e fisica il teorema di Noether, detto anche teorema di simmetria, dovuto a Emmy Noether, mette in luce il legame tra simmetrie di un sistema fisico e quantit\u00e0 conservate. \nEsempi importanti sono la quantit\u00e0 di moto se il sistema ha una simmetria per traslazioni spaziali, il momento angolare per sistemi invarianti per rotazioni e l'energia per le simmetrie temporali.\nGeneralit\u00e0.\nPi\u00f9 nello specifico, il teorema di Noether stabilisce che a ogni simmetria della Lagrangiana, ovvero a ogni trasformazione continua delle coordinate generalizzate formula_1 e formula_2 e, eventualmente, del tempo formula_3, che lascia inalterata la Lagrangiana formula_4, corrisponde una quantit\u00e0 conservata. Ad esempio, se in seguito alla trasformazione formula_5, dove formula_6 \u00e8 una quantit\u00e0 infinitesima, si ha che:\novvero formula_8 \u00e8 una coordinata \"ciclica\", vale a dire che la Lagrangiana non dipende esplicitamente da essa, allora formula_9 si conserva:\ndove formula_9 \u00e8 il momento coniugato alla coordinata formula_8. \nIl teorema, che viene anche formulato per le simmetrie del funzionale azione, fu pubblicato da Emmy Noether nel 1918 nell'articolo \"Invariante Variationsprobleme\", apparso sul \"Gottinger Nachrichten\".\nIntroduzione.\nNel caso pi\u00f9 semplice si pu\u00f2 considerare un punto materiale di massa formula_13 in una dimensione con posizione formula_14 e velocit\u00e0 formula_15, descritto dalla lagrangiana formula_16. La quantit\u00e0 di moto formula_17 del punto materiale e la forza formula_18 agente su di esso:\nsono legate dall'equazione di Eulero-Lagrange:\nche costituisce l'equazione del moto del sistema. Si supponga di traslare la posizione del punto da formula_8 a formula_22 con una trasformazione spaziale parametrizzata dalla variabile formula_23, ovvero formula_24. Se la Lagrangiana rimane inalterata in seguito alla trasformazione allora la sua derivata rispetto a formula_23 \u00e8 nulla:\nIl teorema di Noether afferma che in tal caso la quantit\u00e0 formula_27 si conserva, cio\u00e8 formula_28. Si dice che formula_29 \u00e8 una costante del moto.\nIn modo equivalente, se il punto materiale ha una posizione formula_30 e se la Lagrangiana non dipende da una qualche variabile formula_1 le equazioni di Eulero-Lagrange:\nmostrano che se formula_33 allora la quantit\u00e0 formula_34 si conserva, avendo derivata temporale nulla. \nQuando una funzione \u00e8 invariante rispetto a una trasformazione continua che coinvolge una o pi\u00f9 variabili si dice che la funzione possiede una o pi\u00f9 simmetrie. Il teorema di Noether si pu\u00f2 anche enunciare considerando, invece che direttamente la Lagrangiana, le simmetrie dell'azione associata al moto del sistema, ovvero l'integrale della Lagrangiana rispetto al tempo.\nEnunciato.\nDato un sistema di coordinate generalizzate formula_35 a formula_36 gradi di libert\u00e0 con velocit\u00e0 formula_37 e una funzione formula_38, se in seguito alla trasformazione infinitesima:\nla Lagrangiana formula_40 non cambia, allora le quantit\u00e0:\nsono costanti del moto, ovvero si conservano.\nNel caso di una trasformazione che coinvolge anche il tempo, ovvero formula_42, si ha che:\ne dal momento che l'equazione del moto ha la forma (equazione di Eulero-Lagrange):\nil primo termine tra parentesi pu\u00f2 essere riscritto in modo da avere:\novvero:\ndove formula_47 \u00e8 l'Hamiltoniana, la trasformata di Legendre della Lagrangiana:\nSe dunque formula_49 non dipende esplicitamente dal tempo (formula_50) allora formula_47 si conserva (formula_52, ovvero formula_53).\nSimmetrie dell'azione.\nIl teorema di Noether pu\u00f2 essere enunciato considerando, in luogo della lagrangiana, il funzionale integrale azione formula_54:\nSi supponga che formula_54 \u00e8 invariante rispetto alla trasformazione:\ndove formula_59 \u00e8 un parametro continuo, ovvero si verifica:\ndove gli estremi di integrazione variano durante la trasformazione. Considerando una variazione formula_61 infinitesima:\nla quantit\u00e0 conservata \u00e8:\ndove formula_47 \u00e8 detta hamiltoniana e formula_65 \u00e8 il momento lineare coniugato alla coordinata formula_1.\nDimostrazione.\nDimostrazione 1.\nSi consideri un sistema fisico descritto da un campo formula_67. Quando una certa quantit\u00e0 \u00e8 invariante per una trasformazione del sistema allora la corrispondente Lagrangiana \u00e8 simmetrica, ossia se formula_67 si trasforma per una trasformazione infinitesima formula_69 come:\nla lagrangiana formula_71, dovendo essere invariante, deve diventare:\ndove formula_73 rappresenta una \"corrente\" di una qualche quantit\u00e0 che fluisce attraverso la superficie dell'integrale che definisce l'azione.\nIn generale, la variazione di formula_71 si pu\u00f2 scrivere come:\nConsiderando la derivata di un prodotto, il secondo termine si pu\u00f2 riscrivere come:\nSostituendo e prendendo a fattor comune formula_77 si ottiene:\nRicordando l'equazione di Eulero-Lagrange, quanto sopra diventa:\nossia:\nRiscrivendo il tutto, si pu\u00f2 vedere come ci sia una conservazione della corrente formula_73 notando che:\nDimostrazione 2.\nSi supponga che le variabili dipendenti formula_8 siano tali che l'azione, data dall'integrale della Lagrangiana:\nsia invariante rispetto a variazioni infinitesime di esse. In altre parole, deve essere soddisfatta l'equazione di Eulero-Lagrange:\nSi supponga che l'integrale azione sia invariante rispetto a una simmetria continua. Una tale simmetria \u00e8 rappresentata da un flusso formula_86 che agisce sulle variabili nel seguente modo:\ndove formula_6 \u00e8 una variabile reale che quantifica l'incremento del flusso, mentre formula_90 \u00e8 una costante reale relativa alla traslazione del flusso nel tempo (pu\u00f2 essere nulla). Si ha:\ne l'integrale azione diventa:\nL'azione pu\u00f2 essere considerata in funzione soltanto di formula_6. Calcolandone la derivata in formula_94 e sfruttando la simmetria si ottiene:\nL'equazione di Eulero\u2013Lagrange implica che:\ne sostituendo nella precedente equazione si giunge a:\nUtilizzando quindi nuovamente l'equazione di Eulero\u2013Lagrange:\ne inserendo nella precedente relazione si pu\u00f2 scrivere:\nda cui si evince che la quantit\u00e0:\n\u00e8 una costante del moto, ovvero \u00e8 una quantit\u00e0 conservata.\nDato che formula_101 si ha:\ne la quantit\u00e0 conservata si semplifica assumendo la forma:\nNella derivazione si \u00e8 assunto che il flusso non varia nel tempo, e un risultato pi\u00f9 generale si ottiene in un modo equivalente.\nDimostrazione 3.\nSi consideri una variet\u00e0 liscia formula_104 e una variet\u00e0 bersaglio formula_105. Sia formula_106 lo spazio delle configurazioni delle funzioni lisce da formula_104 a formula_105. In modo pi\u00f9 generale si possono considerare sezioni del fibrato lungo formula_104. In meccanica classica, ad esempio, formula_104 \u00e8 la variet\u00e0 monodimensionale formula_111 che rappresenta il tempo, e lo spazio bersaglio \u00e8 lo spazio delle fasi, il fibrato cotangente dello spazio delle posizioni generalizzate. \nL'azione \u00e8 un funzionale del tipo:\nche mappa su formula_111 (e non su formula_114 per ragioni fisiche). Affinch\u00e9 l'azione sia locale \u00e8 necessario imporre ulteriori restrizioni sul funzionale: se formula_115 si assume che formula_116 sia l'integrale su formula_104 della lagrangiana formula_118, che \u00e8 funzione di formula_86, delle sue derivate e della posizione. Esplicitamente, l'azione \u00e8 definita nel seguente modo:\nLa maggior parte delle volte si assume che la lagrangiana dipenda soltanto dal valore del campo e dalla sua derivata prima, sebbene questo non sia vero in generale.\nSe formula_104 \u00e8 compatto, le condizioni al contorno si ottengono specificando i valori di formula_86 sulla frontiera. In caso contrario si possono fornire opportuni limiti per formula_86 quando formula_124 tende all'infinito. Questo rende possibile ottenere l'insieme delle funzioni formula_86 tali che tutte le derivate funzionali di formula_126 su formula_86 sono nulle e formula_86 soddisfa le condizioni al contorno date. Tale insieme \u00e8 determinato, considerando le condizioni al contorno, dalle soluzioni on shell delle equazioni di Eulero-Lagrange:\nIl membro sinistro \u00e8 la derivata funzionale dell'azione rispetto a formula_86. In meccanica classica la lagrangiana \u00e8 data dalla differenza tra l'energia cinetica formula_105 e l'energia potenziale formula_132. \nSi consideri una trasformazione infinitesima su formula_106 generata da un funzionale formula_134 tale che:\nper ogni sottovariet\u00e0 formula_136. In modo equivalente:\ndove:\nSe questo vale on shell e off shell allora formula_134 genera una \"simmetria off shell\". Se invece vale solo on shell, allora formula_134 genera una \"simmetria on shell\". Il funzionale formula_134 \u00e8 un generatore un gruppo di simmetria di Lie a un parametro.\nPer il teorema di Eulero\u2013Lagrange per ogni formula_136 si ha, on shell:\nDato che questo vale per ogni formula_136 vale la relazione:\nche \u00e8 l'equazione di continuit\u00e0 per la corrente di Noether formula_146 associata alla simmetria, definita da:\nSe si integra la corrente di Noether su una sezione di tipo tempo si ottiene una quantit\u00e0 conservata detta \"carica di Noether\".\nTeoria quantistica dei campi.\nNel formalismo della seconda quantizzazione \u00e8 possibile scrivere il teorema di Noether come relazione tra funzioni di correlazione. Siano formula_148 n operatori generici. La funzione di correlazione \u00e8 per definizione:\nformula_149\ncon formula_150 azione, formula_151 funzione di partizione e formula_152 la misura su tutti i campi fondamentali presenti nell'azione. Considero una generica trasformazione nei campi fondamentali formula_153 tale che \nformula_154\nformula_155\nSar\u00e0 quindi valida la seguente relazione:\nformula_156\nEspandendo al primo ordine formula_157. Nella relazione precedente i termini di ordine 0 si elidono, al primo ordine \u00e8 quindi verificata la seguente relazione:\nformula_158\nin cui la sommatoria nel termine di destra indica la somma su tutti i possibili prodotti degli operatori in cui compare una volta sola un formula_159. Nel caso di un solo operatore si ha:\nformula_160\nConsidero ora una trasformazione che soddisfi le ipotesi del teorema di Noether (simmetria continua dell'azione) che posso quindi scrivere come:\nformula_161\ncon formula_162 parametro globale piccolo e formula_163 generica funzione dei campi fondamentali e delle formula_164. Localizzo formula_162, rompendo la simmetria dell'azione altrimenti valida, ed espando in serie al primo ordine. La differenza nell'azione \u00e8 quindi scrivibile come la somma di due termini, uno proporzionale a formula_166 che sar\u00e0 nullo poich\u00e9 l'azione \u00e8 invariante per la trasformazione globale ed uno proporzionale a formula_167 che scrivo come:\nformula_168\nper l'ultimo passaggio si \u00e8 integrato per parti. Analogamente si vede che\nformula_169\nDa formula_170 segue che:\nformula_171\nLocalizzo formula_172 imponendo la condizione formula_173. Dalla definizione della delta di Dirac:\nformula_174\nQuesta condizione estende il risultato del teorema di Noether rendendolo valido anche a livello quantistico. Nel caso formula_175 si una stringa di operatori locali definiti lontani da x si ottiene\nformula_176\nche rappresenta l'analogo della conservazione della corrente in teoria dei campi classica. \nIntegrando sul volume\nformula_177\nPer il teorema della divergenza in una teoria di campo a volume infinito il secondo termine \u00e8 nullo. Sia\nformula_178\nSi \u00e8 quindi dimostrato che\nformula_179\nformula_180 \u00e8 quindi una carica conservata.\nEsempio.\nSupponiamo di trattare un sistema bidimensionale, e di considerare una trasformazione di coordinate formula_181 cos\u00ec definita:\nSecondo il teorema, si ha che:\nQuindi, automaticamente si conserver\u00e0 la quantit\u00e0:\nQuesto significa che per un sistema che ha un'invarianza per traslazioni nella direzione formula_124, si conserver\u00e0 il momento lineare (quantit\u00e0 di moto) in quella direzione."}
{"id": "39720", "revid": "1761453", "url": "https://it.wikipedia.org/wiki?curid=39720", "title": "Emmy Noether", "text": "Si occup\u00f2 di fisica matematica, teoria degli anelli e algebra astratta e il suo nome \u00e8 legato all'omonimo teorema del 1915, che mette in luce nel campo della fisica teorica una profonda connessione tra simmetrie e leggi di conservazione.\nBiografia.\nFiglia primogenita del matematico Max Noether e di Ida Amalia Kaufmann, entrambi di origini ebraiche, nacque nella citt\u00e0 bavarese di Erlangen. Il suo primo nome era \"Amalie\", ma da giovane inizi\u00f2 a usare il suo secondo nome, che us\u00f2 costantemente anche nella vita adulta. \nNoether non spiccava a scuola, nonostante fosse notoriamente intelligente. Era miope. Le fu insegnato a pulire e a cucinare, e le furono impartite lezioni di pianoforte\u02d0 non aveva passione per nessuna di queste attivit\u00e0.\nDopo aver superato gli esami necessari all'abilitazione dell'insegnamento del francese e dell'inglese, scelse matematica all'Universit\u00e0 di Erlangen, dove il padre insegnava. Completata la tesi sotto la supervisione di Paul Albert Gordan, lavor\u00f2 all'Istituto di Matematica per sette anni, senza essere retribuita.\nNel 1915 fu invitata da David Hilbert e Felix Klein a far parte del Dipartimento di Matematica dell'Universit\u00e0 Georg-August di Gottinga. Alcuni membri della Facolt\u00e0 di Filosofia si opposero, sostenendo che il titolo \"Privatdozent\" non potesse essere attribuito a donne, e lei trascorse quattro anni tenendo lezione a nome di Hilbert. Nel 1919 le fu infine concesso di sostenere l'esame per l'abilitazione, che ottenne nel maggio, continuando per\u00f2 a insegnare senza stipendio fino al 1923. Durante gli anni trascorsi a Gottinga ottenne rispetto e stima a livello mondiale per i suoi innovativi lavori matematici, venendo invitata a tenere una sessione plenaria del Congresso Internazionale dei Matematici di Zurigo del 1932. L'anno seguente il regime nazista le viet\u00f2 l'attivit\u00e0 di insegnamento in quanto ebrea. Emigr\u00f2 negli Stati Uniti d'America, dove ottenne un posto al Bryn Mawr College in Pennsylvania.\nNel 1935 si sottopose a un intervento chirurgico per una cisti ovarica e mor\u00ec quattro giorni dopo. Albert Einstein ne scrisse un necrologio sul \"New York Times\" poche settimane dopo la morte. Il topologo russo Pavel Alexandrov la defin\u00ec \u00abil pi\u00f9 grande matematico donna di tutti i tempi\u00bb.\nIl Teorema di Noether \u00e8 uno strumento fondamentale della fisica ed \u00e8 insegnato regolarmente nella teoria quantistica dei campi e in fisica delle particelle."}
{"id": "39730", "revid": "1833487", "url": "https://it.wikipedia.org/wiki?curid=39730", "title": "Soprabolzano", "text": "Soprabolzano (\"Oberbozen\" in tedesco) \u00e8 un piccolo centro in provincia di Bolzano, nel comune italiano di Renon in Alto Adige, sull'omonimo altopiano, a 1221\u00a0m s.l.m.\nStoria.\n\u00c8 una localit\u00e0 di villeggiatura, gi\u00e0 in voga agli inizi del Novecento.\nIl toponimo \u00e8 attestato, nei registri notarili di Jakob Haas, come \"Oberpoazen\" \u031fnel 1237 e nel 1242 e come \"Oberbotzen\" nel 1302 ed \u00e8 stato italianizzato dal fascismo nel 1923 in \"Soprabolzano\".\nDa qui si gode di un panorama unico, che spazia dai ghiacciai delle Alpi Centrali alle Dolomiti.\nLe passeggiate e i sentieri nel bosco, numerosi e ben segnalati, portano a masi alpini, pascoli, piramidi di terra e splendidi laghetti (il maggiore dei quali \u00e8 il lago di Costalovara).\n\u00c8 collegata a Bolzano con una lunga funivia e dalla stazione a monte passa il caratteristico trenino che attraversa l'altopiano: da una parte si raggiunge Collalbo (\"Klobenstein\"), sede del comune, dall'altra il villaggio di Maria Assunta (\"Maria Himmelfahrt\"), luogo di villeggiatura del patriziato bolzanino sino dal 1600. Pare addirittura che il termine tedesco della \"Sommerfrische\" (la frescura estiva in altitudine) sia stato per la prima volta usato dalla borghesia bolzanina a Soprabolzano.\nNella vasta localit\u00e0 si trovano sparse case patrizie delle famiglie pi\u00f9 importanti di Bolzano, fra cui i Menz, i Walther von Herbstenburg, i conti Toggenburg, gli Amonn o gli Hepperger. Esse nel 1668 si riunirono in una ghilda propria di Sch\u00fctzen, denominata \"Oberbozner Sch\u00fctzen-Gesellschaft\" tuttora esistente e che detiene un proprio Tiro a segno adornato di preziose tavole di tiro (le cosiddette \"Schie\u00dfscheiben\").\nDal 1923 al 1938 il famoso antropologo Bronis\u0142aw Malinowski, assieme alla moglie Elsie Masson e le loro tre figlie, stabil\u00ec a Soprabolzano la sua residenza estiva.\nLa chiesa parrocchiale del luogo, eretta tra il 1989 e il 1991, \u00e8 dedicata al beato Rupert Mayer, antinazista cattolico."}
{"id": "39732", "revid": "47767", "url": "https://it.wikipedia.org/wiki?curid=39732", "title": "Abbondanzio", "text": "Origine e diffusione.\nDeriva dal nome augurale latino \"Abundantius\", basato sul termine \"abundans\", cio\u00e8 \"abbondante\" (la stessa radice da cui derivano anche Abbondio e Abbondanza).\nDiffusosi anticamente in ambienti cristiani per il suo significato, ricondotto all'abbondanza di virt\u00f9 cristiane e grazia divina, \u00e8 ormai raro, tipico a Cislago in Lombardia, di cui \u00e8 patrono sant'Abbondanzio, un martire delle catacombe o corpo santo.\nOnomastico.\nL'onomastico viene festeggiato il 1\u00ba marzo in ricordo di sant'Abbondanzio, martire con altri compagni in Africa, oppure il 16 settembre in memoria di un altro sant'Abbondanzio, diacono e martire a Roma con santi Abbondio, Marciano e Giovanni."}
{"id": "39733", "revid": "92723", "url": "https://it.wikipedia.org/wiki?curid=39733", "title": "Papa Pio XII", "text": "Biografia.\nNascita e studi.\nEugenio Maria Giuseppe Giovanni Pacelli dei Principi di Acquapendente nacque a Roma il 2 marzo 1876 da nobile famiglia, terzogenito dell'avvocato della Sacra Rota Filippo Pacelli (1837-1916) e di Virginia Graziosi (1844-1920).\nI titoli nobiliari della famiglia Pacelli, concessi nel 1853 e 1858, erano conseguenti agli avvenimenti della seconda Repubblica Romana (1848-1849). Quando il papa Pio IX si rifugi\u00f2 a Gaeta, Marcantonio Pacelli (1804-1902) da Onano (Viterbo), nonno paterno di Eugenio, segu\u00ec il Papa nella cittadina laziale (allora parte del Regno delle Due Sicilie). Fu quindi premiato con i titoli di principe e di marchese, sia per la sua fedelt\u00e0, sia per aver contrastato efficacemente, dopo la fine della Repubblica, nel ruolo di sostituto del ministro dell'interno, i liberali che si opponevano al governo papalino. Lo stesso Marcantonio fu, successivamente, tra i fondatori dell\"Osservatore Romano\" (1861). Filippo Pacelli, padre del futuro Papa, essendo secondogenito di Marcantonio, pot\u00e9 fruire solo dei titoli di nobile romano e di nobile dei principi di Acquapendente e di Sant'Angelo in Vado, che poi trasmise ai suoi figli.\nEugenio sent\u00ec sin da piccolo la vocazione sacerdotale. Pare che nei momenti liberi amasse far finta di celebrare la messa. Determinante per la sua formazione fu l'influenza che ebbe, a partire dall'et\u00e0 di 8 anni, il reverendo Giuseppe Lais, scienziato astronomo, discendente da una storica famiglia romana di origine sassone. Questi fu per molti anni precettore e mentore del futuro papa Pio XII e in seguito insignito della medaglia d'oro pontificia da papa Benedetto XV.\nDopo le elementari, frequentate in una scuola privata cattolica, e la frequenza al liceo di Stato \"Ennio Quirino Visconti\", Eugenio Pacelli entr\u00f2 nel Collegio Capranica. Dal 1894 al 1899 studi\u00f2 teologia alla Gregoriana. Il 2 aprile 1899 (domenica di Pasqua) fu ordinato sacerdote dall'imposizione delle mani del vescovo Francesco di Paola Cassetta. Si addottor\u00f2 in teologia nel 1901. Nel 1902 si laure\u00f2 in giurisprudenza \"in utroque iure\", cio\u00e8 sia in diritto civile, sia in quello canonico. Non ebbe mai modo di praticare l'avvocatura, al contrario del fratello maggiore Francesco, giurista per la Santa Sede e uno dei principali negoziatori dei Patti Lateranensi del 1929.\nCarriera ecclesiastica.\nIl cardinale Vincenzo Vannutelli, che pi\u00f9 tardi sarebbe diventato decano del Sacro Collegio, indusse Pacelli a entrare come \"apprendista\" nella segreteria di Stato. In tale ufficio conobbe subito importanti prelati quali i cardinali Mariano Rampolla, Rafael Merry del Val e Giacomo della Chiesa, futuro papa Benedetto XV. Dopo tre anni fu nominato minutante e, dopo la specializzazione accademica in relazioni fra Stato e Chiesa, monsignore-ciambellano di papa Pio X (1904).\nPreoccupato per le influenze libertarie che stavano contagiando il clero italiano, Pacelli vide con favore l'introduzione del giuramento antimodernista da parte di Pio X. Si applic\u00f2 con zelo alla stesura di un nuovo codice di diritto canonico e, a partire dal 1911, alla carica di consultore presso il Sant'Uffizio. Nello stesso anno divenne sottosegretario della congregazione per gli affari ecclesiastici straordinari e rappresent\u00f2 la Santa Sede all'incoronazione di Giorgio V del Regno Unito. Nel 1914 fu nominato segretario del cardinale Pietro Gasparri, all'epoca sottosegretario della Congregazione per gli Affari Ecclesiastici straordinari e futuro segretario di Stato. In questa veste collabor\u00f2 alla stesura del concordato tra il Regno di Serbia e la Santa Sede stipulato il 24 giugno 1914, pochissimi giorni prima dell'inizio della prima guerra mondiale. Tale accordo garantiva finanziamenti statali all'episcopato cattolico in Serbia e non ci sono fondate prove storiche che sia stato una delle cause delle tensioni con il confinante e cattolico Impero austro-ungarico, culminanti poi nello scoppio del conflitto.\nIl 13 ottobre 1914, papa Benedetto XV nomin\u00f2 Gasparri segretario di Stato. Pacelli ne fu il collaboratore principale sino alla sua ordinazione vescovile, il 13 maggio 1917, lo stesso giorno della prima apparizione della Madonna a F\u00e1tima. Benedetto XV lo elev\u00f2 in pari data alla dignit\u00e0 arcivescovile con il titolo di arcivescovo di Sardi \"in partibus\". Inoltre lo nomin\u00f2 nunzio apostolico in Baviera.\nDurante i dodici anni in Germania (1917-1929) l'arcivescovo Pacelli si avvicin\u00f2 molto al mondo tedesco e conobbe bene la realt\u00e0 politica della Repubblica di Weimar. Il 19 aprile 1919, nel corso della rivolta spartachista, di ispirazione comunista, la nunziatura di Monaco di Baviera fu accerchiata da un gruppo di rivoluzionari, che intendevano farvi irruzione. Il leader del gruppo, Siedl, estrasse una pistola e la punt\u00f2 al petto di Pacelli, il quale si era personalmente posto a difesa dell'entrata della nunziatura. Sebbene scosso, il nunzio non intendeva cedere, difeso dalla coraggiosa suora tedesca Pascalina Lehnert, che si interpose tra i rivoluzionari e il medesimo. Siedl non se la sent\u00ec di andare avanti e ordin\u00f2 agli spartachisti di ritirarsi. Pacelli scriver\u00e0 al riguardo: \u00abSono dei veri e propri russi bolscevichi\u00bb.\nNel 1920 fu il primo a essere nominato nunzio per l'intera Germania e si trasfer\u00ec a Berlino. Nel 1925 fu nominato anche nunzio apostolico in Prussia. In tale doppia veste egli concluse i concordati con i L\u00e4nder della Baviera (1924) e con la Prussia (1929). Dopo la ratifica parlamentare di tale atto lasci\u00f2 la Germania richiamato a Roma dal Papa, per essere creato cardinale.\nNel frattempo, l'11 febbraio 1929, Benito Mussolini e il cardinale Gasparri avevano firmato i Patti Lateranensi, frutto della mediazione di Domenico Barone e di Francesco Pacelli, fratello maggiore dell'allora nunzio a Berlino.\nCardinale e segretario di Stato.\nEugenio Pacelli fu creato cardinale da Pio XI nel concistoro del 16 dicembre 1929. Il 7 febbraio 1930 succedette a Pietro Gasparri nella carica di segretario di Stato.\nProsegu\u00ec nella linea del suo predecessore, negoziando e stipulando altri concordati al fine di regolare le relazioni tra la Santa Sede e le autorit\u00e0 statali. Nel 1932 stipul\u00f2 quello con il Land tedesco del Baden e nel 1933 quello con l'Austria.\nPacelli aveva ricercato con costanza un concordato con l'intera Germania gi\u00e0 nel periodo della sua nunziatura, negli anni venti. Heinrich Br\u00fcning, leader della \"Deutsche Zentrumspartei\", partito cattolico di centro, dichiar\u00f2 nelle sue memorie che Pacelli, in occasione di un incontro del 1931 (quando Br\u00fcning era cancelliere), avrebbe insistentemente premuto per la dissoluzione dell'accordo di coalizione con il partito socialdemocratico, ponendola quasi come una condizione per la stipula del concordato. Il cancelliere in carica avrebbe respinto la sollecitazione considerando che il prelato fosse in grave errore di valutazione sulla situazione politica tedesca e, in particolare, sul peso del nascente partito nazista.\nIl 20 luglio 1933, a pochi mesi dall'ascesa di Adolf Hitler al potere (30 gennaio 1933), Pacelli firm\u00f2 a Roma il \"Reichskonkordat\" con la Germania. Questo concordato garantiva i diritti dei cattolici tedeschi e ripristinava le garanzie per la Chiesa e i fedeli, soppresse nell'Ottocento per il Kulturkampf. Fu il concordato pi\u00f9 discusso, perch\u00e9 accordava il riconoscimento della Chiesa al regime nazista che segn\u00f2 la fine di ogni vita democratica in Germania e la proibizione di tutti i partiti politici, compreso quello cattolico del centro (\"Zentrumspartei\"). Successivamente, nel 1935, Pacelli sottoscrisse anche un concordato con il Regno di Jugoslavia.\nCome segretario di Stato, Pacelli fu spesso in viaggio sia con una serie di importanti missioni diplomatiche, come negli Stati Uniti nel 1936, sia con la partecipazione a una serie di congressi eucaristici in Ungheria e Argentina, o a manifestazioni religiose, come a Lourdes o a Lisieux. Tali viaggi gli permisero, tra l'altro, di farsi conoscere dalle gerarchie cattoliche esterne alla Curia romana.\nIn ogni caso il Reichskonkordat fu sistematicamente violato dai nazisti. La Chiesa cattolica nella Germania nazista lamentava di dover agire in condizioni difficili. La Santa Sede, dal 25 settembre 1933 al 26 giugno 1936, invi\u00f2 per la violazione da parte del Reich 34 note di protesta, cinque pro-memoria, tre \"aide-memoire\", sei scritti contenenti proposte e progetti e sei appunti vari. Il concordato fu, quindi, il primo tentativo fallito di venire a patti con il nazismo. Eugenio Pacelli, tuttavia, fu sempre propenso a seguire una via diplomatica di mediazione con il regime nazista mentre le posizioni di papa Ratti sembrano propendere per la rottura.\nTali posizioni condussero Pio XI, nel 1937, a stilare un'ammonitoria enciclica verso il nazismo dal titolo \"Mit brennender Sorge\" (\"Con viva preoccupazione\"). Per tale motivo, tra il 1937 e il 1939 si esplicit\u00f2 pienamente una differenza tra Pio XI e il suo segretario di Stato.\nPio XI mor\u00ec il 10 febbraio 1939. La morte, sopravvenuta per un attacco cardiaco dopo una lunga malattia, gli imped\u00ec di pronunciare un importante discorso in occasione del I decennale della \"conciliazione\" con lo Stato Italiano. Il discorso, preparato da mesi, sarebbe stato il suo testamento spirituale e, probabilmente, avrebbe denunciato la violazione dei Patti Lateranensi da parte del governo fascista e le persecuzioni razziali in Germania. Tuttavia non ne \u00e8 rimasta traccia.\nUna lettera emersa dall'Archivio vaticano dimostra che il segretario di Stato cardinale Pacelli dette disposizione per distruggere il discorso gi\u00e0 in tipografia. Autore della lettera, datata 15 febbraio 1939, \u00e8 Domenico Tardini, al tempo collaboratore della segreteria di Stato vaticana. Un estratto del testo \u00e8 il seguente: \u00abMi telefona S.E. Mons. Montini. Gli ha telefonato il cardinal Pacelli per dare i seguenti ordini: 1) che Mons. Confalonieri consegni tutto quel materiale che ha circa il discorso che S.S. Pio XI aveva preparato per l'adunanza dei vescovi dell'11 febbraio; 2) che la tipografia distrugga tutto il materiale che ha (bozze, piombi) [...]\u00bb.\nPio XI avrebbe dovuto anche annunciare un'enciclica contro il razzismo e l'antisemitismo, intitolata \"Humani generis unitas\". Neanche essa ebbe corso. Una copia microfilmata dell'enciclica e dei documenti annessi fu per\u00f2 scoperta nel 1967 dal gesuita Thomas Breslin, mentre procedeva alla catalogazione degli archivi di John LaFarge. In un lungo articolo di fondo, Gordon Zahn, uno specialista delle encicliche sociali, ha sostenuto che l'enciclica ritrovata \u00ab\u00e8 forse la pi\u00f9 forte dichiarazione cattolica su quel male morale\u00bb che \u00e8 l'antisemitismo. Ci\u00f2 pu\u00f2 collocarsi \u00abin un nuovo contesto, poich\u00e9 ora non si tratta pi\u00f9 solamente della mancata protesta di Pio XII di fronte alla sistematica eliminazione degli ebrei, ma piuttosto del suo esplicito rifiuto di raccogliere la volont\u00e0 del suo riverito predecessore e protettore\u00bb. Peraltro, Pio XII riprese alcuni concetti dell'\"enciclica nascosta\" e la inser\u00ec nella parte antirazzista della sua prima enciclica, contenente il programma del suo appena iniziato pontificato, la \"Summi Pontificatus\".\nElezione al soglio pontificio.\nIn qualit\u00e0 di camerlengo, fu Pacelli che diresse il conclave che segu\u00ec alla morte di Pio XI. Il 2 marzo 1939, giorno del suo 63\u00ba compleanno, dopo solo tre scrutini e un giorno di votazioni, la scelta ricadde su di lui. Pacelli scelse il nome di Pio XII, a voler significare una sostanziale continuit\u00e0 con l'operato del precedente capo della Chiesa. Fatto insolito per un conclave, fu eletto colui che, alla vigilia, aveva le migliori possibilit\u00e0 di diventare papa. In effetti Pacelli rappresentava un'ottima scelta politica in quanto era il pi\u00f9 esperto in diplomazia tra i cardinali del Collegio. Pacelli fu il primo segretario di Stato dal 1667 (Clemente IX) e il secondo camerlengo (dopo Leone XIII) a venir eletto papa.\nIl giorno stesso dell'elezione del nuovo pontefice, il conte Ciano, ministro italiano degli affari esteri, annotava nel suo diario che alla vigilia Pignatti di Custoza, ambasciatore d'Italia presso la Santa Sede, gli aveva detto essere Pacelli il cardinale favorito dai tedeschi: \u00ab2 marzo \u2013 Viaggio di ritorno. A Tarvisio ricevo la notizia dell'elezione alla tiara del cardinale Pacelli. Non mi sorprende: ricordo il colloquio ch'ebbi con lui il 10 febbraio. Fu molto conciliante. E pare che nel frattempo abbia anche notevolmente migliorate le relazioni con la Germania, al punto che Pignatti ha ieri riferito essere il Pacelli il cardinale favorito dai tedeschi. A tavola avevo detto a Edda ed ai miei collaboratori: \"Il Papa sar\u00e0 eletto entro oggi. \u00c8 Pacelli, che assumer\u00e0 il nome di Pio XII\". La realizzazione della mia previsione ha interessato tutti\u00bb.\nDopo la cerimonia dell'incoronazione, il 12 marzo, Ciano annot\u00f2, sempre nel suo diario: Mussolini \u00ab\u00e8 contento dell'elezione di Pacelli. Si ripromette di fargli pervenire alcuni consigli circa quanto potr\u00e0 fare per governare utilmente la Chiesa\u00bb.\nL'elezione e l'incoronazione di Pacelli ebbero un'accoglienza mista in Germania. Da parte della maggioranza della stampa tedesca, quella pi\u00f9 vicina al partito nazista, giunsero commenti alquanto ostili: il \"Berliner Morgenpost\" scrisse che \u00abl'elezione di Pacelli non \u00e8 accolta favorevolmente in Germania poich\u00e9 egli \u00e8 sempre stato ostile al nazionalsocialismo\u00bb; la \"Frankfurter Zeitung\" scrisse che \u00abmolti dei suoi discorsi hanno dimostrato che non comprende del tutto le ragioni politiche e ideologiche che hanno iniziato la loro marcia vittoriosa in Germania\u00bb. Lo \"Schwarze Korps\" (giornale ufficiale delle SS) scrisse: \u00abIl Nunzio e Cardinale Pacelli ci ha dimostrato scarsa comprensione, ed \u00e8 per questa ragione che noi gli accordiamo poca fiducia. Pacelli ora Pio XII non seguir\u00e0 sicuramente una strada diversa\u00bb. Il Ministero degli Esteri del Reich incaric\u00f2 l'ambasciatore presso la Santa Sede di portare al neoeletto Papa le congratulazioni di Hitler, ma solo oralmente. In una nota riservata si precis\u00f2: \"In considerazione del noto comportamento del gi\u00e0 Cardinale Pacelli nei confronti del movimento nazionalsocialista, i complimenti non devono essere formulati in maniera particolarmente calda\".\nGoebbels riporta nel suo Diario che Hitler aveva pensato all'abrogazione del concordato se Pacelli fosse stato eletto papa. L'Ufficio centrale per la sicurezza del Reich (RSHA) descrisse l'elezione di Pacelli al soglio pontificio con accenti molto negativi: il nuovo papa veniva considerato un amico delle democrazie, che esultavano per la sua elezione. Nel rapporto dell'RSHA veniva riferito il commento favorevole sul nuovo pontefice de \"L'Humanit\u00e9\", l'organo ufficiale del Partito Comunista Francese. Si ricordava inoltre che Pacelli, da segretario di Stato, si fosse fatto notare per i suoi attacchi al nazionalsocialismo.\nAl contrario l'elezione fu accolta favorevolmente negli ambienti della diplomazia tedesca. Il capo del Dipartimento degli Affari vaticani presso il Ministero degli affari esteri del Reich, il consigliere Du Moulin, redasse un memorandum sulle tendenze politiche e sulla personalit\u00e0 del nuovo pontefice, descrivendo il neoeletto come \u00abmolto amico della Germania\u00bb. A Berlino ci si ricord\u00f2 che Pacelli era stato il promotore del Concordato fra la Santa Sede e il Terzo Reich e che, quando le relazioni fra Chiesa e regime nazionalsocialista si erano fatte tese, l'atteggiamento del segretario di Stato era stato sempre - secondo i dispacci dell'ambasciatore Bergen - molto pi\u00f9 conciliante di quello di Pio XI.\nPrimi atti del pontificato.\nIl novello papa nomin\u00f2 alle cariche da lui ricoperte in precedenza il cardinale Luigi Maglione segretario di Stato e Lorenzo Lauri cardinale camerlengo. Eletto in un periodo di grandi tensioni internazionali, gi\u00e0 il 15 marzo 1939 - tre giorni dopo la sua incoronazione - il regime nazista invase la Cecoslovacchia.\nUno dei suoi primi atti fu, nell'aprile del 1939, quello di togliere dall\"Indice\" i libri di Charles Maurras, animatore del gruppo politico antisemita e anticomunista di estrema destra \"Action fran\u00e7aise\", che aveva molti simpatizzanti e seguaci cattolici. Agli aderenti revoc\u00f2, tra l'altro, l'interdizione dai sacramenti irrogata da Pio XI. Secondo la sociologa e storica francese Jeannine Verd\u00e8s-Leroux, furono i discorsi antisemiti dell\"Action fran\u00e7aise\" che contribuirono \u00aba rendere \"possibile\", \"accettabile\" l'introduzione, nell'ottobre 1940, dello statuto degli ebrei da parte del governo di collaborazionista francese di Vichy. L'assuefazione ai discorsi di Maurras e dei suoi accoliti che si erano diffusi e avevano oltrepassato la cerchia degli adepti, mise in secondo piano il carattere mostruoso di quelle misure\u00bb. Alcuni storici, invece, tendono a leggere questo episodio non tanto in chiave antisemita quanto pragmaticamente anticomunista, stante la necessit\u00e0 di favorire gruppi e aggregazioni che sapessero competere, quanto a organizzazione e rapidit\u00e0 di azione politica, con quelli di ispirazione marxista, la cui capacit\u00e0 di mobilitazione nelle Brigate Internazionali nella recente guerra civile spagnola era chiaramente emersa. Altri storici, comunque, sono del parere che il provvedimento fosse in linea con una minore riprovazione nei confronti del pregiudizio antisemita, in un periodo storico in cui anche l'Italia incominciava a dar concreta applicazione alle cosiddette leggi per la difesa della razza.\nSempre nel 1939, Pio XII proclam\u00f2 san Francesco d'Assisi e santa Caterina da Siena patroni d'Italia.\nIl 7 maggio 1940, il segretario di Stato Maglione firm\u00f2 il concordato con il Portogallo di Ant\u00f3nio de Oliveira Salazar. In giugno, il Papa cit\u00f2 le apparizioni di F\u00e1tima nella sua enciclica \"Saeculo Exeunte Octavo\", scritta per invitare la Chiesa portoghese a incrementare la sua attivit\u00e0 missionaria in terra straniera. Nel 1941 trasform\u00f2 la Commissione delle Opere Pie, nata nel 1887, nell'Istituto per le Opere di Religione (IOR). Nell'ottobre del 1942, in risposta a un messaggio inviatogli da suor L\u00facia dos Santos nel 1940, Pio XII consacr\u00f2 il mondo al Cuore Immacolato di Maria (Radiomessaggio al Portogallo del 31 ottobre 1942).\nLa seconda guerra mondiale.\nAgli inizi di agosto del 1939 l'Europa era ad un passo dalla guerra, ad accrescere le preoccupazioni del Papa, il nunzio apostolico a Berlino, il vescovo Cesare Orsenigo, scriveva: \"I tedeschi sono tutti pronti alla guerra con una freddezza terrificante. Incontro alla guerra, marcia, quasi esultante un popolo di 80 milioni di tedeschi armati fino ai denti\". Pacelli fece un ultimo tentativo inviando un messaggio personale a Hitler, ricordandogli gli anni passati con piacere in Germania ed esortandolo a occuparsi del vero benessere spirituale del popolo tedesco.\nPer tutta risposta, il 23 agosto 1939 la Germania nazista e l'Unione Sovietica sottoscrissero il patto Molotov-Ribbentrop. Un protocollo segreto dell'accordo prevedeva la divisione dell'Europa orientale in due sfere d'influenza, dando modo a Hitler di lanciare l'offensiva sulla confinante Polonia mentre l'URSS avrebbe avuto mano libera sulle repubbliche baltiche, la Finlandia e la Polonia orientale.\nIl Papa, a conoscenza delle clausole del protocollo segreto, sapeva anche che, in caso di sua attuazione, Francia e Regno Unito, alleati della Polonia, avrebbero dichiarato guerra alla Germania, dando inizio alla seconda guerra mondiale. Tent\u00f2 quindi di scongiurare il rischio di una nuova guerra pronunciando alla radio, il 24 agosto 1939, un messaggio rivolto ai governanti ed ai popoli nell'imminente pericolo della guerra. In tale discorso pronunci\u00f2 la frase simbolo del suo pontificato: \u00abNulla \u00e8 perduto con la pace; tutto pu\u00f2 essere perduto con la guerra\u00bb. Pio XII propose anche a Germania e Polonia di soprassedere per quindici giorni alle misure militari per riunire una conferenza internazionale di pace. Tuttavia anche tale iniziativa fu inutile.\nIl 1\u00ba settembre, la Germania invase la Polonia e il 3 Francia e Regno Unito risposero all'attacco: fu l'inizio della seconda guerra mondiale.\nIl dissenso del papa fu espresso dopo alcune settimane nella sua prima enciclica \"Summi Pontificatus\" del 20 ottobre 1939. Pio XII, senza nominare espressamente i regimi totalitari, lament\u00f2 le conseguenze dell'attuale crisi spirituale e la diffusione delle \u00abideologie anticristiane\u00bb. Il Papa individuava gli errori della societ\u00e0 moderna nel suo rifiuto di Dio, con la conseguente diffusione di un \u00abpaganesimo corrotto e corruttore\u00bb. Tra le righe Pio XII condannava ogni discriminazione razziale, affermando la \u00abcomune origine in Dio\u00bb di tutto il genere umano; introdusse il concetto di convivenza pacifica e, soprattutto, elev\u00f2 il suo straziante lamento per la Polonia, nazione fedele alla Chiesa, in attesa di \u00abuna risurrezione corrispondente ai princ\u00ecpi della giustizia e della vera pace\u00bb.\nLa protesta del Papa per l'invasione della cattolica Polonia fu quindi espressa con un documento religioso e in base alla dottrina cristiana. Il 30 novembre 1939, l\u2019invasione sovietica della Finlandia fu invece condannata ufficialmente e con molto vigore. Una solidariet\u00e0 generica fu espressa al sovrano del cattolico Belgio per l'occupazione tedesca nel maggio 1940. Per tutta la durata del conflitto, papa Pacelli organizz\u00f2 aiuti alle popolazioni colpite e cre\u00f2 l'ufficio informazioni sui prigionieri e sui dispersi.\nNella prima fase della guerra, \u00e8 dimostrato che il pontefice prese parte a un tentativo di alcuni generali tedeschi avente l'obiettivo di spodestare Hitler e svolse il ruolo di intermediario nei contatti che intercorsi tra i cospiratori e la Gran Bretagna. Nell\u2019aprile del 1940 ebbe pi\u00f9 di venti incontri segreti con i congiurati tedeschi, il cui capo era il generale Ludwig Beck e il rappresentante del governo inglese Francis D'Arcy Osborne. Il possibile accordo di pace, nel caso che i congiurati fossero riusciti a sbarazzarsi di Hitler, fu scritto su carta ufficiale della Santa Sede. Cerc\u00f2, inoltre, di distogliere il fascismo dall'idea di far entrare in guerra l'Italia. Tale fu, con tutta probabilit\u00e0, lo scopo della visita assolutamente irrituale che il Santo Padre fece al Quirinale, a re Vittorio Emanuele III, il 28 dicembre 1939. Nonostante ci\u00f2, il 10 giugno 1940, anche l'Italia entr\u00f2 nel conflitto.\nDurante la guerra, vari e ripetuti furono gli appelli del Papa in favore della pace. Va ricordato in particolare il radiomessaggio natalizio del 1942, in cui Pacelli deline\u00f2 un nuovo ordine mondiale basato sul rispetto reciproco fra le Nazioni e i popoli. In tale messaggio il Papa denunci\u00f2 anche lo sterminio delle persone sulla base della razza. Mussolini comment\u00f2 il radiomessaggio del 1942 con sarcasmo: \u00abIl Vicario di Dio \u2014 cio\u00e8 il rappresentante in terra del regolatore dell'universo \u2014 non dovrebbe mai parlare: dovrebbe restare tra le nuvole. Questo \u00e8 un discorso di luoghi comuni che potrebbe agevolmente essere fatto anche dal parroco di Predappio\u00bb.\nIl 19 luglio 1943, dopo il violento bombardamento di San Lorenzo a Roma, si rec\u00f2 nei quartieri colpiti. Fu un'uscita eccezionale del Pontefice dal Vaticano, soprattutto all'epoca (in seguito sarebbe uscito dal suo Stato solo in casi estremamente rari). Il Papa usc\u00ec nuovamente il 13 agosto, dopo il successivo bombardamento nel quartiere di San Giovanni. Durante tale visita spalanc\u00f2 le braccia alla folla recitando il salmo \"De profundis\", in un gesto che rimase immortalato in una famosa foto.\nL'occupazione tedesca di Roma.\nDopo l'armistizio dell'8 settembre e la fuga dei Savoia dalla capitale, Pio XII rimase in Roma, all'interno della Citt\u00e0 del Vaticano. Non elev\u00f2 alcuna protesta per la cruenta occupazione nazista della citt\u00e0, effettuata in armi e causando la morte di alcune centinaia di difensori, tra militari e civili. Invi\u00f2 per\u00f2 il Segretario di Stato Maglione, ai primi di ottobre del 1943, dall\u2019ambasciatore germanico Ernst von Weizs\u00e4cker per rappresentargli che i tedeschi, in qualit\u00e0 di protettori di Roma e del Vaticano, avevano la responsabilit\u00e0 di schierare forze di polizia sufficienti a prevenire o reprimere un moto insurrezionale partigiano.\nNei giorni successivi, quando i tedeschi imposero agli ebrei romani di versare oro in cambio di un'effimera e temporanea salvezza, il Vaticano contribu\u00ec fornendo 20 dei 50 chili d'oro richiesti, secondo la testimonianza di Ugo Fo\u00e0, rabbino capo della comunit\u00e0 romana, il Vaticano fece sapere ufficiosamente che se non fosse stato raccolto abbastanza oro avrebbe prestato la differenza per raggiungere i 50\u00a0kg, ma non ce ne fu bisogno.\nIl Papa fu messo a conoscenza dell'avvenuto rastrellamento del ghetto di Roma dalla principessa Enza Pignatelli, sua ex-allieva, che aveva assistito in parte alla razzia e subito si era recata in Vaticano, chiedendo udienza al Pontefice, che la ricevette immediatamente. Secondo lo storico della Chiesa Alberto Melloni, i tedeschi avrebbero invece organizzato il ratto degli ebrei romani proprio per fare un affronto a papa Pacelli. Pio XII si mise senza indugio in comunicazione telefonica con il cardinale Segretario di Stato Luigi Maglione perch\u00e9 prendesse informazioni e si interessasse della questione.\nSegu\u00ec un colloquio tra il cardinale Maglione e l'ambasciatore tedesco presso il Vaticano, Ernst von Weizs\u00e4cker, al quale il segretario di Stato chiese di \u00abintervenire in favore di quei poveretti\u00bb, lamentandosi per il fatto che \u00abproprio a Roma, sotto gli occhi del Padre comune [il Papa], fossero fatte soffrire tante persone unicamente perch\u00e9 appartenenti a una stirpe determinata\u00bb. Alle richieste di Weizs\u00e4cker sul possibile comportamento della Santa Sede, nel caso fossero continuati i rastrellamenti di ebrei, Maglione rispondeva che: \u00abLa Santa Sede non vorrebbe essere messa nella necessit\u00e0 di dire la sua parola di disapprovazione\u00bb.\nWeizs\u00e4cker propose allora e ottenne che la protesta vaticana fosse affidata a una lettera del rettore della Chiesa tedesca a Roma Alois Hudal, indirizzata al generale comandante militare di Roma Reiner Stahel, in cui il prelato auspicava la \u00abnon reiterazione degli arresti, per evitare un intervento pubblico del Papa contro di questi\u00bb. Per il resto, Pio XII mantenne un riservato silenzio che ancor oggi reca imbarazzo alla Santa Sede.\nDurante il corso della guerra, nonostante le numerose informazioni ricevute Pio XII non condann\u00f2 mai ufficialmente n\u00e9 si impegn\u00f2 pubblicamente per fermare le deportazioni degli ebrei nei campi di concentramento. Offr\u00ec per\u00f2 rifugio presso la Santa Sede a molti ebrei e a esponenti politici antifascisti tra cui Alcide De Gasperi e Pietro Nenni, appellandosi al fatto che la Citt\u00e0 del Vaticano era uno Stato sovrano. Non sempre per\u00f2 i tedeschi rispettarono l'extra-territorialit\u00e0 di alcune altre aree a Roma di pertinenza della Santa Sede: nell'inverno del 1943 fecero irruzione nella basilica di San Paolo fuori le mura e vi presero alcuni prigionieri.\n\u00c8 stato scoperto di recente un piano segreto di Hitler che prevedeva l'occupazione del Vaticano e l'arresto di Pio XII, il quale secondo il dittatore nazista ostacolava i piani della Germania. A questo proposito, per evitare che Hitler e il regime nazista potessero tenere prigioniero il papa, Pio XII prepar\u00f2 una lettera di dimissioni da utilizzare in caso di propria cattura, dando istruzioni di tenere un successivo conclave a Lisbona.\nAlcuni autori hanno espresso forti critiche verso il comportamento tenuto dalla Santa Sede dopo l'attentato di Via Rasella e l'eccidio delle Fosse Ardeatine (23 - 24 marzo 1944). Si \u00e8 speculato che, almeno cinque ore prima dall'uccisione della prima vittima della rappresaglia tedesca, la segreteria di Stato vaticana fosse in possesso di un'autorevole informazione circa l'attentato e l'intenzione dei tedeschi di sopprimere dieci italiani per ogni tedesco ucciso. Robert Katz, autore dell'accusa, \u00e8 stato condannato per diffamazione in quanto tali affermazioni sono solamente un'intuizione storica e non fatti dimostrati.\nIl 26 marzo \"L'Osservatore Romano\" pubblic\u00f2 il comunicato tedesco che dava notizia dell'attentato e annunciava l'avvenuta rappresaglia, facendolo seguire dal seguente commento non firmato:\nOsserva Giorgio Bocca: \u00abL'appello, per quanto non firmato da Pio XII, ne rispecchia il pensiero reazionario. Il foglio ufficiale della Santa Sede esprime la sua condanna della violenza separando \u2013 nella Roma dell'occupazione nazista! \u2013 le \"vittime\" (i tedeschi) dai \"colpevoli\" (i partigiani), gli \"irresponsabili\" (i capi della Resistenza) dai \"responsabili\" (i comandi tedeschi e fascisti); e fa sua, volendolo o meno, la tesi fascista e attesista della \"strage degli innocenti\": dimenticando che la legalit\u00e0 dei \"responsabili\" a cui si appella \u00e8 la medesima che sta sterminando sei milioni di ebrei innocenti, fatto di cui il Santo padre, nel marzo 1944, \u00e8 perfettamente al corrente. Senza dire che via Tasso e i suoi orrori sono a due passi dai sacri palazzi\u00bb.\nSecondo Aurelio Lepre \"L'Osservatore Romano\", col formulare l'accusa agli attentatori di \u00abnon essersi presentati al comando tedesco per evitare la fucilazione degli ostaggi\u00bb, comp\u00ec una \u00abscelta di campo\u00bb; tuttavia, commenta Lepre, tale accusa \u00abera del tutto inconsistente [...], perch\u00e9, se anche avessero voluto consegnarsi ai tedeschi, gli attentatori non ne avrebbero avuto il tempo\u00bb.\nAlessandro Portelli ritiene che l'editoriale costituisca un \u00abtesto esemplare e fondante\u00bb di un'interpretazione dell'attentato di via Rasella destinata ad avere grande fortuna nel dopoguerra. Scrive infatti Portelli: \u00abDi chi sia la colpa che rende necessario il sacrificio non c'\u00e8 dubbio: i \"colpevoli sfuggiti all'arresto\". \"L'Osservatore Romano\" dunque lascia intendere che i nazisti cercarono i \"colpevoli\" prima di decidersi al massacro; n\u00e9 sono a conoscenza di rettifiche, precisazioni o smentite successive. Nasce qui lo spostamento della colpa sui vili partigiani che sono andati a nascondersi lasciando (\"irresponsabili\") al loro destino le vittime della rappresaglia. Oltre alla destra politica, saranno proprio organi e fonti vicini alla Chiesa e al mondo cattolico, a partire dai Comitati civici, a rilanciare nel corso degli anni questa versione, fino a farla penetrare nelle vene dell'immaginazione comune, contribuendo cos\u00ec ad avvelenare la memoria dell'evento, e con essa quella della resistenza, dell'identit\u00e0 e delle origini della repubblica. Che \u00e8 poi il vero successo a lungo termine della rappresaglia nazista\u00bb. L'articolo dell'Osservatore Romano venne criticato per\u00f2 anche dai tedeschi perch\u00e9 parlava di \"innocenti\" uccisi nella rappresaglia nazista.\nNegli ultimi giorni di maggio del 1944, i tedeschi si preparavano alla fuga e avevano minato i ponti sul Tevere per impedire alle forze angloamericane di procedere nell'avanzata verso nord. C'era il pericolo che intendessero resistere a oltranza, con tutte le conseguenze per l'incolumit\u00e0 della \"citt\u00e0 eterna\". Pacelli diede istruzioni ai due pro-segretari di Stato Montini e Tardini di consigliare agli alleati di non attaccare e ai tedeschi di non difendersi. Il giorno 2 giugno il Papa ammon\u00ec gli eserciti combattenti: \u00abChiunque osi levare la mano contro Roma, si macchier\u00e0 di matricidio\u00bb. Lo stesso giorno la giunta militare del CLN si accord\u00f2 con gli alleati che non ci sarebbe stata l'insurrezione partigiana di Roma. Alle ore 22:30 del 3 giugno, Montini e Tardini acquisirono dall'ambasciatore von Weizs\u00e4cker la proposta tedesca di riconoscere il centro di Roma \"citt\u00e0 aperta\". Pur ritenendola insufficiente, il Vaticano provvide a trasmettere tale proposta agli alleati. Non vi fu bisogno che questi l'accettassero perch\u00e9 alle prime ore dell'alba del 4 giugno, i tedeschi lasciarono Roma, sostanzialmente senza colpo ferire. Per intercessione di papa Pio XII, al momento della loro partenza da Roma, le SS rilasciarono dal carcere di via Tasso, dove era stato sottoposto a pesanti torture, il comandante partigiano delle Brigate Matteotti Giuliano Vassalli, futuro presidente della Corte costituzionale.\nIl 5 giugno 1944, dopo la Liberazione, Pio XII ricevette in Vaticano i soldati alleati. La domenica successiva i romani si recarono in massa a Piazza San Pietro a salutare e a festeggiare il Papa, che, di fatto, era stata l'unica autorit\u00e0, non solo religiosa, ma anche morale e politica, a essere rimasta nella capitale nei mesi bui dell'occupazione nazista. Per questo Pio XII fu anche soprannominato \"Defensor civitatis\".\nTra gli altri interventi, documenti recentemente venuti alla luce testimoniano il cordoglio del Papa nei confronti delle donne della Ciociaria e del basso Lazio che avevano subito violenze da parte dei soldati marocchini arruolati nell'esercito francese.\nIl dopoguerra.\nLa scomunica ai Comunisti.\nPio XII, dopo la morte del cardinale Luigi Maglione (1944) e di Lorenzo Lauri (1941) non aveva nominato nessun nuovo segretario di Stato n\u00e9 un cardinale camerlengo. Si avvalse per anni unicamente del supporto dei due pro-segretari di Stato Giovanni Battista Montini e Domenico Tardini. A quest'ultimo rivolse una perentoria affermazione: \u00abNon voglio collaboratori ma esecutori!\u00bb.\nA guerra finita, si schier\u00f2 con determinazione a favore della Democrazia Cristiana. Tale fu il contenuto di due articoli de \"L'Osservatore Romano\", in data 2 gennaio e 6 maggio 1945, nei quali si affermava che solo la DC aveva titolo per rappresentare i cattolici nella politica italiana; in essi, infatti, si sconfessava il partito della Sinistra Cristiana, dove erano confluiti i cosiddetti \"cattolici comunisti\", tanto che dopo pochi mesi (7 dicembre 1945) tale partito si sciolse.\nIl 18 febbraio 1946, tenne il suo primo concistoro per la creazione di nuovi cardinali: per la prima volta dopo secoli, il numero di cardinali italiani risult\u00f2 inferiore a quello dei cardinali non italiani. Tra essi, il primo cardinale cinese, Thomas Tien Ken-sin. Con la bolla \"Quotidie Nos\" dell'11 aprile 1946 defin\u00ec la gerarchia ecclesiastica della Chiesa cattolica in Cina, la quale era oggetto della persecuzione da parte del regime comunista nato dalla rivoluzione cinese.\nNell'ambito del dibattito istituzionale tra monarchia e repubblica, la Chiesa fu ufficialmente neutrale. Per tale motivo, Pacelli si era opposto, nell'ottobre 1945, al ritorno in Italia di Luigi Sturzo, notoriamente repubblicano. Se Sturzo si fosse pubblicamente espresso per la repubblica, ci\u00f2 avrebbe avuto come possibile conseguenza la spaccatura della Democrazia Cristiana in due partiti: uno repubblicano e uno monarchico. La stessa posizione della DC fu ambivalente. Infatti il suo leader Alcide De Gasperi, bench\u00e9 il I congresso del partito (24-28 aprile 1946) si fosse espresso a maggioranza per la scelta repubblicana, lasci\u00f2 agli elettori democristiani libert\u00e0 di coscienza. Nei fatti, almeno due terzi degli oltre dieci milioni di elettori democristiani del 1946 votarono per la monarchia.\nNel dopoguerra dovette fronteggiare la nascita della guerra fredda e della divisione del mondo in due blocchi contrapposti. Il Papa si schier\u00f2 decisamente contro il comunismo, di cui fu un fermo oppositore. Nelle elezioni politiche italiane del 1948 appoggi\u00f2 con slancio la Democrazia Cristiana, favorendone la schiacciante vittoria.\nIn occasione della vigilia di Natale del 1948, Pio XII pronunci\u00f2 un discorso rivolto alle componenti neutraliste di questo partito, onde evitare una loro paradossale convergenza con partiti social-comunisti relativamente al coinvolgimento dell'Italia nell'Alleanza Atlantica: \u00abUn popolo minacciato o gi\u00e0 vittima di una ingiusta aggressione, se vuole pensare ed agire cristianamente, non pu\u00f2 rimanere in una indifferenza passiva; tanto pi\u00f9 la solidariet\u00e0 della famiglia dei popoli interdice agli altri di comportarsi come semplici spettatori in un atteggiamento d'impassibile neutralit\u00e0\u00bb.\nNel 1949, con un atto clamoroso a livello mondiale, scomunic\u00f2 i cristiani che si dichiaravano comunisti e, in seguito alle persecuzioni dei cristiani nell'Europa dell'Est, i capi di governo a essi riferiti. Cerc\u00f2 di attivare contatti e di salvare i cattolici dalle deportazioni nei gulag sovietici, pur senza riuscirci.\nLo stesso anno 1949, dimostr\u00f2 un certo interesse alle opere di carit\u00e0 - ricevette in visita il sacerdote Giulio Facibeni, noto per aver fondato l'Opera della Divina Provvidenza Madonnina del Grappa - e concesse \"pro gratia\" la laicizzazione a don Zeno Saltini, fondatore della comunit\u00e0 di Nomadelfia.\nRuolo della donna: diritti e doveri.\nNel 1945 il papa pronunci\u00f2 un articolato discorso alle associazioni cattoliche in cui ribad\u00ec il ruolo della donna di tutela del focolare domestico, insieme al dovere di partecipare alla vita pubblica in funzione di questo obiettivo, supportando sotto questa condizione il suffragio femminile: \nViene anche ribadito che tra queste \"forze ostili\" al focolare vi sono, oltre al comunismo, quelle del capitalismo:\nL'Anno Santo del 1950.\nNegli anni successivi, anche per il suo carattere schivo e introverso, Pio XII ridusse all'osso l'organizzazione della Curia romana. Tuttavia fu un papa particolarmente amato dalla gente. Grazie alla conoscenza di numerose lingue, fu uno dei primi a rivolgersi in lingua straniera ai pellegrini che venivano a Roma. In un mondo ancora segnato dalle ferite della guerra, intu\u00ec che, pi\u00f9 che un papa politico, la gente aveva bisogno di una guida verso la pace.\nSu iniziativa del cardinale Ernesto Ruffini e di monsignor Alfredo Ottaviani prese inizialmente in considerazione l'ipotesi di convocare un concilio ecumenico. Nomin\u00f2 un'apposita commissione che si riun\u00ec in tutta segretezza senza giungere ad alcuna conclusione sulle prerogative da attribuire al sacro consesso.\nCon questi intenti di pace Pio XII proclam\u00f2 il Giubileo del 1950, cui molti si dichiararono contrari. In tanti sostenevano che l'Italia, ancora distrutta dalla guerra, non fosse in grado di reggere una manifestazione di respiro mondiale. Invece il Giubileo, con il suo messaggio di riconciliazione e di speranza, fu un vero trionfo, con oltre un milione e mezzo di pellegrini e, tra l'altro, contribu\u00ec a far conoscere le bellezze italiane all'estero, favorendo i primi boom turistici.\nDurante il Giubileo, con la bolla \"Munificentissimus Deus\", proclam\u00f2 il dogma dell'Assunzione di Maria, il 1\u00ba novembre, ricorrendo per l'unica volta in tutto il Novecento all'infallibilit\u00e0 papale. Il papa poi scrisse che il giorno precedente la proclamazione del dogma e per altre tre volte, mentre passeggiava nei Giardini Vaticani avrebbe assistito stupefatto a un fenomeno simile a quello del \"miracolo del sole\", narrato dai presenti alle apparizioni della Madonna di F\u00e1tima, nel 1917.. Inoltre, venendo incontro alle numerose richieste dei fedeli, proclam\u00f2 santa Maria Goretti, sebbene fossero passati solo due anni dalla sua beatificazione.\nNel 1950 Pio XII afferm\u00f2, nell'enciclica \"Humani Generis\", la compatibilit\u00e0 tra fede cattolica ed evoluzionismo, nondimeno considerando l'evoluzione una teoria scientifica e non una realt\u00e0 gi\u00e0 dimostrata, e la necessit\u00e0 di doverose ulteriori chiarificazioni concettuali. Fu il primo papa ad ammettere ricerche sull'evoluzionismo applicato al corpo umano, invocando comunque prudenza nel trattare tale questione: \nGli anni cinquanta.\nNel 1951 in un discorso alle ostetriche offr\u00ec delle considerazioni contro i tentativi di procurare la sterilit\u00e0 nell'atto coniugale, ma ammise la liceit\u00e0 dei rapporti sessuali non finalizzati alla procreazione scegliendo per essi il periodo di sterilit\u00e0 naturale della donna. Inoltre, in molti discorsi ai giovani sposi, rilanci\u00f2 il ruolo della famiglia e del matrimonio e indic\u00f2 la Sacra Famiglia come modello di santit\u00e0 per le famiglie.\nVenendo incontro alle richieste del mondo moderno autorizz\u00f2 diversi provvedimenti, preludio delle riforme del Concilio Vaticano II. Permise la celebrazione della messa nelle ore serali, apport\u00f2 modifiche alla traduzione dei salmi nel breviario dei sacerdoti, riorganizz\u00f2 l'ufficio del digiuno eucaristico riducendolo a tre ore per i cibi solidi, a un'ora per le bevande ed eliminandolo del tutto per l'acqua e i medicinali.\nConsapevole dei benefici apportati dal progresso, ma anche dei pericoli insiti in esso, aggravati dall'instabilit\u00e0 della situazione internazionale dovuta alla guerra fredda, Pio XII era convinto che la vera pace avrebbe potuto scaturire solo da un nuovo ordine cristiano del mondo. Un tale ordine gli sembrava minacciato dalla perdita del senso di responsabilit\u00e0 individuale, schiacciato dalla massificazione sociale, in cui ognuno era come diventato una semplice ruota di organismi privi di consapevolezza, e in cui la libert\u00e0 risultava dunque svuotata: \nNel 1952, per il timore che la \"Citt\u00e0 Eterna\" potesse essere amministrata da un sindaco comunista, il Vaticano avall\u00f2 per le elezioni amministrative del comune di Roma un'iniziativa di candidare don Luigi Sturzo a sindaco con un'alleanza elettorale tra la Democrazia Cristiana, il Movimento Sociale Italiano e il Partito Nazionale Monarchico. Tale proposta venne avanzata dall'area curiale del cosiddetto partito romano, guidato da monsignor Roberto Ronca, arcivescovo di Lepanto e rettore del santuario di Pompei. De Gasperi si oppose nettamente a questa ipotesi per motivi morali e per il suo passato antifascista, e anche per sostenere la sua visione laica dello Stato. \nIl presidente del Consiglio seppe resistere sulle sue posizioni sino a quando papa Pio XII \u2013 che aveva persino mandato da lui il famoso predicatore Riccardo Lombardi, nell'intento di persuaderlo \u2013 si arrese di fronte all'impraticabilit\u00e0 della proposta. Di l\u00ec a poco, tuttavia, Pio XII non ricevette in Vaticano De Gasperi in occasione del trentennale delle sue nozze con Francesca Romani. De Gasperi ne fu molto amareggiato e rispose ufficialmente all'ambasciatore Mameli che gli aveva comunicato il rifiuto:\nNello stesso anno procedette alla consacrazione della Russia al Cuore Immacolato di Maria, a seguito delle ulteriori richieste di suor L\u00facia dos Santos.\nIl 12 gennaio 1953 Pio XII tenne il suo secondo e ultimo concistoro per la creazione di nuovi cardinali. Non ve ne furono altri per gli oltre cinque anni che lo separarono della sua scomparsa. Impose la porpora a due prelati \"tradizionalisti\" quali Giuseppe Siri e Alfredo Ottaviani ma non ai due pro-segretari di Stato Domenico Tardini e Giovanni Battista Montini, che risultarono di fatto esclusi da una possibile successione. Inoltre, nel 1954, Montini fu nominato arcivescovo di Milano e, di conseguenza, estromesso dalla Segreteria di Stato e allontanato dalla Curia romana. La straordinaria personalit\u00e0 del Papa volle cos\u00ec evitare il formarsi di una linea alternativa alla sua visione monolitica della Chiesa. Tutto ci\u00f2 non bast\u00f2 perch\u00e9 non gli succedesse un pontificato oggettivamente differente, quello del futuro Giovanni XXIII, che lui cre\u00f2 cardinale proprio nell'ultimo concistoro.\nIl 27 agosto 1953 fu sottoscritto dal pro-segretario monsignor Tardini il concordato con la Spagna di Francisco Franco. Con l'enciclica \"Ad Sinarum Gentem\", il 7 ottobre 1954, Pio XII si rivolse ai cattolici cinesi esortandoli a sopportare ogni persecuzione per rimanere fedeli alla legge divina.\nGi\u00e0 all'inizio del 1954 una malattia l'aveva portato in fin di vita ma sopravvisse. Secondo alcune testimonianze, nel dicembre di quell'anno avrebbe avuto un'apparizione di Cristo che lo avrebbe miracolosamente guarito. \"L'Osservatore Romano\" scrisse poi che il papa, \u00ab... il giorno prima, aveva sentito una voce chiarissima annunziare distintamente: \"Verr\u00e0 una visione\"; e in quel mattino, mentre ripeteva l'invocazione della preghiera \"Anima Christi\": \"In hora mortis meae voca me\" (Nell'ora della mia morte chiamami), il Signore era venuto ed aveva sostato presso di lui\u00bb.\nIn seguito rivolse la sua attenzione anche alle vicende dei cattolici ungheresi, colpiti dalla repressione militare successiva alla rivoluzione del 1956. Ai fatti dell'Ungheria dedic\u00f2, infatti, tre encicliche: la \"Luctuosissimi Eventus\", la \"Laetamur Admodum\" e la \"Datis Nuperrime\". Inoltre, nella primavera del 1957, su richiesta dell'interessato, accord\u00f2 a padre Pio da Pietrelcina la dispensa dal voto di povert\u00e0, affinch\u00e9 si occupasse dell'appena inaugurata Casa Sollievo della Sofferenza anche sotto il profilo gestionale.\nLa salute di Pio XII si aggrav\u00f2 durante la fine del decennio: fu afflitto per molto tempo da un singhiozzo continuo, dovuto forse a una gastrite. Tra i suoi ultimi atti ufficiali, l'enciclica \"Fidei Donum\" (1957) con la quale invit\u00f2 la Chiesa intera a riprendere lo slancio missionario soprattutto condividendo i sacerdoti con le giovani chiese. Il 3 maggio dello stesso anno, eman\u00f2 un significativo breve apostolico, con il quale nomin\u00f2 il martire san Sebastiano, patrono dei vigili urbani: \u00abChe in Italia sono preposti al mantenimento dell'ordine pubblico\u00bb.\nLa morte.\nNell'autunno del 1958 la salute di Pio XII inizi\u00f2 a declinare: il pontefice si trasfer\u00ec quindi al Palazzo Pontificio di Castel Gandolfo per osservare un periodo di riposo.\nLa mattina del 5 ottobre, dopo aver celebrato come di consueto la messa alla presenza di collaboratori e familiari, diede udienza a un folto stuolo di notai; concluso l\u2019impegno, pur sentendosi gi\u00e0 affaticato e respirando con difficolt\u00e0 per via di un acuto singhiozzo, offici\u00f2 comunque l'orazione mariana di mezzogiorno. Infine sul calare della sera non rinunci\u00f2 ad affacciarsi alla finestra del cortile interno del palazzo per impartire la benedizione apostolica ai fedeli che vi si trovavano.\nA tarda notte fu colto da un'ischemia che lo fece sprofondare in stato comatoso, sicch\u00e9 gli venne amministrata l\u2019estrema unzione: la notizia circol\u00f2 rapidamente e gi\u00e0 prima del mattino seguente una grande folla si assiep\u00f2 a Castel Gandolfo.\nIn questo frangente l'archiatra Riccardo Galeazzi Lisi scatt\u00f2 segretamente al papa (semincosciente e intubato) una ventina di fotografie, vendendole poi al rotocalco \"Paris Match\".\nTra il pomeriggio del 6 ottobre e la mattina del 7 il pontefice riprese conoscenza e lucidit\u00e0: si lev\u00f2 dal letto e trascorse la giornata in preghiera e ascoltando musica. Fu per\u00f2 solo una parentesi: il mattino dell'8 ottobre sopraggiunse una crisi cardio-circolatoria pi\u00f9 acuta e gi\u00e0 alle ore 11:11 un dispaccio d'agenzia annunci\u00f2 la morte del papa. La notizia venne prontamente divulgata da alcuni giornali in edizione straordinaria, ma a stretto giro la Santa Sede provvide a smentirla: l'equivoco si era originato dacch\u00e9 alcuni giornalisti si erano messi d'accordo col dottor Galeazzi Lisi, il quale aveva promesso loro di annunciare il decesso del papa \"in anteprima\" agitando un fazzoletto da dietro una finestra del palazzo pontificio. Una suora della famiglia pontificia, all'oscuro di tale patto, aveva per\u00f2 tratto in inganno gli astanti aprendo anzitempo l'anta della finestra prescelta.\nL'agonia di Pio XII in realt\u00e0 dur\u00f2 ancora per circa 16 ore ulteriori, terminando alle ore 3:52 del 9 ottobre 1958.\nAl mattino fu ancora Galeazzi Lisi a praticare sulla salma (preventivamente lavata e poi rivestita - secondo le indicazioni lasciate da Pacelli - dalle suore che lo accudivano) l'imbalsamazione secondo un metodo da lui stesso brevettato, consistente nell'avvolgimento della salma entro alcuni strati di cellophane insieme con una miscela di erbe aromatiche, spezie e prodotti naturali, a suo dire analoghi a quelli usati sulla salma di Ges\u00f9 Cristo prima della deposizione nel Santo Sepolcro. Tale soluzione tuttavia provoc\u00f2 un'accelerazione del fenomeno di decomposizione del cadavere, che nel giro di poche ore incominci\u00f2 a sprigionare miasmi tali da provocare lo svenimento di alcune guardie del picchetto d'onore incaricate di vegliarlo in attesa del trasferimento a Roma.\nLa salma venne traslata in Vaticano su un comune carro funebre motorizzato fornito dal comune di Roma, addobbato con una sorta di baldacchino (quattro putti agli angoli del cassone che reggevano drappi bianchi legati a un triregno posto centralmente): il mezzo era stato messo a disposizione dal municipio in sostituzione della carrozza funebre con cavalli bianchi richiesta dalla Santa Sede, che era risultata irreperibile. L'automezzo venne accompagnato in corteo dalle Forze dell'ordine italiane in alta uniforme: lungo il percorso, che attravers\u00f2 tutte le principali vie di Roma, si assiep\u00f2 un folto pubblico.\nCondotta nella Basilica di San Pietro (per la prima volta non nella cappella del Santissimo Sacramento, ma nella navata centrale, davanti all'altare maggiore, inaugurando una prassi che sar\u00e0 seguita per tutti i pontefici successivi), la salma venne offerta per nove giorni su un alto palco all'omaggio dei fedeli. Gi\u00e0 la notte successiva alla traslazione, preso atto dei veloci fenomeni cadaverici che stavano interessando la salma, la Santa Sede convoc\u00f2 un gruppo di medici legali esperti nel campo dell'imbalsamazione, incaricati di eseguire un nuovo trattamento conservativo con ovatta e formalina che perlomeno rallentasse il decadimento organico. Il nuovo intervento non pot\u00e9 tuttavia risolvere una situazione ormai compromessa, sicch\u00e9 si opt\u00f2 per posare sul volto del papa (ormai sfigurato) una maschera di cera miscelata a composti alcalini fusa poi in argento dalla Fonderia Artistica Ferdinando Marinelli.\nConclusa l'ostensione e celebrate le esequie, la salma di Pio XII venne deposta in un sarcofago lapideo nelle Grotte Vaticane, vicino alla tomba di Pietro (il cui sito esatto era stato individuato proprio sotto il suo pontificato). Pio XII fu inoltre l'ultimo papa a essere onorato con l'erezione, durante i novendiali, del cosiddetto \"tumulo\" (un catafalco di forma piramidale coperto di drappi neri e adornato da molti ceri votivi) dinnanzi all'altar maggiore di San Pietro: i successori Giovanni XXIII e Paolo VI infatti disposero per iscritto di non servirsi di tale simulacro.\nIl presunto silenzio sull'Olocausto.\nNel 1963, la rappresentazione della \"pi\u00e8ce\" teatrale Il Vicario, ha segnato il culmine della polemica nei confronti di Pio XII, accusato di non essersi adeguatamente adoperato nella difesa degli ebrei durante la seconda guerra mondiale, fino al punto di essere definito \"Il papa di Hitler\".\nL'accusa sarebbe quella per cui avrebbe mantenuto il silenzio circa lo sterminio degli ebrei, fatto di cui era a conoscenza, essendone stato informato pi\u00f9 volte e da pi\u00f9 fonti. Afferma lo storico Giovanni Miccoli: \u00abNon vi \u00e8 dubbio che il Vaticano fu ben presto consapevole del salto di qualit\u00e0 che la persecuzione antiebraica aveva compiuto con lo scoppio della guerra\u00bb. Per quanto riguarda la \u201csoluzione finale della questione ebraica\u201d, numerose sono le attestazioni che la Santa Sede ne fu via via largamente informata con sufficiente precisione. Ad esempio il 12 maggio 1942 don Pirro Scavizzi scriveva a Pio XII che: \u00abLa lotta antiebraica \u00e8 implacabile e va sempre pi\u00f9 aggravandosi, con deportazioni ed esecuzioni anche in massa. La strage degli ebrei in Ucraina \u00e8 ormai al completo. In Polonia e in Germania la si vuole portare ugualmente al completo, col sistema delle uccisioni di massa\u00bb. Il 29 agosto 1942 monsignor Andrej Szeptycki confermava la gravit\u00e0 delle notizie: \u00abNon passa giorno senza che si commettano i crimini pi\u00f9 orrendi. [...] Gli ebrei ne sono le prime vittime. Il numero degli ebrei uccisi nel nostro piccolo paese ha certamente superato i 200.000. Man mano che l'esercito avanza verso est, il numero delle vittime cresceva. A Kiev, in pochi giorni, vi \u00e8 stata l'esecuzione di circa 130.000 uomini, donne e bambini. Tutte le piccole citt\u00e0 dell'Ucraina sono state testimoni di analoghi massacri, e tutto ci\u00f2 dura da un anno\u00bb.\nIl 18 settembre 1942, monsignor Giovanni Battista Montini, all'epoca impegnato nell'Ufficio informazioni del Vaticano, scriveva: \u00abI massacri degli ebrei hanno raggiunto proporzioni e forme esecrande e spaventose. Incredibili eccidi sono operati ogni giorno; pare che per la met\u00e0 di ottobre si vogliono vuotare interi ghetti di centinaia di migliaia di infelici languenti\u00bb. Il 3 ottobre 1942 l'ambasciatore polacco presso la Santa Sede rifer\u00ec che in tutta la Polonia gli ebrei venivano deportati in campi di concentramento per poi essere uccisi; nel dicembre 1942 il ministro britannico presso la Santa Sede, Francis D'Arcy Osborne, ebbe un'udienza con Pio XII in cui consegn\u00f2 al pontefice un rapporto redatto da inglesi, statunitensi e sovietici sull'estrema povert\u00e0 degli ebrei e sul loro sterminio sistematico; e cos\u00ec via. Infine, Pio XII non sottoscrisse la dichiarazione degli Alleati del 17 dicembre 1942 in cui si condannava il massacro degli ebrei. Si fa notare che, a tale data, tra gli Alleati c'era anche l'Unione Sovietica.\nNei confronti del nazismo, Pacelli ritenne perseguibile seguire la via della negoziazione diplomatica convinto che una denuncia ufficiale dell'olocausto non avrebbe giovato agli stessi ebrei e avrebbe solo esteso la persecuzione nazista a un numero ancora maggiore di cattolici. Secondo lo storico Rodney Stark, per\u00f2, Pacelli dette prova di essere contro il razzismo non solo durante ma anche prima del suo pontificato. Ne sono esempi una lettera inviata all'arcivescovo di Colonia nel 1935, un'omelia nel 1937 e un articolo del titolo del New York Times del 20 ottobre 1939, titolato: \"Il papa condanna dittatori, violatori di trattati e razzismo\".\nPer quanto riguarda, nello specifico, il rastrellamento del ghetto di Roma, lo storico e ricercatore Michael Hesemann, rappresentante per la Germania della \"Pave the Way Foundation\", ha rinvenuto alcuni documenti negli archivi della chiesa di Santa Maria dell'Anima, la chiesa nazionale della Germania a Roma. Secondo Gary Krupp, presidente della fondazione \"Pave the Way\", tali documenti attesterebbero le azioni intraprese dietro le quinte da Pio XII a partire dalle 14:00 del giorno del rastrellamento degli ebrei romani, gi\u00e0 iniziato alle prime ore dell'alba.\nSecondo Krupp: \u00abLa mattina del 16 ottobre 1943, quando il Papa seppe dell'arresto degli ebrei, ordin\u00f2 immediatamente una protesta ufficiale vaticana all'ambasciatore tedesco, che sapeva avrebbe avuto senz'altro esito\u00bb. In realt\u00e0 il pontefice invi\u00f2 suo nipote, Carlo Pacelli, dal vescovo austriaco Alois Hudal, rettore del Collegio teutonico di Santa Maria dell'Anima, che era secondo alcuni cordiale con i nazisti e aveva buone relazioni con loro. \u00abIl principe Pacelli disse a Hudal che era stato inviato dal Papa, e che Hudal doveva scrivere una lettera al governatore tedesco di Roma, il generale Stahel, per chiedere di fermare gli arresti\u00bb, racconta Krupp. Formalmente, peraltro, la lettera di un esponente della chiesa tedesca e non proveniente dai massimi gradi della gerarchia vaticana (il Papa, il Segretario di Stato o, al limite, il nunzio apostolico in Germania), non rappresenta una \"protesta ufficiale\".\nNella lettera del vescovo Hudal al generale Stahel si leggeva: \u00abProprio ora, un'alta fonte vaticana [...] mi ha riferito che questa mattina \u00e8 iniziato l'arresto degli ebrei di nazionalit\u00e0 italiana. Nell'interesse di un dialogo pacifico tra il Vaticano e il comando militare tedesco, le chiedo urgentemente di dare ordine di fermare immediatamente questi arresti a Roma e nella zona circostante. La reputazione della Germania nei Paesi stranieri richiede una misura di questo tipo, e anche il pericolo che il Papa protesti apertamente\u00bb. Hudal, quindi, chiedeva la \"non reiterazione\" di altri arresti senza entrare nel merito della sorte dei rastrellati nel ghetto e gi\u00e0 arrestati. Solo in caso di nuovi arresti ci sarebbe stata la protesta del Papa. La mattina dopo, il generale disse di aver girato la questione alla Gestapo locale e a Himmler personalmente. \u00abHimmler - avrebbe detto al telefono - ha ordinato che, considerato lo status speciale di Roma, gli arresti siano fermati immediatamente\u00bb. Di conseguenza, non vi fu nessuna protesta ufficiale del Papa per le deportazioni gi\u00e0 avviate.\nDiverse furono invece le testimonianze di rifugiati nei conventi romani, cui Pio XII chiese di interrompere in maniera straordinaria anche la clausura, pur di nascondere ebrei e perseguitati politici. Il Papa stesso offr\u00ec rifugio a numerosi ebrei nei palazzi del Vaticano e nelle chiese e scuole cattoliche romane.\nLo storico irlandese Eamon Duffy, docente di Storia del Cristianesimo presso l'Universit\u00e0 di Cambridge, ha scritto: \u00abMentre le pressioni sulla comunit\u00e0 ebraica aumentavano, (Pio XII) ordin\u00f2 l'apertura degli istituti religiosi di Roma come luoghi di rifugio: 5.000 ebrei furono ospitati in essi e nel Vaticano stesso. Dopo la guerra, il rabbino capo di Roma (Eugenio Zolli) divent\u00f2 cattolico, facendosi battezzare col nome di Eugenio\u00bb.\nSecondo uno studio del ricercatore Dominiek Oversteyns fondato sulle fonti primarie, ossia sulle sole testimonianze degli ebrei romani e dei loro salvatori, prima dell\u2019inizio del rastrellamento, alle ore 04:59 del 16 ottobre 1943 a Roma erano presenti 8.207 ebrei (8.000 ebrei romani e 207 ebrei stranieri). \nIl 16 ottobre 1943 furono arrestati 1.030 di questi ebrei 1.029 ebrei romani e 1 ebreo straniero) e poi deportati ad Auschwitz il 18 ottobre 1943 con partenza alle ore 14:00 dalla stazione Tiburtina di Roma.\nIl 4 giugno 1944 alle ore 23:59 avrebbero dovuto essere presenti a Roma 9.975 ebrei (8.000 ebrei romani e 1.975 ebrei stranieri). Di questi, 6.381 (4.590 ebrei romani e 1.791 ebrei stranieri), il 64% di tutti gli ebrei presenti a Roma, erano stati aiutati e salvati da papa Pio XII durante gli otto mesi di dura persecuzione nazista. In breve si pu\u00f2 dire che di questi 9.975 ebrei durante gli otto mesi di persecuzione, 1.697 ebrei furono uccisi, 4.205 ebrei sopravvissero in 235 conventi romani, 1.680 ebrei sopravvissero sotto la protezione di DELASEM in collaborazione con il Vaticano, 160 ebrei sopravvissero in Vaticano e nelle sue 26 sedi extraterritoriali, 1.324 ebrei sopravvissero in case private di amici e 495 ebrei sopravvissero nei villaggi intorno a Roma. \nPer quanto riguarda il resto d'Europa, stime indipendenti e documentate da numerose testimonianze attestano che molti esponenti della Chiesa cattolica (sacerdoti, frati, suore, laici) si attivarono per contrastare il genocidio ebraico, affrontando notevoli rischi e spesso pagando anche con il sangue. Una stima imprecisa valuterebbe che circa seicentomila ebrei siano stati salvati dall'Olocausto, un numero superiore a quello ottenuto da tutte le organizzazioni umanitarie e altre chiese cristiane messe insieme. Del resto, anche i futuri papi Roncalli, Luciani e Wojty\u0142a salvarono e nascosero ai tedeschi gruppi e famiglie ebree.\nEvoluzione della questione.\nCol passare dei decenni i rapporti tra Israele e la figura storica di Pio XII si sono rasserenati, grazie a varie recenti analisi storiche. Non \u00e8 un caso che quest'opera imponente di carit\u00e0 sia riconosciuta dagli ebrei stessi. Ma gi\u00e0 il 10 ottobre 1958, in seguito alla morte del Papa, Golda Meir, ministro degli Esteri dello Stato d'Israele, afferm\u00f2: \u00abDurante il decennio del terrore nazista, il nostro popolo ha subito un martirio terribile. La voce del Papa si \u00e8 alzata per condannare i persecutori e per invocare piet\u00e0 per le vittime\u00bb. Tra le altre, si ricorda il riconoscimento del rabbino capo di Roma Elio Toaff, subito dopo la morte di Pio XII: \u00abPi\u00f9 che in ogni altra occasione, abbiamo avuto l'opportunit\u00e0 di sperimentare la grande compassione e la grande generosit\u00e0 di questo papa durante gli anni della persecuzione e del terrore, quando sembrava non ci fosse per noi pi\u00f9 alcuna speranza\u00bb.\nLo studioso ebraico Pinchas Lapide ha ricordato delle stime per cui tra il 70 e il 90% dei ebrei europei sopravvissuti all'olocausto lo devono a iniziative cattoliche, incoraggiate e sostenute dallo stesso Pio XII. Numerose le attestazioni di riconoscenza e gratitudine subito dopo la guerra.\nIl rabbino di New York, David Gil Dalin, nel corso del Meeting per l'amicizia fra i popoli del 2001, ha dichiarato: \u00abPio XII lanci\u00f2 un grido d'allarme pubblicamente e privatamente contro i pericoli del nazismo e, nel corso dell'intera seconda guerra mondiale, si espresse sempre a favore degli ebrei. Quando il Papa apprese delle atrocit\u00e0 commesse dai nazisti in Polonia esort\u00f2 i vescovi d'Europa a fare tutto quanto in loro potere per salvare gli ebrei, vittime della persecuzione nazista. Nel gennaio del 1940, su istruzione dello stesso Papa, Radio Vaticana e \"L'Osservatore Romano\" rivelarono al mondo le terribili atrocit\u00e0 commesse dalla disumana tirannia nazista verso gli ebrei e i cattolici polacchi e affermavano, secondo le parole del Papa, che queste atrocit\u00e0 avevano offeso la coscienza morale dell'uomo\u00bb.\nAlcuni di questi giudizi storici positivi sono derivati da Israele: lo storico israeliano Gary Krupp sostiene infatti che Pio XII, durante e dopo la seconda guerra mondiale, fece \u00abtutto quello che era in suo potere per proteggere e difendere gli ebrei, spingendosi ad affermare che abbia \u00absalvato pi\u00f9 ebrei di tutti i leader del mondo messi assieme. E soprattutto, adoperandosi da una citt\u00e0 in stato di assedio\u00bb. A conferma delle sue tesi Krupp ha raccolto circa 76.000 pagine di materiali originali, oltre alle testimonianze oculari e ai contributi di studiosi internazionali di rilievo, che fanno cadere a una a una tutte le leggende nere sul conto di Pacelli. Inoltre, sempre secondo Krupp, \u00abil papa oper\u00f2 in favore dei perseguitati\u00bb.\nIl processo di beatificazione.\nIl 18 ottobre 1967, nove anni dopo la sua morte, Paolo VI ne apr\u00ec il relativo processo diocesano per la causa di beatificazione e canonizzazione. La causa per la beatificazione ha sollevato dubbi soprattutto all'interno della comunit\u00e0 ebraica, a motivo del silenzio sullo sterminio degli ebrei, ma anche all'interno della stessa Chiesa cattolica.\nNel 1990, con decreto firmato da papa Giovanni Paolo II, \u00e8 stato proclamato Servo di Dio.\nIl 19 dicembre 2009, con un decreto firmato da papa Benedetto XVI che ne attesta le virt\u00f9 eroiche, \u00e8 stato proclamato venerabile.\nCritiche in merito sono venute dalle comunit\u00e0 ebraiche. Diversi rabbini hanno parlato di scelta che addolora e riscrive la storia.\nNel viaggio di ritorno dalla Terra Santa, il 26 maggio 2014, papa Francesco ha dichiarato in merito: \u00abLa causa di Pio XII \u00e8 aperta. Io mi sono informato: ancora non c'\u00e8 nessun miracolo, e se non ci sono miracoli non pu\u00f2 andare avanti. \u00c8 ferma l\u00ec. Dobbiamo aspettare la realt\u00e0, come va la realt\u00e0 di quella causa, e poi pensare di prendere delle decisioni. Ma la verit\u00e0 \u00e8 questa: non c'\u00e8 nessun miracolo ed \u00e8 necessario almeno uno per la beatificazione. Questo \u00e8 come oggi \u00e8 la causa di Pio XII. E io non posso pensare: \u201cLo far\u00f2 beato o no?\u201d, perch\u00e9 il processo \u00e8 lento. Grazie\u00bb.\nIl lavoro per il processo di canonizzazione \u00e8 affidato, per decisione di Benedetto XVI, alla Compagnia di Ges\u00f9.\nApertura degli archivi vaticani.\nLo Yad Vashem, il museo dell'Olocausto di Gerusalemme, ospita dal 2005 una fotografia di Pio XII, la cui didascalia in calce ne definiva \"ambiguo\" il comportamento di fronte allo sterminio degli ebrei. A seguito di formale richiesta di modifica di tale didascalia, nel 2006 i responsabili del museo si mostrarono disposti a riesaminare la condotta di Pio XII a condizione che ai propri ricercatori venisse concesso di poter accedere agli archivi storici del Vaticano. Pi\u00f9 recentemente, il nunzio apostolico monsignor Antonio Franco dapprima declin\u00f2, poi decise di accettare, l'invito a partecipare alla commemorazione della Shoah tenutasi al museo il 15 aprile 2007. Nell'occasione il direttore del museo stesso, Avner Shalev, promise che avrebbe riconsiderato la maniera in cui Pio XII era descritto nella didascalia. Successivamente il museo israeliano dell'Olocausto si \u00e8 corretto dando spazio nella didascalia ai difensori di Pio XII. L'effettiva riscrittura della didascalia \u00e8 stata realizzata nel 2012. Di fatto, ci\u00f2 appare una riabilitazione della figura del papa presso il popolo ebraico.\nIn occasione dell'ottantesimo anniversario dell'elezione di Pio XII a Sommo Pontefice, il 4 marzo 2019, papa Francesco ha annunciato la decisione di aprire agli studiosi gli archivi vaticani su Pio XII:\nA seguito di un lavoro di catalogazione iniziato per volere di Benedetto XVI, i documenti del Papa, della Curia e delle rappresentanze pontificie dal 1939 al 1958 sono stati resi disponibili per la consultazione \u00abgratuita e aperta a studiosi qualificati\u00bb a partire dal 2 marzo 2020.\nJohan Ickx, direttore dell\u2019archivio storico della sezione \u201cRapporti con gli Stati\u201d della Segreteria di Stato, ha contato 2800 richieste di aiuto, relative a quasi 5.000 persone. si tratta della cosiddetta \u201clista Pacelli\u201d pi\u00f9 verificata possibile, con dati che \u2013 lo ammette lo stesso Ickx \u2013 potrebbero anche essere rivisti un giorno al rialzo, ma che rappresentano ad oggi la cifra pi\u00f9 attendibile, sebbene meno suggestiva. Ma lo storico tedesco Hubert Wolf ha sottolineato che le richieste sarebbero ancora di pi\u00f9: circa 15.000. Ammettendo che davvero papa Pacelli abbia aiutato gli ebrei quando possibile, e in questo modo riposizionandosi nel dibattito tra gli storici, prendendo una posizione pi\u00f9 morbida nei confronti del Papa, infatti precedentemente aveva teorizzato, sulla base di alcuni documenti tra cui una nota di monsignor Dall\u2019Acqua, che Pio XII avesse saputo dell\u2019Olocausto in corso ma avrebbe voluto volutamente ignorare le fonti, anche per via di un \u201cpregiudizio antisemita\u201d che colpiva prima di tutto i suoi collaboratori.\nWolf dimostra quindi di aver cambiato opinione e lo ha fatto con una intervista ad Herder Korrespondenz del 30 aprile 2021, in cui parla di circa \u201c15 mila petizioni di Ebrei di tutta Europa che, a causa della persecuzione da parte dei nazisti, si sono rivolti a Pio XII per chiedere aiuto\u201d. Si tratta di \u2013 prosegue Wolf \u2013 \u201cdocumenti in prima persona impressionanti, testimonianze sconvolgenti della persecuzione, del disagio e dell'orrore durante il regime nazionalsocialista\". E aggiunge che la Santa Sede ha risposto quando possibile alle richieste di aiuto, con \u201csoldi, cibo o un riparo\u201d, e che Pio XII aveva letto personalmente numerose petizioni, anche facendo concedere visti.\nJohan Ickx ha scritto recentemente il libro \u201cPio XII e gli Ebrei\u201d, che \u00e8 il frutto di una prima lettura dei pezzi di archivio ora aperti al pubblico. Un libro narrativo, ma basato su documenti storici. In particolare, Ickx ha ripercorso le storie delle 2800 richieste di aiuto che si trovano nella serie \u201cEbrei\u201d trovato nell\u2019archivio della Seconda Sezione della Segreteria di Stato, in cui si delinea anche la storia del bureau messo su per salvare gli ebrei.\nIckx afferma che: \u201cla segreteria di Stato del Vaticano era l\u2019unico ministero degli Esteri al mondo con un ufficio apposito e una completa rete internazionale destinata al soccorso delle persone perseguitate durante la Seconda guerra mondiale. Oggi, la serie Ebrei ne \u00e8 la dimostrazione\u201d. Ickx nel libro fornisce cifre dettagliate: quasi 5.000 ebrei (4205) vennero ospitati e nascosti nei monasteri cattolici, 1324 in case private, 160 ebrei furono rifugiati in Vaticano e nelle sue aree extraterritoriali.\nConcistori per la creazione di nuovi cardinali.\nDurante il suo pontificato papa Pio XII cre\u00f2 56 cardinali nel corso di due soli distinti concistori.\nBeatificazioni e canonizzazioni del pontificato.\nDurante il suo pontificato papa Pio XII beatific\u00f2 169 servi di Dio e canonizz\u00f2 33 beati.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOnorificenze.\nOnorificenze della Santa Sede.\nIl papa \u00e8 sovrano degli ordini pontifici della Santa Sede mentre il Gran magistero delle singole onorificenze pu\u00f2 essere mantenuto direttamente dal pontefice o concesso a una persona di fiducia, solitamente un cardinale."}
{"id": "39738", "revid": "1305772", "url": "https://it.wikipedia.org/wiki?curid=39738", "title": "Teoria delle categorie", "text": "La teoria delle categorie \u00e8 una teoria matematica che studia in modo astratto le strutture matematiche e le relazioni tra esse. La nozione di categoria fu introdotta per la prima volta da Samuel Eilenberg e Saunders Mac Lane nel 1945 nell'ambito della topologia algebrica.\nLe categorie ora appaiono in molte discipline della matematica e in alcune aree dell'informatica teorica e della fisica matematica costituendo una nozione unificante.\nInformalmente, una categoria \u00e8 costituita da determinate strutture matematiche e dalle mappe tra esse che ne conservano le operazioni.\nCategorie.\nDefinizione.\nUna categoria formula_1 consiste di quanto segue.\nLa composizione deve soddisfare i seguenti assiomi:\nDagli assiomi si deduce che ad ogni oggetto \u00e8 associato un unico morfismo identit\u00e0. Questo permette di dare una definizione diversa di categoria, data dalla sola classe dei morfismi: gli oggetti vengono identificati a posteriori con i corrispondenti morfismi identit\u00e0.\nUna categoria si dice piccola se la classe degli oggetti \u00e8 un insieme e grande se \u00e8 una classe propria. Molte importanti categorie sono grandi.\nEsempi.\nNegli esempi le categorie sono indicate tramite i loro oggetti e i corrispondenti morfismi.\nSebbene esistano dei \"morfismi\" tra le categorie (i funtori) non \u00e8 possibile definire la \"categoria delle categorie\", in quanto le categorie che sono classi proprie non possono appartenere ad altre classi (per definizione). \u00c8 possibile invece parlare della categoria delle categorie piccole, le quali, essendo insiemi, possono appartenere a una classe e quindi essere oggetti di una categoria.\nTipi di morfismi.\nUn morfismo \"f\": \"A\" \u2192 \"B\" si chiama\nFuntori.\nI funtori sono mappe tra le categorie che ne conservano le strutture.\nUn \"funtore covariante\" dalla categoria C alla categoria D \u00e8 una mappa che associa:\nin modo tale che valgano le seguenti propriet\u00e0: \nUn \"funtore contravariante\" \u00e8 definito in maniera analoga, ma inverte i morfismi, cio\u00e8 se f:X\u2192 Y, allora F(f):F(Y)\u2192 F(X). Dato un funtore covariante da C a D, il corrispondente funtore da C* a D \u00e8 contravariante.\nTrasformazioni e Isomorfismi naturali.\nDue funtori \"F\", \"G\" : \"C\" \u2192 \"D\" ci danno due rappresentazioni di \"C\" in \"D\". Una trasformazione naturale \u00e8 una associazione che permette di \"tradurre\" l'immagine che ne d\u00e0 \"F\" in quella che ne d\u00e0 \"G\".\nSe \"F\" e \"G\" sono funtori (covarianti) tra le categorie \"C\" e \"D\", allora una trasformazione naturale da \"F\" a \"G\" associa a ogni oggetto \"X\" di \"C\" un morfismo \u03b7\"X\" : \"F\"(\"X\") \u2192 \"G\"(\"X\") in \"D\" tale che per ogni morfismo \"f\" : \"X\" \u2192 \"Y\" in \"C\" abbiamo \u03b7\"Y\" formula_43 \"F\"(\"f\") = \"G\"(\"f\") formula_43 \u03b7\"X\"; vale a dire che \u03b7 rende commutativo il diagramma \nI due funtori \"F\" e \"G\" si dicono naturalmente isomorfi se esiste una trasformazione naturale da \"F\" a \"G\" tale che \u03b7\"X\" sia un isomorfismo tra oggetti in \"D\" per ogni oggetto \"X\" in \"C\"."}
{"id": "39739", "revid": "819508", "url": "https://it.wikipedia.org/wiki?curid=39739", "title": "Steradiante", "text": "Lo steradiante (generalmente indicato sr quando necessario, dato che \u00e8 un numero puro, nome derivante dal greco \"stereos\", solido) \u00e8 l'unit\u00e0 di misura del Sistema internazionale per l'angolo solido, il corrispondente tridimensionale del radiante. Lo steradiante \u00e8 stato un'unit\u00e0 SI supplementare fino al 1995 quando questa categoria \u00e8 stata abolita. Secondo la norma ISO 80000-1:2010 lo steradiante fa parte delle unit\u00e0 derivate (insieme a radianti, hertz, newton...). \nDefinizione di steradiante.\nSi prenda una sfera con centro nel vertice dell'angolo e la porzione di superficie sferica intercettata da semirette che formano l'angolo solido formula_1. Chiameremo formula_2 la porzione della superficie, formula_3 la superficie della sfera, formula_4 la lunghezza del raggio. \nformula_5 \nQuindi formula_1 in steradianti, \u00e8 un numero puro, ossia \u00e8 adimensionale, poich\u00e9 \u00e8 il rapporto tra due superfici, infatti: \n[sr] = [m2] / [m2] = [1]. Definiamo come 1 steradiante l'ampiezza dell'angolo che sottende la porzione di superficie sferica che, messa in un piano, sia uguale al quadrato del raggio della sfera stessa.\nEssendo la superficie della sfera formula_3 pari a formula_8 e il raggio lungo formula_4, l'angolo solido di una sfera equivale a formula_10.\nformula_11"}
{"id": "39741", "revid": "1564499", "url": "https://it.wikipedia.org/wiki?curid=39741", "title": "Barile", "text": ""}
{"id": "39742", "revid": "767487", "url": "https://it.wikipedia.org/wiki?curid=39742", "title": "Barile (unit\u00e0 di misura)", "text": "Il barile (simbolo b, bb o bbl) \u00e8 un'unit\u00e0 di misura di volume utilizzata in diversi contesti, la cui entit\u00e0 varia solitamente, a seconda dei casi, tra 100 e 200 litri circa.\nIl barile come unit\u00e0 di misura \u00e8 in uso fin dal Medioevo in tutta Europa, con valori che variavano all'incirca dai 100 ai litri o pi\u00f9. Il nome deriva dal francese \"baril\", da cui derivano i termini inglese, italiano, polacco e spagnolo. L'unit\u00e0 di misura \u00e8 caduta in disuso in molti paesi, sostituita dalle unit\u00e0 del SI, nei quali in alcuni contesti il termine pu\u00f2 essere usato in riferimento al numero di contenitori fisici piuttosto che a una misura di volume fissata.\nIl barile rimane molto usato come unit\u00e0 di misura nel settore petrolifero, nella quale si usa comunemente il termine inglese \"barrel\", tradotto in alcuni contesti anche come \"vat\" o \"Fass\" (dalla radice latina/germanica \"fat\" ). Oltre al settore petrolifero, il barile \u00e8 usato come unit\u00e0 di misura anche per altri prodotti, come la birra.\nValori.\nVolume di fluidi.\nIl valore di un barile liquido (\"fluid barrel\") varia a seconda del contesto:\nVolume di solidi.\nPer alcune sostanze il volume di un barile \u00e8 definito rispetto ad un certo valore di volume o di massa prefissato (alcune conversioni sono riportate tra parentesi):\nBarile di petrolio.\nIl barile di petrolio (bbl) \u00e8 una unit\u00e0 di misura tradizionalmente utilizzata per la misura degli idrocarburi liquidi. Il barile \u00e8 un retaggio degli inizi dell'industria petrolifera quando i liquidi estratti dai pozzi venivano raccolti in barili di legno per essere trasportati al luogo di vendita o di raffinazione del petrolio utilizzando carri, ferrovie e navi.\nQuesta unit\u00e0 entr\u00f2 in uso nei primi campi petroliferi della Pennsylvania.\nL'unit\u00e0 di misura in barili rimase in vigore anche successivamente all'introduzione di sistemi di trasporto pi\u00f9 efficienti come gli oleodotti e le petroliere ed \u00e8 ancora oggi correntemente utilizzata (es. il prezzo del petrolio viene indicato in dollari per barile e non metri cubi o litri).\nUn barile corrisponde a 42 galloni USA ovvero a circa 158,99 litri. La massa di un barile dipende ovviamente dal tipo di liquido contenuto, nel caso del greggio \u00e8 di circa 140\u00a0kg (310 libbre).\nBarile equivalente di petrolio.\nPer barile di petrolio equivalente (boe) si intende invece la conversione dei volumi di idrocarburi gassosi (espressi in metri cubi o piedi cubici) in volumi equivalenti di idrocarburi liquidi al fine di poterli sommare con questi ultimi per darne un aggregato (ad esempio nella comunicazione delle produzioni e delle riserve).\nAltre unit\u00e0 derivate.\nBarili al giorno (bpd, da \"barrels per day\"): usati per esprimere la quantit\u00e0 di petrolio estratta da un giacimento o da uno specifico pozzo in un giorno, oppure la quantit\u00e0 lavorata da un impianto di trattamento in un giorno.\nBarili al giorno solare (bcd, da \"barrels per calendar day\"): quantit\u00e0 media lavorata da un impianto in un giorno, calcolata dividendo la quantit\u00e0 annuale per 365. Esprime la capacit\u00e0 media di lavorazione di un impianto.\nBarili al giorno di funzionamento (bpsd, da \"barrels per stream day\"): quantit\u00e0 media lavorata da un impianto in un giorno, calcolata dividendo la quantit\u00e0 lavorata in un certo periodo per il numero di giorni di funzionamento effettivo.\nEsprime la capacit\u00e0 media di lavorazione di un impianto.\nBarili di acqua al giorno (bwpd, da \"barrels of water per day\"): barili al giorno applicati all'acqua, unit\u00e0 utilizzata nel campo petrolifero per esprimere il consumo di acqua degli impianti o la velocit\u00e0 di reiniezione dell'acqua nei giacimenti esauriti.\nUsi storici.\nPrima dell'adozione del sistema decimale il barile era usato nelle varie citt\u00e0 per misurare liquidi, principalmente l'olio ed il vino. Il valore variava notevolmente tra le citt\u00e0 e nella stessa citt\u00e0 secondo il liquido misurato."}
{"id": "39744", "revid": "1632387", "url": "https://it.wikipedia.org/wiki?curid=39744", "title": "Meme", "text": "Il meme (: ; plurale: memi o meme; dall'inglese \"meme\", dal greco \u03bc\u03af\u03bc\u03b7\u03bc\u03b1, \"m\u00edm\u0113ma\", \"imitazione\", sul modello di gene) \u00e8 un elemento culturale che si propaga, per imitazione, da un individuo ad un altro. Pu\u00f2 assumere la forma di un'idea, stile o comportamento, e pu\u00f2 essere propagato tramite le relazioni interpersonali o tramite i mezzi di comunicazione di massa. I memi, cos\u00ec come i geni, hanno le propriet\u00e0 di replicarsi, mutare, ed essere soggetti a selezione naturale.\nIl termine venne coniato da Richard Dawkins nel 1976 nel libro \"Il gene egoista\" come tentativo di spiegare il modo in cui le informazioni culturali si diffondono, e pi\u00f9 in generale per spiegare l'evoluzione culturale umana. In termini pi\u00f9 specifici, un meme sarebbe \"un'unit\u00e0 auto-propagantesi\" di evoluzione culturale, analoga a ci\u00f2 che il gene \u00e8 per la genetica, quindi un elemento di una cultura o civilt\u00e0 trasmesso da mezzi non genetici, soprattutto per imitazione. La memetica \u00e8 la scienza che si occupa dello studio dei memi.\nStando alla definizione del \"Webster Dictionary\" un meme \u00e8 un'idea o un comportamento che si diffonde da persona a persona all'interno di una cultura.\nOrigine ed evoluzione concettuale.\nIl concetto ha origine nell'ambito di una visione biologico-evoluzionistica umana, all'interno del libro di Richard Dawkins \"Il gene egoista\" del 1976.\nL'ipotesi di Dawkins \u00e8 nata in ambito genetico, ricalcando l'approccio della genetica moderna, neodarwinista, all'evoluzione della vita, per ereditariet\u00e0, mutazione e selezione del \u201cpi\u00f9 adatto\u201d, e ha avuto buona fortuna, soprattutto mediatica, nel mondo scientifico non specializzato in studi sulla cultura. Tuttavia il concetto di meme \u00e8 stato accolto abbastanza freddamente nelle scienze che si occupano specificamente della cultura e della sua trasmissione e modificazione (scienze socioantropologiche, \"cultural studies\", folcloristica, ecc.).\nNel suo libro \"Il gene egoista\", l'etologo Richard Dawkins ha introdotto il termine \"meme\" per descrivere una unit\u00e0 base dell'evoluzione culturale umana analoga al gene, unit\u00e0 base dell'evoluzione biologica, in base all'idea che il meccanismo di replica, mutazione e selezione si verifichi anche in ambito culturale. Cos\u00ec come in biologia, la presenza di questi elementi porta all'emergere spontaneo di effetti evolutivi, anche se per i memi questi si manifestano in senso diverso rispetto a quello biologico. Nel libro, Dawkins descrive il meme come una unit\u00e0 di informazione residente nel cervello. Si tratta di uno schema che pu\u00f2 influenzare l'ambiente in cui si trova (attraverso l'azione degli uomini che lo portano) e si pu\u00f2 propagare (attraverso la trasmissione culturale).\nQuesta definizione ha creato un grande dibattito tra sociologi, biologi e scienziati di altre discipline, perch\u00e9 Dawkins non ha dato una spiegazione sufficiente di come la replica di unit\u00e0 di informazione nel cervello controlli il comportamento umano e, alla fine, la cultura. A causa di ci\u00f2, il termine \"unit\u00e0 di informazione\" \u00e8 stato definito in molti modi diversi, ed \u00e8 ancora dibattuto il valore della memetica come disciplina scientifica.\nSecondo Dawkins le culture possono evolversi in maniera analoga a come si evolvono le popolazioni e gli organismi viventi. Molte delle idee che passano da una generazione alla successiva possono aumentare o diminuire le possibilit\u00e0 di sopravvivenza della generazione che le riceve che a sua volta potr\u00e0 ritrasmetterle. Ad esempio, pi\u00f9 culture possono sviluppare un proprio progetto e un proprio metodo per realizzare un utensile, ma quella che avr\u00e0 sviluppato i metodi pi\u00f9 efficaci avr\u00e0 pi\u00f9 probabilit\u00e0 di prosperare e svilupparsi sulle altre; col passare del tempo una sempre maggior parte della popolazione adotter\u00e0 quindi tali metodi. Il progetto dell'utensile agisce quindi in modo simile a come agisce un gene biologico appartenente a certe popolazioni e non ad altre, guidando con la propria presenza o assenza il futuro di ogni cultura. Aspetto interessante \u00e8 anche il procedimento inverso per il quale la trib\u00f9 dei Fore in Papua Nuova Guinea sia riuscita tramite pratiche tribali, ad alterare il proprio corredo genetico sviluppando la malattia Kuru che ha decimato la popolazione indigena, ma al contempo ne avrebbe agevolato i membri, rendendoli geneticamente immuni alla malattia di Creutzfeldt-Jakob. \nIl dibattito \u00e8 stato ravvivato in tempi pi\u00f9 recenti dalla pubblicazione del libro di Susan Blackmore \"La macchina dei memi. Perch\u00e9 i geni non bastano\" nel 1999 in cui si introduce il concetto generalizzato di replicatore, liberando cos\u00ec l'analogia con la genetica da vincoli eccessivi.\nCaratteristiche.\nUna caratteristica fondamentale del meme \u00e8 quella di venire diffuso per imitazione. Quando l'imitazione fece la sua comparsa nell'evoluzione umana, si rivel\u00f2 essere un buon sistema per aumentare le possibilit\u00e0 di ogni individuo di riprodursi geneticamente. Forse una selezione sessuale dei migliori imitatori forn\u00ec successivamente una spinta evoluzionistica verso i cervelli meglio capaci di imitare. In questo contesto, \"imitare\" significa sostanzialmente importare informazione dall'ambiente nel proprio cervello tramite gli organi di senso. L'ambiente pu\u00f2 essere inanimato - come un libro - o pi\u00f9 spesso un altro essere umano, da cui l'informazione viene presa e ri-eseguita. Le fonti inanimate di informazione sono chiamate \"sistemi di ritenzione\". Molta della terminologia memetica \u00e8 creata usando come prefisso \"mem(e)-\" per termini di solito gi\u00e0 esistenti in ambito biologico o usando \"meme\" al posto di \"gene\" nelle espressioni composte (corredo memetico, memotipo, ingegneria memetica, ecc.).\nDal momento che i memi si propagano per imitazione da un individuo a un altro, essi non possono esistere senza cervelli sufficientemente sviluppati da discernere gli elementi fondamentali del comportamento da copiare (cosa copiare e perch\u00e9) e da capirne i potenziali vantaggi. I memi (o comportamenti acquisiti e propagati per imitazione) sono stati osservati solo in poche specie sulla Terra, tra cui gli ominidi, i delfini e gli uccelli che apprendono il canto dai loro genitori. \u00c8 controversa l'idea che possano esistere memi meno complessi in altre specie - ad esempio, comportamenti imitativi indotti artificialmente nei cefalopodi e nei ratti. L'\"associazione memetica\" \u00e8 la scoperta che i memi si raggruppano. Ad esempio, il meme \"blue jeans\" include i memi \"cerniera lampo\", \"tintura blu\", \"doppie cuciture\". La \"deriva memetica\" \u00e8 il processo attraverso cui un'idea o un meme cambia mentre viene trasferito da una persona a un'altra. Pochissimi memi mostrano un'elevata \"inerzia memetica\", che \u00e8 la caratteristica di un meme di venire espresso nello stesso modo e di avere lo stesso impatto a prescindere dalle persone che stanno trasmettendo e ricevendo. La deriva memetica pu\u00f2 aumentare quando il meme \u00e8 trasmesso tramite una comunicazione difficile, invece l'inerzia memetica cresce, per esempio, quando la forma usata \u00e8 quella delle espressioni in rima o utilizza accorgimenti mnemonici.\nLa diffusione genetica.\nSia i geni sia i memi possono sopravvivere pi\u00f9 a lungo del singolo organismo che li reca in s\u00e9. Un gene utile (ad esempio un gene per una robusta dentatura nei leoni) pu\u00f2 rimanere inalterato nel corredo genetico per centinaia di migliaia di anni. Un meme utile pu\u00f2 propagarsi da un individuo a un altro per tempi molto lunghi dopo la sua comparsa. A differenza dei geni, il cui successo \u00e8 legato alla sua utilit\u00e0 per la sopravvivenza dell'organismo che lo reca in s\u00e9, il successo di un meme \u00e8 legato a fattori pi\u00f9 sottili (quali la critica, la persuasione, la moda o la pressione del gruppo) che non sono stati ancora ampiamente indagati. Tra le tecniche con cui un meme si propaga si annoverano:\nLa \"selezione artificiale\".\nL'evoluzione non richiede solo l'ereditariet\u00e0 e la selezione naturale, ma anche la mutazione e anche i memi hanno questa propriet\u00e0. Le idee che vengono trasmesse possono subire modifiche che si accumulano nel tempo. Questi cambiamenti nel \"fenotipo\" (l'informazione nei cervelli o in altri sistemi di ritenzione) sono anch'essi trasmessi. In altre parole, a differenza dell'evoluzione genetica, sono sia darwiniani sia lamarckiani. Si prenda, ad esempio, una leggenda o un mito, che spesso vengono abbelliti nel ri-raccontarli in modo che siano pi\u00f9 memorabili e quindi pi\u00f9 probabilmente raccontati di nuovo. Esempi analoghi pi\u00f9 moderni possono essere le cosiddette \"leggende metropolitane\" o certi falsi messaggi che girano su internet.\nCi\u00f2 che contraddistingue un meme da altre idee che vengono trasmesse da una persona a un'altra \u00e8 che la probabilit\u00e0 di un meme di venire trasmesso dipende da propriet\u00e0 intrinseche del meme stesso, piuttosto che dalla natura delle persone (o delle memorie) coinvolte nella trasmissione. Ad esempio, la forma di un utensile si riflette sulla sua efficacia indipendentemente dalle abitudini delle diverse persone che lo usano. Miti e leggende forniscono spesso insegnamenti morali o svelano misteri, questo li rende pi\u00f9 adatti a venire raccontati da persone aventi scopi molto diversi tra loro rispetto a storie simili ma prive di questi elementi.\nQuanto \u00e8 \"naturale\" questo tipo di selezione? Forse lo \u00e8 quanto l'attrazione sessuale o un comportamento etico. Il rapporto del meme nei confronti di altre teorie evolutive (ad esempio quelle che separano i fattori ecologici, sessuali, etici e morali e non riservano alla \"cultura\" un ruolo separato o particolare) sembra quello di essere come una sorta di \"pretendente al trono\" - che cerca di spiegare queste idee pi\u00f9 specifiche di evoluzione e di cultura - senza alcun modello da verificare. Questo, agli occhi di molti scienziati, riduce la cultura a uno tra i tanti elementi della vita umana.\nLa forma dai memi nel cervello.\nNel 1981, i biologi Charles J. Lumsden ed Edward Osborne Wilson pubblicarono il libro \"Genes, Mind, and Culture: The Coevolutionary Process\" in cui presentano la teoria di una co-evoluzione di geni e cultura. Evidenziarono che le unit\u00e0 fondamentali della cultura devono corrispondere biologicamente a delle reti di neuroni che fungono da nodi della memoria semantica. Wilson successivamente adott\u00f2 il termine \"meme\" come migliore nome possibile per definire tali unit\u00e0 fondamentali di eredit\u00e0 culturale e svilupp\u00f2 il ruolo fondamentale dei memi nell'unificare le scienze naturali e le scienze sociali nel suo libro \"Consilience: The Unity of Knowledge\".\nNegli altri campi.\nBiologia.\nIn modo molto simile a come il concetto del \"gene egoista\" possa essere usato come punto di vista per meglio capire e studiare l'evoluzione biologica, il concetto di meme pu\u00f2 essere usato per capire meglio alcuni aspetti altrimenti intricati della cultura umana (e anche dei comportamenti acquisiti degli altri animali). Tuttavia, se questo \"meglio\" non \u00e8 sufficiente per delle sperimentazioni empiriche, rimane il dubbio se il concetto di meme sia sufficientemente valido dal punto di vista scientifico. La memetica \u00e8 quindi una scienza nella sua infanzia e questo la rende una protoscienza e non una pseudoscienza.\nUna controversa applicazione dell'analogia del \"meme egoista\" \u00e8 l'idea che alcuni gruppi di memi possano comportarsi come \"virus memetici\": gruppi di idee che si comportano come forme di vita indipendenti e continuano a essere trasmessi anche a spese dei loro ospiti solo perch\u00e9 sono adatti a venire ritrasmessi. \u00c8 stato suggerito che le religioni evangeliche e i culti si comportino in questo modo, includendo la loro stessa trasmissione tra le virt\u00f9 morali insieme con altri convincimenti, anche se questi ultimi non assumono grande valore agli occhi del credente.\nAltri notano altres\u00ec che la quasi totale diffusione di idee religiose tra i gruppi umani provi che esse debbano avere un qualche valore morale, etico, sessuale o ecologico. Molte, ad esempio, sono le religioni che invitano alla pace e alla cooperazione tra i loro fedeli (\"Non uccidere\") e che quindi possono promuovere la sopravvivenza biologica dei gruppi che recano in s\u00e9 questi memi.\nPsicologia.\nUn campo di studio molto fertile ma ancora poco indagato \u00e8 quello che studia le relazioni fra l'influsso memetico e la psiche individuale. Spunti interessanti sono presenti nell'opera di Susan Blackmore \"La macchina dei memi\". \nSociologia.\nAnche le espressioni ed i modi di dire diffusi dai mass-media o estrapolati da film, videogiochi, discorsi pubblici sono memi capaci di diffondersi e mutare - si pensi alla diffusione in Italia dell'espressione \u00ab\"mi consenta...\"\u00bb impostasi nel linguaggio prima politico (come connotativa dello stile comunicativo di Silvio Berlusconi), e poi mass-mediatico o si pensi anche all'espressione \u00ab\"assolutamente s\u00ec\"\u00bb, inizialmente veicolata dal linguaggio dei doppiaggi delle \"soap opera\" e poi impostasi nel linguaggio comune. \nUn tipo particolare di impatto sociale si \u00e8 avuto con la diffusione dei memi tramite internet, proposti la prima volta da Mike Godwin nel 1993 in un articolo su Wired. Nel 2013 Richard Dawkins ha definito i memi di Internet come quelli che vengono deliberatamente modificati dalla creativit\u00e0 umana, essendo quindi diversi sia dai geni biologici sia dai memi pre-Internet (i quali sarebbero soggetti a mutazioni casuali e si diffonderebbero tramite un procedimento analogo alla selezione naturale). Egli sostiene quindi che sia avvenuto un cambio di rotta, poich\u00e9 l'idea di meme si \u00e8 modificata ed evoluta in una nuova direzione. Inoltre, i memi di Internet godono di un'altra propriet\u00e0 di cui i memi normali non godono: essi lasciano un'impronta nei media attraverso i quali si propagano, il che li rende tracciabili e analizzabili. Un motore di ricerca pu\u00f2 essere uno strumento utile, ancorch\u00e9 imperfetto, per misurare la diffusione memetica di una frase.\nEsempi.\nUn meme pu\u00f2 essere parte di un'idea, cos\u00ec come pu\u00f2 essere una lingua, una melodia, una forma, un'abilit\u00e0, un valore morale o estetico; pu\u00f2 essere in genere qualsiasi cosa possa essere imparata e trasmessa ad altri come un'unit\u00e0.\nAl pari dell'evoluzione genetica, anche l'evoluzione memetica non pu\u00f2 avvenire senza mutazioni. La mutazione produce varianti, ma solo le pi\u00f9 adatte si replicano: esse diventano pi\u00f9 comuni e aumentano la loro capacit\u00e0 di replicarsi ulteriormente. Ad esempio, \u00e8 probabile che siano state mutazioni a far evolvere culturalmente primitivi gruppi di sillabe nell'ampia gamma di lingue e dialetti attualmente esistenti; similmente anche per l'ampia gamma di significati simbolici all'interno di ogni lingua. Ulteriori mutazioni del linguaggio sono la scrittura, l'alfabeto Braille, la lingua dei segni, eccetera.\nIn buona sostanza, il meme pu\u00f2 essere considerato come un \"qualsiasi pezzo di informazione\" che venga impiantato da una mente in un'altra. Questa interpretazione \u00e8 pi\u00f9 simile all'idea del \"linguaggio come virus\" piuttosto che all'analogia di Dawkins dei memi come comportamenti replicantisi.\nQuanto segue sono alcuni esempi di cosa pu\u00f2 essere considerato \"meme\":"}
{"id": "39745", "revid": "599013", "url": "https://it.wikipedia.org/wiki?curid=39745", "title": "Ben Johnson", "text": "Ai Giochi olimpici di vinse la finale dei 100 metri piani precedendo il rivale Carl Lewis e stabilendo il nuovo record mondiale della specialit\u00e0 con il tempo di 9\"79, ma tre giorni dopo i risultati dei test antidoping lo rivelarono positivo; fu quindi squalificato con il conseguente annullamento della vittoria e del record.\nBiografia.\nNato in Giamaica in una famiglia povera, Johnson emigr\u00f2 in Canada nel 1976. Esord\u00ec in un grande evento internazionale in occasione dei Giochi del Commonwealth del 1982, a Brisbane, dove vinse due argenti nei 100 metri piani e nella staffetta 4\u00d7100 metri. L'anno successivo, ai campionati mondiali di , venne eliminato nelle semifinali dei 100 metri piani.\nAi Giochi olimpici di vinse la medaglia di bronzo nei 100 metri piani con il tempo di 10\"22, alle spalle degli statunitensi Carl Lewis (9\"99) e Sam Graddy (10\"19), e un altro bronzo con la squadra canadese nella staffetta 4\u00d7100 metri.\nBen Johnson viene anche ricordato per la sua particolare posizione di partenza che fu detta \"a rana\", consistente nel posizionarsi, ai blocchi di partenza, con entrambi i piedi sulla medesima linea, anzich\u00e9 nella tradizionale posizione con il piede di spinta pi\u00f9 avanti dell'altro. Tale postura consentiva di darsi la spinta iniziale con entrambe le gambe contemporaneamente, raddoppiando la potenza sviluppata in partenza. La suddetta peculiare posizione di partenza di Johnson si univa a un tempo medio di reazione allo sparo straordinariamente basso. Queste caratteristiche facevano s\u00ec che, nelle sue stagioni migliori, Johnson ai 30 metri avesse gi\u00e0 acquisito un notevole vantaggio sugli avversari, vantaggio che il pi\u00f9 delle volte manteneva fino al traguardo.\nAi campionati mondiali di Johnson divenne subito una celebrit\u00e0, battendo il suo grande rivale Carl Lewis nei 100 metri piani e stabilendo il nuovo record mondiale con il tempo di 9\"83. Johnson e Lewis erano i favoriti anche per il titolo olimpico ai Giochi di . In finale, Johnson sconfisse Lewis con il nuovo record mondiale di 9\"79, e per di pi\u00f9 alzando il braccio negli ultimi metri. Alcuni giorni dopo, tuttavia, nei campioni di urina di Johnson venne rilevata la presenza di stanozololo e venne quindi squalificato per uso di doping.\nEgli in seguito ammise di aver utilizzato sostanze dopanti quando ottenne il primo record mondiale nel 1987, per cui la IAAF cancell\u00f2 dai suoi annali anche quella prestazione. Ma Johnson e centinaia di altri atleti si sono a lungo lamentati di aver dovuto assumere sostanze dopanti per raggiungere le prestazioni degli altri atleti pi\u00f9 forti con i quali dovevano gareggiare e che facevano anch'essi uso di queste sostanze.\nQueste affermazioni hanno assunto una luce veritiera in seguito agli sviluppi e alle rivelazioni dal 1988 in poi. Secondo il giornalista sportivo scozzese Richard Moore del \"Guardian\", autore del libro \"The Dirtiest Race in History\", quei cento metri coreani del 24 settembre 1988 furono davvero \"la pi\u00f9 sporca gara di sempre.\" Sei degli otto finalisti, Johnson incluso, hanno avuto prima o poi problemi con sostanze dopanti in un momento della loro carriera o hanno ammesso di averne fatto uso. Tra di essi Carl Lewis, a cui venne assegnata la medaglia d'oro, e Linford Christie, che ottenne la medaglia d'argento, malgrado le polemiche attorno all'antidoping sul t\u00e8 di ginseng. Di questi, solamente Johnson fu costretto a rinunciare ai suoi record e alle sue medaglie, essendo anche l'unico trovato positivo o ad aver ammesso la sua positivit\u00e0 durante un evento che metteva in palio una medaglia. In seguito Christie fu squalificato per uso di steroidi. Secondo dei documenti pubblicati nel 2003 da un ex ufficiale anziano dell'antidoping USA, il dottor Wade Exum, Carl Lewis e due suoi compagni di allenamento assunsero gli stessi tre tipi di stimolanti proibiti (trovati tra le medicine vendute sottobanco) e furono scoperti ai \"trials\" USA del 1988, cio\u00e8 nella gara utilizzata per selezionare gli atleti che avrebbero partecipato ai Giochi olimpici.\nNel 1991, al termine della squalifica, Johnson tent\u00f2 il ritorno senza grande successo: ai Giochi olimpici di non riusc\u00ec a superare le semifinali dei 100 metri piani. Nel 1993 venne per\u00f2 trovato positivo in una gara a Montr\u00e9al e venne quindi squalificato a vita dalla IAAF.\nNel dicembre 2006 Ben Johnson ha dichiarato di voler far riaprire il suo caso legato al doping ai Giochi olimpici del 1988 in quanto si dichiara vittima di una cospirazione ai suoi danni da parte degli statunitensi, in particolare di personaggi molto vicini a Carl Lewis.\nNel maggio 2008 ha dichiarato di essere in possesso di alcune prove che dimostrerebbero la sua innocenza, tra cui spicca una registrazione di un discorso fatto in un incontro tra lui, il suo legale e un uomo che dichiara di essere colui che ha messo in una sua bibita una quantit\u00e0 di sostanza illegale sotto il profilo sportivo che lo avrebbe fatto risultare positivo al test dopo la vittoria a Seul.\nAttualmente vive a Markham, in Ontario."}
{"id": "39746", "revid": "125059054", "url": "https://it.wikipedia.org/wiki?curid=39746", "title": "Papessa Giovanna", "text": "La papessa Giovanna sarebbe stata l'unica figura di papa donna, che avrebbe regnato sulla Chiesa col nome pontificale di Giovanni VIII dall'853 all'855. \u00c8 considerata dagli storici alla stregua di un mito o una leggenda medievale, ripresa dal potere temporale francese in conflitto col papato. La leggenda ottenne in Occidente un qualche grado di plausibilit\u00e0 a causa di elementi intriganti contenuti nella storia.\nPanoramica.\nSecondo la narrazione, si trattava di una donna inglese educata a Magonza, che per mezzo dei suoi convincenti e ingannevoli travestimenti in abiti maschili, riusc\u00ec a farsi monaco col nome di \"Johannes Anglicus\" per poi salire al soglio pontificio, alla morte di papa Leone IV (17 luglio 855), col nome di \"Giovanni VIII\".\nSembra che la papessa non praticasse l'astinenza sessuale e rimase quindi incinta del suo amante. Durante la solenne processione di Pasqua nella quale il Papa tornava al Laterano dopo aver celebrato messa in San Pietro, mentre il Corteo Papale era nei pressi della basilica di San Clemente, la folla entusiasta si strinse attorno al cavallo che portava il Pontefice. Il cavallo del Papa, impaurito, reag\u00ec violentemente provocando a \"Papa Giovanni\" un travaglio prematuro.\nScopertone il segreto, la papessa Giovanna fu fatta trascinare per i piedi da un cavallo, attraverso le strade di Roma, e lapidata a morte dalla folla inferocita nei pressi di Ripa Grande. Fu sepolta nella strada dove la sua vera identit\u00e0 era stata svelata, tra San Giovanni in Laterano e San Pietro in Vaticano. Questa strada (a quanto sembra) fu evitata dalle successive processioni papali, anche se quest'ultimo dettaglio divenne parte della leggenda popolare nel XIV secolo, durante la cattivit\u00e0 del papato ad Avignone, quando non c'erano processioni papali a Roma.\nIn altre versioni della leggenda (ad esempio in quella riportata nella cronaca di Martino Polono) la papessa Giovanna sarebbe morta subito al momento del parto, oppure, una volta scoperta, rinchiusa in un convento.\nSempre secondo la leggenda, a Giovanna succedette Benedetto III, che regn\u00f2 per breve tempo, ma si assicur\u00f2 che il suo predecessore venisse omesso dalle registrazioni storiche. Benedetto III si considera abbia regnato dall'855 al 7 aprile 858. Il nome papale che Giovanna assunse venne in seguito utilizzato da un altro Giovanni VIII (pontefice dal 14 dicembre 872 al 16 dicembre 882).\nParte essenziale della leggenda \u00e8 un rito mai svoltosi, ma fantasticato e ripreso, in chiave anti-romana e con molto gusto, da autori protestanti del Cinquecento: s'immagin\u00f2 che ogni nuovo papa venisse sottoposto a un accurato esame intimo per assicurarsi che non fosse una donna travestita (o un eunuco). L'esame avveniva con il nuovo papa assiso su una sedia di porfido rosso, nella cui seduta era presente un foro. I pi\u00f9 giovani tra i diaconi presenti avrebbero avuto il compito di tastare sotto la sedia per assicurarsi della presenza degli attributi virili del nuovo Papa.\nAnalisi.\nIl primo a pubblicare la leggenda, negli anni 1240, fu il cronista domenicano Giovanni di Metz, ripreso pochi anni dopo dal confratello domenicano Martino Polono.\nCome per tutti gli altri miti in generale, esiste una parte di verit\u00e0, abbellita da uno strato di finzione. Una sedia simile esiste; quando un papa prendeva possesso della sua Cattedra romana, in San Giovanni in Laterano, si sedeva tradizionalmente su una delle due sedie di porfido (la pietra degli imperatori, assimilata alla porpora), con la seduta dispiegata a ciambella. Il motivo di questi fori \u00e8 oggetto di discussione, ma poich\u00e9 entrambe le sedie, di et\u00e0 costantiniana, sono pi\u00f9 vecchie di secoli della storia della papessa Giovanna, esse non possono avere niente a che fare con una verifica del sesso del papa.\nSi \u00e8 ipotizzato che fossero sedie per il parto, provenienti da Costantinopoli, e che in origine fossero a uso esclusivo di donne appartenenti alla famiglia imperiale: di qui il porfido di cui sono costruite. Il D'Onofrio (cfr. bibliografia) spiega invece, in maniera convincente, che il rito aveva carattere essenzialmente religioso: la sedia da parto simboleggia la madre Chiesa che genera i suoi figli alla vita eterna. Una delle due sedie \u00e8 esposta nella sala chiamata Gabinetto delle Maschere, nei Musei Vaticani. L'altra, in epoca napoleonica, fu portata a Parigi e ora \u00e8 nel museo del Louvre.\nMolti autori fanno poi confusione con una terza sedia, di marmo e non di porfido, priva di foro, ancor oggi visibile nel chiostro annesso alla Basilica Lateranense, detta \"sedia stercoraria\". La \"Teologia portatile o Dizionario abbreviato della Religione Cristiana\" di d'Holbach definisce la sedia stercoraria come \u00absedia bucata su cui il pontefice appena eletto pone le sue sacre terga, affinch\u00e9 possa essere verificato il suo sesso, onde evitare l'inconveniente di una papessa\u00bb. Nella \"Vita della papessa Giovanna\", il Platina rammenta la sedia stercoraria in questi termini: \u00abquesta sedia \u00e8 stata cos\u00ec predisposta affinch\u00e9 colui che \u00e8 investito da un s\u00ec grande potere sappia che egli non \u00e8 Dio, ma un uomo e pertanto \u00e8 sottomesso alle necessit\u00e0 della natura\u00bb.\nLa leggenda della Papessa fu utilizzata dagli storici protestanti come strumento nella polemica contro la Chiesa Cattolica. \u00abSu questo tema la polemica confessionale era aspra, specialmente dopo che i Centuriatori di Magdeburgo avevano dichiarato autentico il racconto della papessa Giovanna \u2014 rigettato dal Panvinio \u2014 , di cui la tradizione narra che fu scoperta durante una processione mentre accusava i dolori del parto. Contro la storicit\u00e0 della papessa, ripugnante ad un intellettuale della Controriforma, si schier\u00f2 decisamente il Bellarmino; in particolare osserv\u00f2 che tra il pontificato di Leone IV e quello di Benedetto III la sede papale rest\u00f2 vacante solo pochi giorni, insufficienti perch\u00e9 una donna vestisse la tiara. Baronio affront\u00f2 la questione con l'onest\u00e0 intellettuale che gli era propria: non soddisfatto delle letture che faceva a Roma, chiese chiarimenti al dotto patrologo gesuita Fronton du Duc in modo peculiare intorno alle fonti che trattavano della presunta papessa. A tale proposito il suo corrispondente gli sugger\u00ec la lettura di uno scritto dello storico francese Florimond de R\u00e9mond, confutatore del racconto, cui Baronio si richiam\u00f2 negli \"Annales\" quando giunse a trattare l\u2019\"inanis fabula\", per dirla con lo storico. Partendo dalle osservazioni del Bellarmino, credeva che alla genesi della diceria avessero contribuito essenzialmente due episodi: innanzitutto la debolezza mostrata da Giovanni VIII, che da molti fu considerato \"foemina\"; poi una lettera che il pontefice Leone IX aveva inviato nel 1054 a Michele Cerulario, patriarca di Costantinopoli, in cui gli rimproverava la promozione di una donna ad alte cariche sacerdotali. La conclusione tratta fu che questo evento riguardante la Chiesa di Costantinopoli sia stato attribuito successivamente alla Chiesa di Roma dagli scismatici.\u00bb\nDopo la confutazione di Baronio il mito della papessa Giovanna cadde in discredito anche presso gli studiosi protestanti come David Blondel, storico e pastore calvinista della met\u00e0 del Seicento. Blondel, attraverso un'analisi dettagliata delle affermazioni e delle tempistiche suggerite, argoment\u00f2 che nessun evento di questo tipo poteva essere avvenuto. Tra le prove che discreditano la storia della \"papessa Giovanna\" troviamo:\nIl momento della prima comparsa della storia coincide con la morte di Federico II di Svevia, che era stato protagonista di uno stridente conflitto con il papato. Gli storici concordano in generale sul fatto che la storia della papessa Giovanna sia una satira anti-papale, ideata per collegarsi allo scontro del papato col Sacro Romano Impero, facendo leva su tre paure cattoliche medioevali:\nCi\u00f2 che potrebbe aver preso avvio come satira da presentare nei carnevali di tutta Europa, fin\u00ec comunque per essere una realt\u00e0 accettata, a tal punto che alla papessa Giovanna fanno riferimento personaggi come Guglielmo di Occam. Ella compare anche in alcuni elenchi di Papi, principalmente nel Duomo di Siena, dove la sua immagine appare tra quelle dei veri pontefici. La leggenda acquis\u00ec supporto dalla confusione sull'ordine dato ai papi di nome Giovanni; poich\u00e9 Giovanni \u00e8 il nome pontificale pi\u00f9 usato, e alcuni Giovanni erano antipapi oltre a un Papa Giovanni XIV bis mai esistito, ci fu confusione su quali numeri appartenessero ai veri pontefici Giovanni. A causa di ci\u00f2 l'elenco dei vescovi di Roma non comprende un Papa Giovanni XX.\nNella cultura.\nAlcuni hanno accostato la carta della \"Papessa\", uno dei \"trionfi\" (o \"arcani maggiori\") dei Tarocchi, con la leggenda della papessa Giovanna.\nLo scrittore greco Emmanouil Roidis pubblic\u00f2 nel 1865 il romanzo satirico e anticlericale \"I Papissa Ioanna\" (La Papessa Giovanna) che scandalizz\u00f2 e irrit\u00f2 il clero ortodosso. L'opera, pur suscitando accese polemiche per il suo tono ironico e dissacrante e per la trama boccaccesca, riscosse in patria uno straordinario successo, imponendosi come caso editoriale anche al di fuori dei confini ellenici.\nLo scrittore inglese Lawrence Durrell pubblic\u00f2 nel 1954 \"The Curious History of Pope Joan\", una traduzione del romanzo di Roidis che ebbe una buona diffusione. Inizialmente Durrell prov\u00f2 a spacciarla per una sua opera.\nPi\u00f9 recente \u00e8 il romanzo dell'autrice statunitense Donna Woolfolk Cross \"Pope Joan\" (1996), da cui \u00e8 stato tratto nel 2009 il film \"La papessa\" (cfr. \"infra\") con John Goodman nei panni di Papa Sergio II.\nCritica.\nNel volume \"Apologia del Papato\" il giornalista Carlo Di Pietro ha messo in serio dubbio l'esistenza della Papessa Giovanna. Secondo l'autore la \"papissa\" che diede il nome al \"vicus\" non sarebbe Giovanna, bens\u00ec un certo Giovanni Papa, proprietario di una casa che sorgeva in quel luogo, e che lui soleva addobbare per il passaggio del corteo papale. Mentre un errore di trascrizione dei documenti medievali avrebbe alimentato il mito della Papessa negli ambienti dell'antipapismo protestante.\nFilmografia.\nSono stati realizzati due film su questa leggenda: uno, del 1972, l'altro nel 2009."}
{"id": "39749", "revid": "181699", "url": "https://it.wikipedia.org/wiki?curid=39749", "title": "Papa Giovanni XX", "text": "Giovanni XX \u00e8 una presunta figura legata alla Chiesa cattolica, frutto di un errore: non \u00e8 mai esistito n\u00e9 un papa n\u00e9 un antipapa con tale nome.\nLe cause.\nAlcuni storici dell'XI secolo credevano che fosse esistito un papa di nome Giovanni tra l'antipapa Bonifacio VII e papa Giovanni XV; ad esempio, il Platina e il Panvinio lo mettono tra Bonifacio VII e Giovanni XV, qui detto \"XVI\", dandogli un pontificato di otto mesi tra l'agosto del 985 e il maggio del 986.\nUn errore simile era stato fatto includendo la Papessa Giovanna che, secondo la leggenda, in vita si sarebbe fatta chiamare \"Giovanni VIII\", nome che le sarebbe stato tolto (e riassegnato a un successore) dopo la scandalosa morte.\nGli storici che compresero l'errore chiamarono questo pontefice ritrovato Giovanni XIV Bis, perch\u00e9 ormai la numerazione fino a Giovanni XIX (XVIII) era fissata. In realt\u00e0, Giovanni XIX era il XVIII con questo nome, ma gli era stato aumentato il numerale di un'unit\u00e0 per includere l'antipapa Giovanni XVI. Infatti la numerazione era errata gi\u00e0 prima che, sbagliando, si includesse Giovanni XIV Bis: comprendeva Giovanni Fil\u00e0gato, l'antipapa Giovanni XVI contato come \"Papa Giovanni XVI\", allora considerato legittimo tra Gregorio V e Silvestro II. \u00c8 per questo che la storiografia aveva rinominato i pontefici Giovanni XVI, XVII e XVIII come papi Giovanni XVII, XVIII e XIX, cos\u00ec come sono detti ancora oggi.\nL'errore aument\u00f2 includendo pure Giovanni XIV bis come \"Giovanni XV\". Cos\u00ec, i suddetti pontefici Giovanni XV, XVII, XVIII e XIX furono rinominati XVI, XVIII, XIX e XX, e \"papa Giovanni XVI\" (l'antipapa Fil\u00e0gato) divenne \"papa Giovanni XVII\". Per questo, Pedro \"Ispano\" Iuliani si chiam\u00f2 papa Giovanni XXI e non \"Giovanni XIX\". Un papa mai esistito e un antipapa aggiunti impropriamente alla lista hanno causato l'impossibile comparsa di un papa Giovanni XX, n\u00e9 un antipapa ha mai preso questo nome.\nEliminando dalle liste questo pontefice immaginario, si \u00e8 rimediato parzialmente all'errore, ma Giovanni XVI, XVII e XVIII continuano a rimanere \"XVII\", \"XVIII\" e \"XIX\", e il nominale \"XVI\" rimane al Fil\u00e0gato, non perch\u00e9 lo si consideri ancora papa (\u00e8 stato tolto dalle liste), ma solo perch\u00e9 altrimenti si avrebbero non uno ma due numerali inutilizzati nell'elenco dei \"papae Ioannes\".\nIl mito di Giovanni XIV bis (XV) nasce dalla trasmissione testuale di una voce in papa Giovanni XIV (983-984) nel Liber Pontificalis. Questa voce mal interpretata originariamente specificava non solo la durata del suo pontificato (\"VIII mens.\" = 8 mesi), ma anche la durata della sua prigionia causata da Bonifacio VII, \"per IV menses\" (\"per 4 mesi\"), met\u00e0 del pontificato. Nell'XI secolo, qualche tempo dopo Giovanni XIX, la voce su Giovanni XIV \u00e8 stata letta come riferimento a due Giovanni distinti, il primo regnante per 8 mesi, il secondo per 4:\nIoannes m. VIII (\"Giovanni, otto mesi\") \nIoannes m. IV (\"Giovanni, quattro mesi\")\nIn realt\u00e0, i \"menses IV\" erano il tempo trascorso in prigione. Questo equivoco fu rafforzato dal fatto che era davvero esistito un cardinale diacono di nome Giovanni figlio di Roberto (nominato cardinale da papa Benedetto VII nel 983, assieme al futuro Giovanni XV) che, dopo la morte di Giovanni XIV, si oppose a Bonifacio VII, ma fu da questi accecato. Questa figura storica fu identificata da storici come Mariano Scoto e Goffredo da Viterbo col fantomatico papa Giovanni XIV bis. Tal Giovanni di Roberto, eletto dopo Bonifacio, avrebbe regnato solo quattro mesi tra luglio/agosto e novembre/dicembre del 985 oppure tra dicembre 985 e aprile 986. Secondo altre fonti, invece, avrebbe regato pochissimi giorni in agosto, ma mor\u00ec prima di essere consacrato e fu quindi rimpiazzato subito da Giovanni XV che ne riprese, in modo legittimo, il nome e il numerale (ci\u00f2 che accadde nel 752 al cardinale prete Stefano e a Papa Stefano II).\nAlla sua elezione, Pedro \"Ispano\" Iuliani pens\u00f2 di correggere l'errore (che in realt\u00e0, come detto, non c'era) rinumerando la serie di papi da Giovanni XV a Giovanni XIX (incluso l'antipapa Giovanni XVI) erroneamente da \"XVI\" a \"XX\".\nAnche se i quattro Papi Giovanni sono stati rinumerati da XV a XIX, com'erano divenuti dopo l'errore iniziale di aver incluso il Fil\u00e0gato e com'erano prima dell'errore successivo di aver incluso Giovanni XIV Bis, i successivi Giovanni XXI, Giovanni XXII e Giovanni XXIII, compreso l'Antipapa Giovanni XXIII, sono numerati mantenendo questo errore. L'Antipapa Cossa da taluni, ad esempio Edward Gibbon, \u00e8 chiamato \"Giovanni XXIII (XXII)\" per far risaltare questa anomalia.\nQuindi, Papa Giovanni XX non esiste perch\u00e9 \u00e8 stato saltato nella numerazione.\nL'elenco dei Papae Ioannes nel XIV secolo.\nIn sostanza, nel 1316, al tempo della propria elezione, Jacques Du\u00e8ze si ritrov\u00f2 una lista papale cos\u00ec composta:\nIn base a queste conte errate, logicamente Du\u00e8ze pens\u00f2 bene, continuando la serie dei Papi Giovanni, di prendere il nome pontificale \"Giovanni XXII\" anzich\u00e9 \"XX\".\nL'elenco dei Papae Ioannes nella Basilica di San Paolo fuori le Mura.\nA s\u00e8guito di tentativi di collocare Ioannes XIV Bis in modo esatto nella cronologia dei Papi, di lui esiste un ritratto in San Paolo fuori le mura tra Giovanni XV e Gregorio V, cos\u00ec che l\u00ec Ioannes XIV Bis \u00e8 chiamato addirittura \"Giovanni XVI\", con la scritta che gli d\u00e0 un pontificato di quattro mesi e dodici giorni, mentre quello di Giovanni XV viene \"ridotto\" a un anno, quattro mesi e dodici giorni. Pressappoco, nella Basilica il papato di Giovanni XV \u00e8 datato da agosto 985 a dicembre 995, mentre quello di Ioannes XIV Bis-Giovanni XVI da dicembre 995 ad aprile 996.\nAnche in base a questa conta errata nella Basilica, chiaramente Du\u00e8ze avrebbe concluso, continuando la serie dei Papi Giovanni, di dover prendere il nome \"Giovanni XXII\" anzich\u00e9 \"XX\".\nGiovanni XX, il successore di Benedetto IX e Silvestro III.\nUn altro errore di conta pontificale che pu\u00f2 aver indotto Pedro \"Ispano\" Iuliani (Giovanni XXI), e di conseguenza Jacques Du\u00e8ze (Giovanni XXII), a ritenere che prima di loro vi fossero stati venti Papi Giovanni, fu che diverse fonti ritennero che Papa Benedetto IX, dopo aver deposto il successore Silvestro III per riprendersi il potere, poi abbia venduto la tiara a tal \"Giovanni XX\", consacrandolo con le sue mani, per poi pentirsi e rivolere il Soglio Pontificio di nuovo. Giovanni XX sarebbe morto e al suo posto avrebbero eletto Gregorio VI, che avrebbe conteso il papato a Benedetto e Silvestro. In realt\u00e0 ci\u00f2 \u00e8 un errore, in quanto si distinguono come due persone diverse tal \"Papa Giovanni\" e Giovanni \"Graziano\" de' Graziani, ossia Gregorio VI, che in realt\u00e0 sono la stessa persona.\nBreve sintesi delle cause dell'errata conta pontificale.\nPer riassumere:\nCuriosit\u00e0.\nAlcuni hanno utilizzato questa discontinuit\u00e0 nella numerazione come prova del fatto che ci fu una papessa Giovanna. Ma quella della papessa Giovanna \u00e8 certamente una leggenda, nata probabilmente da satira antipapale del Medioevo.\nNell'umoristico romanzo fantasy \"Jurgen\", di James Branch Cabell, il protagonista apprende di questa omissione. Egli ottiene l'accesso al paradiso sostenendo di essere papa Giovanni XX, e nessuno lo contraddice per questa rivendicazione, in quanto in paradiso un Giovanni XX in effetti non c'\u00e8."}
