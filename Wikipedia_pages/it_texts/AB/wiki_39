{"id": "54200", "revid": "1543377", "url": "https://it.wikipedia.org/wiki?curid=54200", "title": "Programma Apollo", "text": "Il programma Apollo fu un programma spaziale statunitense che port\u00f2 allo sbarco dei primi uomini sulla Luna. Concepito durante la presidenza di Dwight Eisenhower e condotto dalla NASA, Apollo inizi\u00f2 veramente dopo che il presidente John Kennedy dichiar\u00f2, durante una sessione congiunta al Congresso avvenuta il 25 maggio 1961, obiettivo nazionale il far \"atterrare un uomo sulla Luna\" entro la fine del decennio.\nQuesto obiettivo fu raggiunto durante la missione Apollo 11 quando, il 20 luglio 1969, gli astronauti Neil Armstrong e Buzz Aldrin sbarcarono sulla Luna, mentre Michael Collins rimase in orbita lunare. Apollo 11 fu seguita da ulteriori sei missioni, l'ultima nel dicembre 1972, che portarono un totale di dodici uomini a camminare sul nostro satellite naturale. Questi sono stati gli unici uomini a mettere piede su un altro corpo celeste.\nIl programma Apollo si svolse tra il 1961 e il 1972 e fu il terzo programma spaziale di voli umani (dopo Mercury e Gemini) sviluppato dall'agenzia spaziale civile degli Stati Uniti. Il programma utilizz\u00f2 la navicella spaziale Apollo e il razzo vettore Saturn, successivamente utilizzati anche per il programma Skylab e per la missione congiunta americana-sovietica Apollo-Soyuz Test Project. Questi programmi successivi sono spesso considerati facenti parte delle missioni Apollo.\nIl corso del programma sub\u00ec due lunghe sospensioni: la prima dopo che nel 1967 un incendio sulla rampa di lancio di Apollo 1, durante una simulazione, caus\u00f2 la morte degli astronauti Gus Grissom, Edward White e Roger Chaffee; la seconda dopo il viaggio verso la Luna di Apollo 13 nel 1970 durante il quale si verific\u00f2 un'esplosione sul modulo di servizio che imped\u00ec agli astronauti la discesa sul nostro satellite e li costrinse a un rischioso rientro sulla Terra.\nL'Apollo segn\u00f2 alcune pietre miliari nella storia del volo spaziale umano che fino ad allora si era limitato a missioni in orbita terrestre bassa. Il programma stimol\u00f2 progressi in molti settori delle scienze e delle tecnologie, tra cui avionica, informatica e telecomunicazioni. Molti oggetti e manufatti del programma sono esposti in luoghi e musei di tutto il mondo e in particolare presso il National Air and Space Museum di Washington.\nMotivazioni e lancio del programma.\nContesto storico.\nNel corso degli anni cinquanta del Novecento, tra gli Stati Uniti e l'Unione Sovietica era in pieno svolgimento la cosiddetta guerra fredda, che si concretizz\u00f2 in interventi militari indiretti (guerra di Corea) e in una corsa ad armamenti sempre pi\u00f9 efficienti e in particolar modo allo sviluppo di missili intercontinentali capaci di trasportare testate nucleari sul territorio nazionale avversario. Il primo successo in questo campo lo ebbero i sovietici che lanciarono nel 1956 il razzo \"R-7 Semyorka\". Gli Stati Uniti si adoperarono allora per cercare di colmare il divario, impiegando grandi risorse umane ed economiche. I primi successi americani arrivarono con i razzi Redstone e Atlas.\nLa corsa allo spazio.\nParallelamente agli sviluppi militari, l'Unione Sovietica colse anche i primi grandi successi nell'esplorazione dello spazio. Fu sovietico il primo satellite artificiale della storia, lo Sputnik 1, lanciato il 4 ottobre 1957 con gran sorpresa per gli americani, che per\u00f2 risposero il 1\u00ba febbraio 1958 con l'Explorer 1. Per colmare lo svantaggio accumulato, il 29 luglio 1958 il presidente Eisenhower fond\u00f2 la NASA, che nello stesso anno avvi\u00f2 il programma Mercury. La corsa allo spazio ebbe cos\u00ec inizio.\nIl 12 aprile 1961 l'Unione Sovietica sorprese nuovamente il mondo con il primo uomo nello spazio: il cosmonauta Jurij Gagarin che vol\u00f2 a bordo della Vostok 1. I russi continuano a mietere successi: nel 1964 mandarono in orbita tre cosmonauti (a bordo della Voschod 1) e nel 1965 realizzarono la prima attivit\u00e0 extraveicolare (Voschod 2).\nNel frattempo gli statunitensi iniziarono ad avvicinarsi alle prestazioni sovietiche, grazie ai successi delle missioni Mercury.\nAnnuncio del programma.\nIl programma Apollo fu il terzo progetto di lanci spaziali umani intrapreso dagli Stati Uniti, bench\u00e9 i relativi voli seguissero sia il primo programma (Mercury) sia il secondo (Gemini). L'Apollo originalmente fu concepito dalla amministrazione Eisenhower come un seguito al programma Mercury per le missioni avanzate Terra-orbitali, ma fu completamente riconvertito verso l'obiettivo risoluto di allunaggio \"entro la fine decennio\" dal presidente John F. Kennedy con il suo annuncio a una sessione speciale del Congresso il 25 maggio del 1961\nNel discorso che diede inizio al programma Apollo, Kennedy dichiar\u00f2 che nessun altro programma avrebbe avuto un effetto cos\u00ec grande sulle mire a lungo termine del programma spaziale americano. L'obiettivo fu poi ribadito in un ulteriore celebre discorso (\"We choose to go to the Moon...\") il 12 settembre 1962. All'inizio del suo mandato, nemmeno Kennedy aveva intenzione di investire molte risorse sull'esplorazione spaziale, ma i successi sovietici e il bisogno di recuperare il prestigio dopo il fallimentare sbarco nella Baia dei Porci, gli fecero cambiare velocemente idea.\nLa proposta del presidente ricevette un immediato ed entusiastico sostegno sia da ogni forza politica sia dall'opinione pubblica, spaventata dai successi dell'astronautica sovietica. Il primo bilancio del nuovo programma spaziale denominato Apollo (il nome fu scelto da Abe Silverstein allora direttore dei voli umani) fu votato all'unanimit\u00e0 dal Senato. I fondi disponibili per la NASA passarono da 500 milioni di dollari nel 1960 a 5,2 miliardi nel 1965. La capacit\u00e0 di mantenere pressoch\u00e9 costanti i finanziamenti per tutta la durata del programma fu anche merito del direttore della NASA James Webb, veterano della politica, che riusc\u00ec a fornire un sostegno particolarmente forte al presidente Lyndon Johnson, succeduto a Kennedy assassinato nel 1963, e forte sostenitore del programma spaziale.\nSviluppo del programma.\nScelta del tipo di missione.\nEssendosi posti come obiettivo la Luna, i pianificatori della missione Apollo dovettero affrontare il difficile compito imposto da Kennedy, cercando di minimizzare il rischio per la vita umana considerando il livello tecnologico dell'epoca e le abilit\u00e0 dell'astronauta.\nVennero considerati tre diversi scenari possibili per la missione:\nIl modulo lunare doveva svolgere una funzione di ascesa e di discesa sul suolo lunare. Terminata questa fase, avrebbe dovuto riagganciarsi al modulo di comando-servizio, in orbita lunare, per il ritorno sulla Terra. Il vantaggio offerto da questa soluzione era che il LEM, dopo essersi staccato dal modulo di comando-servizio, era molto leggero e quindi pi\u00f9 manovrabile. Inoltre sarebbe stato possibile utilizzare un solo razzo Saturn V per il lancio della missione. Ciononostante, non tutti i tecnici furono concordi sull'adozione del rendezvous in orbita lunare, specialmente per le difficolt\u00e0 che presentavano i numerosi agganci e sganci che avrebbero dovuto affrontare i moduli.\nAnche Wernher von Braun, che dirigeva il team del \"Marshall Space Flight Center\", incaricato di sviluppare il lanciatore e sostenitore della tecnica del rendezvous in orbita terrestre, fin\u00ec per convincersi che il LOR fosse l'unico scenario che avrebbe potuto far rispettare la scadenza fissata dal presidente Kennedy.\nAll'inizio dell'estate 1962, i principali funzionari della NASA si erano ormai tutti convinti della necessit\u00e0 dell'adozione del rendezvous in orbita lunare, tuttavia sorse il veto di Jerome B. Wiesner, consigliere scientifico del presidente Kennedy, che fu per\u00f2 superato nei mesi seguenti. L'architettura della missione fu approvata definitivamente il 7 novembre 1962. Entro luglio, undici aziende aerospaziali statunitensi furono invitate alla progettazione del modulo lunare sulla base di queste specifiche.\nUn cambio di scala.\nIl 5 maggio 1961, pochi giorni prima dell'avvio del programma Apollo, Alan Shepard divent\u00f2 il primo astronauta statunitense a volare nello spazio (missione Mercury-Redstone 3). In realt\u00e0, si tratt\u00f2 solo di un volo suborbitale e il razzo utilizzato non era in grado di mandare in orbita una capsula spaziale di peso maggiore di una tonnellata. Per realizzare il programma lunare risultava invece necessario portare in orbita bassa terrestre almeno 120 tonnellate. Gi\u00e0 questo dato pu\u00f2 far capire quale sia stato il cambiamento di scala richiesto ai progettisti della NASA che dovettero sviluppare un razzo vettore dalle potenze mai raggiunte fino ad allora. Per centrare l'obiettivo fu necessario sviluppare pertanto nuove e complesse tecnologie, tra cui l'utilizzo dell'idrogeno liquido come combustibile.\nIl personale impiegato nel programma spaziale civile crebbe in proporzione. Tra il 1960 e il 1963, il numero dei dipendenti della NASA pass\u00f2 da 10\u00a0000 a 36\u00a0000 addetti. Per accogliere il nuovo personale e per sviluppare le adeguate attrezzature dedicate al programma Apollo, la NASA istitu\u00ec tre nuovi centri:\nAltri centri della NASA ebbero un ruolo marginale o temporaneo sul lavoro svolto per il programma Apollo. Nel Centro Spaziale John C. Stennis, allestito nel 1961 nello Stato del Mississippi, furono predisposti nuovi banchi di prova utilizzati per testare motori a razzo sviluppati per il programma. Il Centro di ricerca Ames, risalente al 1939 e situato in California, era dotato di gallerie del vento utilizzate per studiare il rientro nell'atmosfera della navicella Apollo e perfezionarne la forma. Il Langley Research Center (1914), con sede a Hampton (Virginia), disponeva anch'esso di ulteriori gallerie del vento. Presso il Jet Propulsion Laboratory (1936), a Pasadena, vicino a Los Angeles, specializzato nello sviluppo di sonde spaziali, furono progettate le famiglie di veicoli spaziali automatici che produssero le mappe lunari e acquisirono le conoscenze sull'ambiente lunare indispensabili per rendere possibile il programma Apollo.\nIl ruolo dell'industria aeronautica.\nLa realizzazione di un programma cos\u00ec ambizioso rese necessaria una decisiva crescita del settore dell'industria aeronautica, sia per quanto riguarda il personale addetto (la NASA pass\u00f2 da 36 500 addetti a 376 500) sia nella realizzazione d'impianti di grandi dimensioni.\nLa societ\u00e0 californiana North American Aviation, produttrice del famoso B-25 Mitchell protagonista dei combattimenti aerei della seconda guerra mondiale, distintisi gi\u00e0 nel programma X-15, assunse un ruolo di primaria importanza. Dopo aver visto fallire i suoi progetti per il trasporto aereo civile, dedic\u00f2 tutte le sue risorse al programma Apollo fornendo in pratica tutti i componenti principali del progetto, con l'eccezione del modulo lunare che venne progettato e realizzato dalla Grumman.\nLa North American realizz\u00f2, tramite la sua divisione \"Rocketdyne\", i motori principali del razzo principale J-2 e F-1 presso l'impianto a Canoga Park, mentre il Saturn V era prodotto a Seal Beach e il modulo di comando e di servizio a Downey.\nIn seguito all'incendio di Apollo 1 e ad alcuni problemi incontrati nello sviluppo, si fonder\u00e0 con la Rockwell International nel 1967. Il nuovo gruppo svilupper\u00e0 poi, negli anni 1970-1980 lo space shuttle.\nL'azienda McDonnell Douglas si occup\u00f2 invece di produrre il terzo stadio del Saturn V presso i suoi stabilimenti di Huntington Beach in California, mentre il primo stadio era costruito nello stabilimento Michoud (Louisiana) dalla Chrysler Corporation. Tra i principali fornitori di strumenti di laboratorio e di bordo si deve annoverare il Massachusetts Institute of Technology (MIT) che progett\u00f2 i sistemi di navigazione.\nLe risorse organizzative e economiche.\nIl programma Apollo rappresent\u00f2 una sfida senza precedenti in termini di tecnologia e capacit\u00e0 organizzative. Una delle parti del progetto che richiese pi\u00f9 impegno fu quella relativa allo sviluppo del razzo vettore. Le specifiche della missione richiesero infatti lo sviluppo di motori in grado di fornire una grande potenza per il primo stadio (motori F-1) e di garantire pi\u00f9 accensioni (motori J-2) per il secondo e terzo stadio, caratteristica mai implementata fino ad allora. Ad aumentare le difficolt\u00e0 nella progettazione va aggiunta la richiesta di un alto livello di affidabilit\u00e0 (fu imposta una probabilit\u00e0 di perdita dell'equipaggio di meno dello 0,1%) e il relativo poco tempo a disposizione (otto anni, tra l'avvio del programma e la scadenza fissata dal presidente Kennedy per il primo allunaggio di una missione con equipaggio).\nNonostante alcune battute di arresto durante le fasi dello sviluppo, grazie anche alle ingenti risorse finanziarie messe a disposizione (con un picco nel 1966, con il 5,5% del budget federale assegnato alla NASA), si riusc\u00ec a far fronte alle numerose problematiche insorte e mai affrontate precedentemente. Lo sviluppo di tecniche organizzative per la gestione del progetto (pianificazione, gestione delle crisi, project management) hanno fatto pi\u00f9 tardi scuola nel mondo del business.\nLo sviluppo del motore F-1, dotato di un'architettura convenzionale ma di un potere eccezionale (2,5 tonnellate di propellente bruciato al secondo), richiese molto tempo a causa di problemi di instabilit\u00e0 nella camera di combustione, che furono corretti mediante la combinazione di studi empirici (ad esempio l'utilizzo di piccole cariche esplosive in camera di combustione) e la pura ricerca. Le sfide pi\u00f9 significative, tuttavia, coinvolsero i due moduli principali del programma: il modulo di comando/servizio e il modulo lunare. Lo sviluppo del modulo lunare avvenne con un anno di ritardo sui tempi previsti a causa di modifiche nello scenario di atterraggio. Il suo motore fu concettualmente nuovo e richiese grandi sforzi progettuali. La massa complessiva, superiore alla previsioni, la difficolt\u00e0 nello sviluppo del software e la mancanza di esperienza nella realizzazione di motori adatti allo scopo, comportarono ritardi cos\u00ec importanti da mettere, a un certo punto, in pericolo la realizzazione dell'intero programma.\nI test costituirono una parte importante nel programma, rappresentando quasi il 50% del carico di lavoro totale. Il progresso della tecnologia dell'informatica permise, per la prima volta in un programma astronautico, di inserire automaticamente una sequenza di test e di salvare le misure di centinaia di parametri (fino a 1\u00a0000 per ogni prova del Saturn V). Ci\u00f2 consent\u00ec agli ingegneri di concentrarsi sulla interpretazione dei risultati, riducendo la durata delle fasi di verifica. Ogni stadio del razzo Saturn V sub\u00ec quattro fasi di prova: un test sul sito del produttore, due \"in loco\" presso il MSFC e infine un test di integrazione al Kennedy Space Center, una volta che il razzo era stato assemblato.\nLa scelta e il ruolo degli astronauti.\nIl primo gruppo di sette astronauti selezionati per il programma Mercury (chiamati Mercury Seven) era stato scelto tra piloti collaudatori militari, aventi un discreto livello di conoscenza nei settori connessi alla progettazione, con un'et\u00e0 inferiore ai 40 anni e aventi delle caratteristiche che soddisfacevano restrittivi requisiti psicologici e fisici.\nLe successive assunzioni, effettuate nel 1962 (nove astronauti del gruppo 2), 1963 (quattordici astronauti del gruppo 3) e 1966 (quindici astronauti del gruppo 4) usarono dei criteri di selezione simili, abbassando l'et\u00e0 a 35 e 34 anni, diminuendo le ore minime di volo richieste ed estendendo il numero di titoli accettati. Parallelamente furono selezionati due astronauti scienziati in possesso di un dottorato di ricerca: uno nel gruppo 4 e uno nel gruppo 6.\nDurante la loro preparazione, gli astronauti passarono molto tempo nei simulatori del modulo di comando e del modulo lunare, ma si sottoposero anche a delle lezioni di astronomia per la navigazione celeste, di geologia per prepararli alla identificazione delle rocce lunari e di fotografia. Inoltre trascorsero molte ore sul velivolo jet da addestramento T-38 (tre astronauti del gruppo 3 morirono durante questi voli).\nGli astronauti furono coinvolti anche nelle primissime fasi della progettazione e sviluppo dei veicoli spaziali. A essi fu inoltre richiesto di dedicare parte del loro tempo alle pubbliche relazioni e alla visita delle societ\u00e0 coinvolte nel progetto.\nL'astronauta Deke Slayton (selezionato per il programma Mercury ma successivamente non ritenuto idoneo al volo a causa di un problema cardiaco) assunse il ruolo di leader informale ma efficace del corpo astronauti, occupandosi della selezione degli equipaggi per ogni missione e facendo da portavoce negli interessi degli stessi durante lo sviluppo del progetto.\nLa navicella Apollo fu originariamente progettata per dare una piena autonomia di azione all'equipaggio in caso che si fosse verificata una perdita delle comunicazioni con il centro di controllo. Questa autonomia, prevista dai software del sistema di navigazione e controllo, sarebbe tuttavia stata significativamente ridotta, nel caso si fosse resa necessaria una modifica sostanziale delle procedure di una missione. Infatti era il centro di controllo di Houston che forniva i parametri essenziali, quali la posizione della navetta nello spazio e i valori corretti della spinta necessaria per ogni accensione del motore principale. Nel momento in cui si realizzarono i primi voli sulla Luna, solamente il centro di controllo a terra possedeva la potenza di calcolo necessaria per poter elaborare i dati telemetrici e stabilire la posizione della navetta. Tuttavia, durante il volo, era il computer di bordo ad applicare le dovute correzioni in base ai suoi sensori. Inoltre, il computer, fu essenziale nel controllo del motore (grazie alla funzione di pilota automatico) e nel gestire numerosi sottosistemi. Senza il computer, gli astronauti non avrebbero potuto far scendere il modulo lunare sulla Luna, perch\u00e9 solo con esso era possibile ottimizzare il consumo di carburante al fine di soddisfare i bassi margini disponibili.\nLa ricerca dell'affidabilit\u00e0.\nFin dall'avvio del programma, la NASA dovette dimostrare molta attenzione al problema relativo dell'affidabilit\u00e0 dei complessi sistemi che si apprestava a progettare. Inviare degli astronauti sul suolo lunare \u00e8 infatti un'operazione assai pi\u00f9 rischiosa di un volo in orbita terrestre dove, in caso di problemi, il rientro verso la Terra pu\u00f2 essere attuato in tempi brevi grazie all'accensione dei retrorazzi. Diversamente, una volta che la navetta spaziale ha lasciato l'orbita, la possibilit\u00e0 di far ritorno a Terra \u00e8 strettamente vincolata al corretto funzionamento di tutti i principali sottosistemi. In maniera empirica, la NASA, stabil\u00ec che le missioni avrebbero dovuto avere una probabilit\u00e0 di successo del 99% e che la possibile perdita dell'equipaggio dovesse essere inferiore allo 0,1%. Questi valori non tennero per\u00f2 conto dei possibili impatti con micrometeoriti e degli effetti dei raggi cosmici (in particolare nell'attraversamento delle fasce di van Allen), allora poco conosciuti. La progettazione dei sottosistemi e dei componenti di base dei vari veicoli utilizzati per il programma necessitava, pertanto, di raggiungere tali obbiettivi.\nTali requisiti furono raggiunti grazie alle diverse opzioni tecniche che vennero scelte. Ad esempio, uno dei sistemi pi\u00f9 critici fu quello relativo ai sistemi di propulsione primari. Se il motore principale (sia del modulo lunare sia del modulo di comando) si fosse reso inutilizzabile, la nave spaziale non avrebbe potuto lasciare la Luna o correggere la rotta verso la Terra, con la conseguente perdita certa dell'equipaggio. Per rendere i motori affidabili, fu scelto di utilizzare propellenti ipergolici in cui la combustione avveniva in maniera spontanea quando messi a contatto e non grazie a un sistema di accensione che poteva non funzionare. Inoltre, la pressurizzazione dei combustibili avveniva grazie a dei serbatoi di elio e questo permetteva di eliminare l'uso di fragili e complesse turbopompe.\nInizialmente la NASA previde inoltre di dare agli astronauti la possibilit\u00e0 di effettuare riparazioni durante la missione. Questa scelta fu per\u00f2 abbandonata nel 1964 in quanto comportava sia la formazione degli astronauti in sistemi particolarmente complessi sia il dover rendere facilmente accessibili i sistemi esponendoli di fatto a possibili contaminazioni.\nUna strategia che fu adottata per rendere la navetta il pi\u00f9 affidabile possibile fu quella di fare largo uso della cosiddetta ridondanza. Infatti furono previsti numerosi sottosistemi di \"backup\" in grado di sostituire eventuali componenti danneggiati. Ad esempio, il sistema di navigazione (computer e sistema inerziale) del modulo lunare fu raddoppiato da un altro sviluppato da un altro produttore per garantire che non ci fosse lo stesso difetto che potesse rendere entrambi i sistemi inoperativi. I motori di controllo di assetto (RCS, \"reaction control system\") erano indipendenti e realizzati a coppie, ognuna delle quali in grado di funzionare indipendentemente. Il sistema di controllo termico e i circuiti di potenza furono a loro volta doppi mentre l'antenna di telecomunicazione in banda S poteva essere sostituita da due antenne pi\u00f9 piccole in caso di guasto.\nNon fu, tuttavia, prevista alcuna possibile soluzione nello sfortunato caso di un guasto ai motori principali (sia del modulo lunare che del modulo di servizio/comando): solo dei test approfonditi e realizzati con un massimo di realismo poterono permettere il raggiungimento del livello di affidabilit\u00e0 richiesto.\nI componenti del programma.\nIl razzo vettore Saturn.\nUno dei punti centrali nella fase di sviluppo fu quello relativo al razzo vettore. Furono realizzati tre razzi appartenenti alla famiglia Saturn: Saturn I che permise di testare il sistema di controllo e la miscela dei due propellenti, ossigeno e idrogeno liquidi; Saturn IB con cui furono svolti i primi test della navicella Apollo in orbita terrestre e, infine, l'imponente Saturn V capace di fornire la spinta necessaria per raggiungere la Luna e il cui rendimento eccezionale non \u00e8 mai stato superato.\nLo sviluppo dei Saturn inizi\u00f2 prima ancora del programma e della creazione della NASA. A partire dal 1957, infatti, il Dipartimento della Difesa (DoD) statunitense individu\u00f2 la necessit\u00e0 di un lanciatore pesante in grado di mandare in orbita satelliti per ricognizioni e telecomunicazioni pesanti fino a 18 tonnellate. Commission\u00f2 quindi a Wernher von Braun e alla sua squadra di ingegneri, un lanciatore che arrivasse a tali prestazioni.\nNel 1958 la NASA, appena creata, individu\u00f2 nello sviluppo dei lanciatori un fattore chiave dell'impresa spaziale e l'anno seguente ottenne il trasferimento di Von Braun e dei suoi collaboratori presso il Marshall Space Flight Center, la cui direzione fu affidata a Von Braun stesso.\nQuando Kennedy fu eletto alla Casa Bianca all'inizio del 1961, le configurazioni del veicolo di lancio Saturn erano ancora in definizione. Tuttavia, nel luglio dell'anno successivo, l'azienda Rocketdyne avvi\u00f2 gli studi per il motore a idrogeno e ossigeno J-2 capace di una spinta di 89 tonnellate, mentre, contemporaneamente, continu\u00f2 lo sviluppo del motore F-1, che avrebbe fornito ben 677 tonnellate di spinta e che sarebbe stato utilizzato nel primo stadio del razzo.\nAlla fine del 1961, il progetto per il Saturn V era ormai definito: il primo stadio del vettore sarebbe stato equipaggiato con cinque F-1 (alimentati a ossigeno liquido e cherosene super raffinato RP1), il secondo con altrettanti motori J-2 e il terzo con un ulteriore J-2, per il quale fu prevista la possibilit\u00e0 di essere riacceso, caratteristica unica per gli endoreattori dell'epoca. Il lanciatore, nel suo complesso, era in grado di inserire 113 tonnellate in orbita bassa e inviarne 41 in direzione della Luna.\nOltre al Saturn V furono sviluppati due modelli pi\u00f9 piccoli, necessari per i primi test del progetto:\nAlla fine del 1962 fu scelto lo scenario del rendezvous in orbita lunare (LOR) e fu approvato definitivamente il Saturn V terminando cos\u00ec gli studi di programmi alternativi (come quelli sul razzo Nova).\nLa Navicella spaziale Apollo.\nLa navicella spaziale Apollo (o Modulo di Comando e Servizio, abbreviato CSM) ebbe il compito di trasportare l'equipaggio sia all'andata sia al ritorno garantendogli tutto il necessario per il supporto vitale e per il controllo del volo. Di peso poco superiore a 30 tonnellate fu quasi dieci volte pi\u00f9 pesante del veicolo spaziale Gemini. La massa extra (21,5 tonnellate) fu in gran parte costituita dal motore e dal propellente, necessari per fornire un delta-v di e consentire alla navicella il completamento della missione.\nAlla navicella Apollo era data un'architettura simile a quella gi\u00e0 utilizzata per le Gemini: un modulo di comando (CM) ospitava l'equipaggio ed era dotato dello scudo termico necessario al rientro nell'atmosfera; un modulo di servizio (SM) conteneva il motore principale, il propellente, le fonti di energia e le attrezzature necessarie per la sopravvivenza degli astronauti. Il modulo di servizio veniva sganciato poco prima del rientro nell'atmosfera terrestre.\nAl modulo di comando veniva poi agganciato in orbita il modulo lunare (LEM), che permetteva a due astronauti di scendere sulla Luna. Anche il LEM era composto da due stadi: il primo, contenente i motori per la discesa, era abbandonato sulla superficie lunare al momento della partenza; il secondo, nel quale erano ospitati gli astronauti, disponeva di un secondo motore che permetteva di abbandonare la superficie lunare e di raggiungere, a conclusione della missione, il modulo di comando in orbita intorno alla Luna.\nIl modulo di comando e di servizio.\nIl modulo di comando era la sezione della navicella Apollo dove i tre astronauti trovavano alloggio durante la missione, fatta eccezione per il periodo in cui due di loro scendevano sulla Luna con il modulo lunare. Esso aveva un peso di 6,5 tonnellate e una forma conica.\nLe pareti del modulo di comando erano costituite da due pannelli sandwich. quello interno era realizzato con pelli in alluminio e \"core\" in materiale isolate e delimitava la cabina pressurizzata; quello esterno era realizzato con pelli in acciaio inossidabile e \"core\" a nido d'ape nello stesso materiale. La sua parete esterna era ricoperta dallo scudo termico che presentava un diverso spessore in base all'esposizione a cui sarebbe stata sottoposta la parte durante il rientro in atmosfera terrestre. Lo scudo termico, di tipo ablativo, era realizzato con un materiale composito costituito da fibre di silice in una matrice di resina epossidica.\nLo spazio pressurizzato rappresenta un volume di . Gli astronauti erano posizionati su tre lati su seggiolini paralleli con il fondo del cono. Di fronte a loro era posto un pannello di 2 metri di larghezza e 1 di altezza con i comandi e gli interruttori principali. Le strumentazioni erano distribuite a seconda del ruolo che l'astronauta aveva nella missione. Sulle pareti erano posti gli strumenti per la navigazione, pannelli di controllo pi\u00f9 specifici e le aree per lo stoccaggio degli alimenti e dei rifiuti. Per la navigazione gli astronauti utilizzavano un telescopio e un computer che analizzava i dati provenienti da una piattaforma inerziale.\nLa navetta disponeva di due portelli, uno situato sulla punta del cono e raggiungibile con un tunnel e utilizzato per trasferire gli astronauti nel modulo lunare quando questo era agganciato e l'altro posto di fianco e utilizzato per entrare e uscire dalla navetta sulla Terra nonch\u00e9 per permettere le attivit\u00e0 extraveicolari nello spazio (per farlo era necessario creare il vuoto in tutta la cabina). Gli astronauti avevano inoltre a disposizione cinque finestrini utilizzati per le osservazioni e per le manovre di rendezvous con il modulo lunare.\nNonostante il modulo di comando dipendesse da quello di servizio sia per l'energia sia per le manovre importanti, esso possedeva comunque un sistema di controllo RCS autonomo (comprendente quattro gruppi di piccoli motori ipergolici) e di un proprio sistema di supporto vitali, entrambi utilizzati quando il modulo di servizio era abbandonato poco prima del rientro.\nIl Modulo di Servizio (SM o \"Service module\" in inglese) era un cilindro di 5 metri di lunghezza per 3,9 metri di diametro, del peso di 24 tonnellate, non pressurizzato e realizzato in alluminio. Alla base era presente il motore principale in grado di fornire oltre 9 milioni di libbre di spinta. Accoppiato dal lato opposto con il modulo di comando, all'interno conteneva i serbatoi di elio (utilizzato per pressurizzare i serbatoi dei propellenti), tre celle a combustibile, serbatoi di ossigeno e di propellente.\nDisponeva inoltre di apparecchiature per le comunicazioni, strumenti scientifici (a seconda della missione), un piccolo satellite, macchine fotografiche, un serbatoio di ossigeno supplementare e di radiatori utilizzati per disperdere il calore in eccesso scaturito dalle apparecchiature elettriche e regolare la temperatura della cabina. Tra le apparecchiature per le comunicazioni, un'antenna in banda S che garantiva le trasmissioni anche quando la navetta era molto lontana dalla Terra.\nSopra il complesso modulo di servizio/comando era posto, durante il lancio, il Launch Escape System (LES o torre di salvataggio) che permetteva di separare la cabina (dove vi erano gli astronauti) dal razzo vettore, nella eventualit\u00e0 di problemi durante il lancio. Una volta in orbita, terminata la sua utilit\u00e0, il LES veniva espulso.\nIl modulo lunare.\nIl modulo lunare Apollo era suddiviso su due stadi: quello inferiore serviva per far atterrare il complesso sulla Luna e come piattaforma di lancio per il secondo stadio che aveva il compito di ospitare i due astronauti e che poi li avrebbe accompagnati nella fase di ascesa verso il modulo di comando al termine della loro permanenza sulla Luna.\nLa sua struttura era realizzata sostanzialmente in una lega di alluminio, realizzata in due strati separati da materiale isolante, scelta per la sua leggerezza. I pezzi erano per lo pi\u00f9 saldati ma in certi casi anche uniti per mezzo di rivetti.\nStadio di discesa.\nLo stadio di discesa del modulo lunare pesava oltre 10 tonnellate ed era di forma ottagonale con un diametro di 4,12 metri e un'altezza di 1,65 metri. La sua funzione principale era quella di portare il modulo sulla Luna. Per fare questo, nel pavimento era presente un motore a razzo pilotabile e dalla spinta variabile. La modulazione della spinta era necessaria per ottimizzare il percorso di discesa, risparmiare propellente e principalmente permettere un atterraggio dolce.\nL'ossidante era costituito da tetraossido di diazoto (5 tonnellate) e il combustibile da idrazina (3 tonnellate), stoccati in quattro serbatoi collocati in scomparti quadrati situati intorno alla struttura. Il vano motore si trovava in posizione centrale.\nStadio di ascesa.\nLo stadio di ascesa pesava circa 4,5 tonnellate. La sua forma era complessa e inusuale per un velivolo, ma essa era studiata per l'ottimizzazione dello spazio occupato e non richiedeva alcuna caratteristica aerodinamica in quanto era progettato per volare solamente nel vuoto dello spazio. Era composto principalmente da una cabina pressurizzata che ospitava, in un volume di 4,5\u00a0m\u00b3, i due astronauti e da un motore, utilizzato durante l'ascensione, con i suoi serbatoi di propellente.\nGli astronauti, con il pilota a sinistra verso la parte anteriore, lo pilotavano in piedi, tenuti in posizione da bretelle. Sulla paratia anteriore ogni astronauta aveva davanti a s\u00e9 una piccola finestra triangolare inclinata verso il basso che permetteva di osservare il suolo lunare con una buona angolazione. Davanti a s\u00e9 e al centro gli astronauti avevano gli strumenti di controllo e navigazione, alcuni raddoppiati per entrambe le postazioni, mentre altri erano suddivisi a seconda del ruolo e dei compiti assegnati. Altri pannelli di controllo e i pannelli dei fusibili si trovavano su entrambe le pareti laterali.\nIl pilota aveva, inoltre, sulla propria testa un piccolo obl\u00f2 che gli consentiva di controllare la manovra di aggancio con il modulo di comando. La parte posteriore della cabina pressurizzata era molto pi\u00f9 piccola (1,37 x 1,42\u00a0m per 1,52\u00a0m di altezza) con le pareti laterali occupate da armadi e con a sinistra il sistema di controllo ambientale. La botola posta sul soffitto era utilizzata per passare nel modulo di comando mediante un breve tunnel (80\u00a0cm di diametro, 46\u00a0cm di lunghezza). Le forze che si sviluppavano al momento dell'aggancio e che potevano distorcere il tunnel erano smorzate da travi che interessavano l'intera struttura.\nQuando gli astronauti dovevano lasciare il LEM per scendere sulla superficie lunare depressurizzavano la cabina creando il vuoto e, una volta rientrati, la ripressurizzavano mediante le riserve di ossigeno. Questo perch\u00e9 implementare un airlock avrebbe aggiunto un peso eccessivo. Per scendere sulla Luna si doveva scivolare in una botola che si affacciava su una piccola piattaforma orizzontale che portava alla scaletta.\nStrumenti scientifici, veicoli e equipaggiamenti.\nPer il programma spaziale Apollo, la NASA aveva sviluppato alcuni strumenti scientifici, attrezzature e veicoli da utilizzare sulla superficie lunare. Alcuni dei principali sono:\nSvolgimento di una missione lunare.\nFinestra di lancio e sito di allunaggio.\nLe sei missioni lunari Apollo furono pianificate in modo tale che gli astronauti tentassero l'allunaggio nelle prime fasi del giorno lunare (che ha una durata di 28 giorni terrestri). Avrebbero cos\u00ec beneficiato di una luce ottimale per individuare il campo di atterraggio (tra 10 e 15 gradi di elevazione sopra l'orizzonte, a seconda della missione) e di temperature relativamente moderate. Per rispettare queste condizioni, la finestra di lancio dalla Terra risultava essere ridotta a un unico giorno al mese per ogni sito di allunaggio.\nI siti prescelti si trovarono sempre sulla faccia rivolta verso la Terra, in modo che non si verificasse l'interruzione delle comunicazioni con il centro di controllo, ma mai troppo lontani dalla fascia equatoriale della Luna al fine di ridurre il consumo di carburante.\nLancio e inserimento in orbita terrestre.\nIl razzo decollava dal complesso di lancio 39 del Kennedy Space Center. Il lancio del razzo di 3\u00a0000 tonnellate era uno spettacolo particolarmente impressionante: i cinque motori del primo stadio venivano accesi quasi contemporaneamente e consumavano circa 15 tonnellate di carburante al secondo. Dopo che il computer aveva verificato che il motore aveva raggiunto la potenza nominale, il razzo veniva rilasciato dalla rampa di lancio, grazie a dei bulloni esplosivi. La prima fase di ascesa era molto lenta, si pensi che per lasciare completamente la rampa si impiegavano quasi dieci secondi. La separazione del primo stadio S1-C avveniva dopo 2 minuti e mezzo dal lancio, a un'altitudine di 56\u00a0km e a una velocit\u00e0 di Mach 8 (10\u00a0000\u00a0km/h). Poco dopo venivano accesi i motori del secondo stadio S-II e successivamente veniva espulsa la torre di salvataggio (LES) in quanto non serviva pi\u00f9, poich\u00e9 il veicolo spaziale si trovava sufficientemente in alto per poter abbandonare il razzo vettore senza il suo utilizzo.\nIl secondo stadio era a sua volta rilasciato a una quota di 185\u00a0km e quando aveva raggiunto una velocit\u00e0 di 24\u00a0000\u00a0km/h. Il terzo stadio, S-IVB, veniva quindi messo in funzione per 10 secondi al fine di raggiungere un'orbita circolare. L'orbita di parcheggio era dunque raggiunta undici minuti e mezzo dopo il decollo.\nViaggio verso la Luna.\nIl modulo di comando ruota di 180\u00b0, si aggancia al LEM e lo estrae dal suo alloggiamento\nRaggiunta l'orbita bassa, la navicella Apollo (CSM e LEM) compiva un giro e mezzo intorno alla Terra, ancora agganciata al terzo stadio del razzo; quindi, una nuova accensione del motore inseriva il complesso in un'orbita di trasferimento verso la Luna. All'accensione corrispondeva un incremento della velocit\u00e0 di 3\u00a0040\u00a0m/s (10\u00a0900\u00a0km/h). Poco dopo la fine della accensione, il Modulo di Comando e Servizio (CSM) si staccava dal resto del complesso, compiva una rotazione di 180\u00b0 e agganciava il modulo lunare (LEM), ancora situato nel suo alloggiamento ricavato nel razzo. Controllato l'allineamento e pressurizzato il LEM, quest'ultimo veniva estratto a una velocit\u00e0 di , grazie a delle molle pirotecniche situate sulla sua carenatura. Il terzo stadio, ormai vuoto, iniziava una traiettoria differente andando, a seconda della missione, in orbita solare o a schiantarsi contro la Luna.\nDurante il viaggio di 70 ore verso la Luna, potevano essere effettuate delle modifiche alla traiettoria al fine di ottimizzare il consumo finale di propellente. Sul veicolo era immagazzinata una quantit\u00e0 relativamente elevata di combustibile, superiore a quanto fosse necessario per compiere tali manovre. Soltanto il 5% del quantitativo presente a bordo, infatti, era effettivamente impiegato per le correzioni di rotta. La navetta, inoltre, era posta in lenta rotazione intorno al proprio asse longitudinale, in modo da limitare il riscaldamento, riducendo il periodo di esposizione diretta verso il Sole.\nIn prossimit\u00e0 della Luna, veniva acceso il motore del modulo di servizio per frenare la navetta e metterla in orbita lunare. Nel caso che l'accensione non fosse riuscita, la navetta, dopo aver compiuto un'orbita intorno alla Luna, avrebbe ripreso autonomamente la via della Terra, senza dover utilizzare i motori. La scelta di questa traiettoria di sicurezza contribu\u00ec alla salvezza della missione Apollo 13. Poco dopo il motore del modulo di comando-servizio veniva azionato ulteriormente per posizionare il complesso su un'orbita circolare a 110\u00a0km di altezza.\nDiscesa e atterraggio sulla Luna.\nLa discesa verso la Luna avveniva in gran parte grazie al sistema di guida, navigazione e controllo (PGNCS) controllato dal computer di bordo (LGC). Questo dispositivo era in grado sia di determinare posizione e traiettoria della navetta grazie a un sistema inerziale e a un sistema radar (funzione navigazione) e, calcolando il percorso da seguire mediante i suoi programmi pilota, dirigere la spinta e la potenza del motore (funzione guida). Il pilota del modulo lunare, tuttavia, avrebbe potuto agire in qualsiasi momento correggendo la rotta e al limite anche prendere pieno controllo della navetta. Tuttavia solo il sistema di navigazione era in grado di ottimizzare il consumo di propellente, che altrimenti sarebbe finito prima di aver toccato il suolo lunare.\nL'abbassamento dell'orbita.\nIn una prima fase la quota del LEM si riduceva da 110 a 15\u00a0km dalla superficie lunare, attraverso la trasformazione dell'orbita da circolare a ellittica, con perilunio di 15\u00a0km e apolunio di 110\u00a0km. Si aveva cos\u00ec il vantaggio di riuscire a ridurre la distanza dalla superficie lunare attraverso un solo breve impulso del motore, con un basso consumo del propellente. Il limite dei 15\u00a0km era stato scelto per evitare che la traiettoria finale si avvicinasse troppo al suolo.\nLa fase aveva inizio quando due dei tre astronauti dell'equipaggio prendevano posto nel modulo lunare per scendere sulla Luna. Per prima cosa inizializzavano il sistema di navigazione e, una volta fatto, il modulo lunare e il modulo di comando-servizio si separavano. Quando la distanza tra i due avesse raggiunto alcune centinaia di metri, venivano azionati i motori del controllo di assetto del modulo lunare per orientare nella direzione del moto l'ugello del motore principale, che quando acceso, imprimeva una decelerazione che portava il LEM a una velocit\u00e0 di circa 25\u00a0m/s.\nDalla missione dell'Apollo 14, al fine di preservare ulteriore propellente del modulo lunare, il modulo di comando accompagn\u00f2 il LEM nella sua orbita ellittica e lo sganci\u00f2 appena prima dell'inizio della fase di discesa frenata.\nLa discesa frenata.\nRaggiunta la quota di 15\u00a0km, aveva inizio la fase di discesa frenata, caratterizzata dalla continua azione del motore di discesa del modulo lunare. Essa era ulteriormente decomposta in tre fasi: la fase di frenata, la fase di approccio e la fase di atterraggio sulla superficie lunare.\nLa fase di frenata.\nLa fase di frenata era il momento in cui si cercava di ridurre la velocit\u00e0 della nave spaziale nella maniera pi\u00f9 efficace possibile: si passava infatti da 1\u00a0695\u00a0m/s a 150\u00a0m/s. Il motore veniva acceso al 10% della potenza per 26 secondi, per favorire l'allineamento della sospensione cardanica del sistema di propulsione con il centro di gravit\u00e0 del modulo lunare; dopodich\u00e9 veniva spinto alla massima potenza. La traiettoria del modulo lunare, all'inizio della spinta, era quasi parallela al terreno, per poi gradualmente aumentare la velocit\u00e0 verticale di discesa da zero fino ai 45\u00a0m/s raggiunti al termine della fase.\nA una quota inferiore ai 12\u201313\u00a0km dalla superficie lunare, veniva attivato il radar di terra al fine di ricevere alcune informazioni (altitudine, velocit\u00e0) che consentivano di verificare che il percorso fosse corretto. Fino a quel momento, infatti, la traiettoria era estrapolata utilizzando soltanto l'accelerazione misurata dal sistema inerziale. Un'eccessiva differenza tra le misure indicate dal radar e il percorso pianificato o il non funzionamento del radar stesso, sarebbero stati motivi per l'annullamento dell'allunaggio.\nFase di avvicinamento.\nLa fase di avvicinamento iniziava a 7\u00a0km dal sito preventivato di allunaggio, mentre il modulo lunare si trovava a un'altitudine di 700 metri dal suolo. Questa fase doveva permettere al pilota di individuare con precisione la zona dove atterrare e di scegliere il percorso pi\u00f9 adatto, evitando i terreni pi\u00f9 pericolosi (ad esempio cercando di evitare crateri). Il punto di partenza di questa fase era designato come \"high gate\", un termine in uso comune in aeronautica.\nIl modulo lunare veniva, quindi, gradualmente portato in posizione verticale, dando modo al pilota di avere una migliore visione del terreno. Era possibile individuare il punto di atterraggio a seconda del percorso intrapreso, grazie a una scala graduata (\"Landing Point Designator\", LPD) incisa su un finestrino. Se il pilota avesse ritenuto che il terreno non era favorevole per l'atterraggio o non era corrispondente al punto previsto, avrebbe potuto correggere l'angolo di approccio, agendo sui comandi di assetto con incrementi di 0,5\u00b0 in verticale o 2\u00b0 in laterale.\nAtterraggio sul suolo lunare.\nQuando il modulo lunare era sceso a un'altitudine di 150 metri, che lo posizionava teoricamente a una distanza di 700 metri all'esatto punto scelto, iniziava la fase di atterraggio. Se la traiettoria era stata seguita correttamente, la velocit\u00e0 orizzontale e verticale sarebbero state rispettivamente di 55\u00a0km/h e 18\u00a0km/h. Era previsto che il pilota potesse pilotare il LEM in manuale oppure che ne lasciasse il controllo al computer di bordo, che disponeva di un programma relativo proprio a quest'ultima fase del volo. In funzione del propellente rimasto, il pilota poteva avere circa 32 secondi aggiuntivi per far eseguire al LEM ulteriori manovre, come cambiare il punto di allunaggio. Durante quest'ultima fase del volo, il modulo lunare poteva volare a punto fisso come un elicottero allo scopo di identificare meglio il sito. A 1,3 metri dal suolo, le sonde sotto le \"zampe\" di atterraggio del LEM toccavano il terreno e trasmettevano l'informazione al pilota, che doveva portare al minimo il motore per evitare che il LEM potesse rimbalzare o ribaltarsi (l'ugello quasi toccava il terreno).\nLa permanenza sulla Luna.\nLa permanenza sulla Luna era caratterizzata dallo svolgimento di alcune attivit\u00e0 extraveicolari: una sola per la missione Apollo 11 ma fino a tre per le ultime missioni. Prima di ogni uscita dal modulo lunare, i due astronauti presenti a bordo rifornivano d'acqua e ossigeno il loro sistema di supporto vitale portatile (il \"Primary Life Support System\") che veniva poi inserito nella loro tuta spaziale. Dopo aver creato il vuoto all'interno del modulo lunare, veniva aperto il portellone che dava accesso alla scala esterna.\nGli attrezzi e gli esperimenti scientifici che venivano utilizzati dagli astronauti durante la loro attivit\u00e0 extraveicolare erano stivati nel modulo di discesa del LEM e da qui venivano estratti per essere piazzati attorno alla zona di allunaggio. A partire da Apollo 15, gli astronauti disponevano anche di un rover lunare, un veicolo che permise di allontanarsi fino a una dozzina di miglia dal LEM e di trasportare carichi pesanti. Il rover fu anch'esso stivato nella base del modulo lunare di discesa, ripiegato su un pallet. Grazie a un sistema di molle e pulegge veniva dispiegato e reso pronto all'uso.\nPrima di lasciare la Luna, i campioni geologici, collocati in contenitori, venivano issati, grazie all'utilizzo di un paranco, sul modulo di salita del LEM. Apparecchiature che non erano pi\u00f9 necessarie (sistema portatile di sopravvivenza, telecamere, strumenti geologici, ecc.) venivano abbandonate per alleggerire la navetta durante la fase di risalita.\nL'ascesa e il rendezvous in orbita lunare.\nNella fase di ascesa il LEM raggiungeva il modulo di comando che era rimasto ad attenderlo in orbita lunare con a bordo un astronauta. L'obbiettivo veniva realizzato in due sottofasi: la prima consisteva nel decollo dal suolo lunare e nell'immissione in orbita lunare bassa; da qui iniziava la seconda che, utilizzando accensioni ripetute del motore a razzo e il sistema di controllo di assetto, portava il LEM ad allinearsi e agganciarsi al modulo di comando.\nPrima del decollo, al fine di determinare la traiettoria migliore era inserita nel computer di bordo la posizione precisa del LEM sulla superficie lunare. La base del LEM, ovvero il modulo di discesa, rimaneva sulla Luna e fungeva da rampa di lancio per il modulo superiore che, con a bordo gli astronauti, decollava. La separazione avveniva grazie a delle piccole cariche pirotecniche che tagliavano i quattro punti in cui i due moduli erano collegati, tranciando anche i cavi e i tubi.\nDopo essere decollato, il modulo di ascesa compiva prima una traiettoria verticale per poi gradualmente inclinarsi al fine di raggiungere un'orbita ellittica di 15\u00d767\u00a0km.\nDopo l'aggancio tra le due navette, iniziava il trasferimento delle rocce lunari e degli astronauti dal LEM al modulo di comando-servizio. Dopo che ci\u00f2 era stato concluso, il LEM veniva sganciato e immesso in una traiettoria che lo avrebbe portato a schiantarsi sulla Luna. La navicella composta da modulo di comando e di servizio, con a bordo i tre astronauti, iniziava quindi il suo viaggio di ritorno verso la Terra. Apollo 16 e Apollo 17 rimasero in orbita lunare un giorno in pi\u00f9 al fine di compiere alcuni esperimenti scientifici e di rilasciare un piccolo satellite, anch'esso per esperimenti, di 36\u00a0kg.\nRitorno sulla Terra.\nPer lasciare l'orbita lunare e immettere il veicolo spaziale su una traiettoria di ritorno verso la Terra, il motore principale del modulo di servizio doveva essere acceso per due minuti e mezzo e fornire un delta-v di circa 1\u00a0000\u00a0m/s. Questa era considerata una delle fasi pi\u00f9 critiche, in quanto un malfunzionamento del motore o uno scorretto orientamento della spinta avrebbero condannato gli astronauti a morte certa. L'accensione del motore avveniva quando la navetta si trovava sul lato della Luna opposto alla Terra. Poco dopo essersi immessi nella corretta traiettoria di rientro, veniva eseguita un'attivit\u00e0 extraveicolare per recuperare le pellicole fotografiche dalle fotocamere poste sull'esterno del modulo di servizio.\nIl viaggio di ritorno durava circa tre giorni, durante i quali venivano eseguite alcune correzioni di rotta per ottimizzare l'angolo di ingresso in atmosfera e il punto di ammaraggio.\nIl modulo di servizio veniva sganciato e abbandonato poco prima dell'ingresso in atmosfera, portando con s\u00e9 il motore principale e la maggior parte delle forniture residue di ossigeno ed energia elettrica. Il rientro avveniva con un angolo ben preciso, fissato a 6,5\u00b0 con una tolleranza massima di 1\u00b0. Se l'angolo di ingresso fosse risultato troppo grande, lo scudo termico, che era progettato per resistere a temperature di 3\u00a0000 \u00b0C, avrebbe subito un riscaldamento eccessivo e ci\u00f2 avrebbe condotto al suo cedimento e alla distruzione del veicolo. Se, viceversa, l'angolo fosse stato troppo basso, la navetta sarebbe rimbalzata sull'atmosfera portandosi in una lunga orbita ellittica che avrebbe condannato l'equipaggio a non poter fare pi\u00f9 ritorno a Terra.\nEntrato in atmosfera, il modulo di comando subiva una decelerazione di 4 g, perdendo tutta la sua velocit\u00e0 orizzontale e scendendo con una traiettoria quasi verticale. A 7\u00a0000 metri di altitudine, la protezione finale conica della navetta veniva espulsa e due piccoli paracadute venivano dispiegati per stabilizzarla e ridurre la sua velocit\u00e0 da 480 a 280\u00a0km/h. A 3\u00a0000 metri, tre piccoli paracadute pilota venivano espulsi lateralmente per permettere di estrarre i tre principali che permettevano di completare dolcemente la discesa. La navetta ammarava nell'oceano a una velocit\u00e0 di 35\u00a0km/h. Subito i paracadute venivano rilasciati e venivano gonfiati tre palloni per impedire che la nave si girasse a portare la punta sotto l'acqua. Nei pressi del punto di ammaraggio stazionavano delle navi da recupero che provviste di elicotteri raggiungevano l'equipaggio e lo trasportavano a bordo. Successivamente veniva recuperato anche il modulo di comando e issato sul ponte di una portaerei.\nLe missioni.\nIl programma Apollo incluse undici voli con esseri umani a bordo, quelli tra la missione Apollo 7 e l'Apollo 17, tutti lanciati dalla rampa (PAD) 39A del John F. Kennedy Space Center, in Florida, con l'eccezione di Apollo 10 che part\u00ec dalla rampa 39B.\nLa preparazione.\nGli americani iniziarono il loro programma spaziale umano con il programma Mercury. Il suo obiettivo era per\u00f2 limitato a portare in orbita un uomo e senza aver la possibilit\u00e0 di compiere manovre. Il 12 giugno 1963 il programma era stato dichiarato terminato a favore di uno nuovo che sarebbe servito per mettere a punto alcune tecniche necessarie per poter raggiungere l'obbiettivo della discesa sulla Luna: il programma Gemini che, nonostante fosse stato annunciato dopo il programma Apollo, \u00e8 considerato come \"propedeutico\" a esso. Gemini prevedeva infatti di raggiungere tre obbiettivi da realizzarsi in orbita terrestre:\nGrazie ai successi del programma, la NASA pot\u00e9 quindi dotarsi delle conoscenze necessarie per poter effettuare missioni spaziali sempre pi\u00f9 complesse. Tutto questo mentre la progettazione e i primi test dei mezzi del programma Apollo avevano gi\u00e0 avuto inizio.\nParallelamente allo sviluppo delle tecniche di volo spaziale umano, si procedette allo studio della Luna grazie a programmi di sonde automatiche. Il primo programma in tal senso fu il programma Ranger. Esso consistette nel lancio, tra il 1961 e il 1965, di nove sonde senza equipaggio, dotate di strumenti per la ricognizione fotografica della superficie lunare ad alta risoluzione.\nSuccessivamente fu intrapreso il programma Surveyor, che consistette nel lancio di sette \"lander\" lunari allo scopo di dimostrare la fattibilit\u00e0 di un allunaggio morbido. Il primo allunaggio fu realizzato il 2 giugno 1966 e forn\u00ec delle informazioni essenziali e precise sul suolo lunare.\nTra il 1966 e il 1967 la mappatura della superficie lunare fu completata per il 99% grazie al programma Lunar Orbiter. Oltre a ci\u00f2, il programma permise di ricavare alcuni dati essenziali per una futura missione lunare, come ad esempio lo studio della frequenza ed entit\u00e0 d'impatti di micro meteoriti, e del campo gravitazionale lunare.\nI primi test.\nI primi test realizzati all'interno del programma Apollo vertevano sul collaudo del Saturn I e in particolare del suo primo stadio. La prima missione in assoluto \u00e8 stata la SA-1. Il 7 novembre 1963 fu effettuata la prima missione di collaudo del Launch Escape System (missione Pad Abort Test-1), sistema che permetteva di separare, durante il lancio, la navetta contenente l'equipaggio dal resto del razzo se si fosse presentata una situazione di pericolo. Durante la missione AS-201 fu utilizzato per la prima volta il Saturn IB, versione migliorata del Saturn I e capace di portare in orbita terrestre la navetta Apollo.\nLa tragedia dell'Apollo 1.\nIl programma sub\u00ec un brusco rallentamento durante i preparativi della missione AS-204, che avrebbe dovuto essere la prima, in orbita terrestre, con equipaggio a utilizzare un razzo Saturn IB. Il 27 gennaio 1967, gli astronauti erano entrati nella navetta posta in cima al razzo, sulla rampa di lancio 34 del KSC, al fine di compiere un'esercitazione. Probabilmente a causa di una scintilla originata da un cavo elettrico scoperto, la navetta prese velocemente fuoco, facilitato dall'atmosfera densa di ossigeno. Per l'equipaggio, composto dal pilota comandante Virgil Grissom, dal pilota maggiore Edward White e dal pilota Roger Chaffee, non ci fu scampo. A seguito di questo incidente la NASA e la North American Aviation (responsabile della fabbricazione del modulo di comando) intrapresero una serie di modifiche al progetto.\nLa NASA decise in seguito di rinominare la missione in Apollo 1, in memoria del volo che gli astronauti avrebbero dovuto svolgere e non fecero mai.\nIl programma riprende.\nDopo i tragici fatti di Apollo 1, la NASA decise di intraprendere alcune missioni prive di equipaggio. Si inizi\u00f2 il 9 novembre 1967 con Apollo 4 (ufficialmente non esistono missioni Apollo 2 e Apollo 3) in cui per la prima volta fu utilizzato il razzo Saturn V. Successivamente venne la volta di Apollo 5 (razzo Saturn IB) lanciato il 2 gennaio 1968 e di Apollo 6 (di nuovo Saturn V) il 4 aprile dello stesso anno, sempre prive di equipaggio. Queste missioni si conclusero con grande successo dimostrando la potenza e l'affidabilit\u00e0 del nuovo vettore Saturn V, il primo in grado di avere una potenza sufficiente per portare la navetta spaziale sulla Luna.\nVoli di preparazione allo sbarco.\nLa prima missione del programma Apollo a portare in orbita terrestre un equipaggio di astronauti fu l'Apollo 7, lanciato l'11 ottobre 1968. Gli astronauti Walter Schirra (comandante), Donn Eisele e Walter Cunningham rimasero per pi\u00f9 di undici giorni in orbita, dove testarono il modulo di comando e di servizio. Nonostante alcuni problemi, la missione fu considerata un pieno successo. Gli ultimi incoraggianti risultati e la necessit\u00e0 di raggiungere il traguardo della Luna entro la fine del decennio, spinsero la NASA a pianificare il raggiungimento dell'orbita lunare nella missione successiva.\nIl 21 dicembre 1968 fu lanciata la missione Apollo 8 che per la prima volta raggiunse l'orbita lunare. Svolta dagli astronauti Frank Borman (comandante), James Lovell e William Anders, inizialmente avrebbe dovuto essere soltanto un test del modulo lunare in orbita terrestre. Essendo la realizzazione di quest'ultimo in ritardo, i vertici della NASA decisero di cambiare i piani. Il 1968, per gli Stati Uniti d'America, era stato un anno molto difficile: la guerra del Vietnam e la protesta studentesca, gli assassinii di Martin Luther King e Robert Kennedy avevano minato l'opinione pubblica e il successo della missione permise alla popolazione americana di concludere l'anno con un'esperienza positiva.\nIl programma originario di Apollo 8 fu svolto da Apollo 9 (lanciata il 3 marzo 1969) che per la prima volta trasport\u00f2 il modulo lunare e lo test\u00f2 in condizioni reali, cio\u00e8 nell'orbita terrestre. Durante la missione vennero eseguite la manovra rendezvous nonch\u00e9 di aggancio tra modulo di comando e modulo lunare. La missione fu un pieno successo e permise di testare ulteriori sottosistemi necessari per l'allunaggio, come ad esempio la tuta spaziale. Il modulo lunare \"Spider\" venne poi abbandonato in orbita terrestre, dove rimase fino al 1981 quando si disintegr\u00f2 al rientro nell'atmosfera.\nLa missione successiva, Apollo 10, fu nuovamente una missione che port\u00f2 l'equipaggio vicino alla Luna. Lanciata il 18 maggio 1969 ebbe lo scopo di ripetere i test di Apollo 9, ma questa volta in orbita lunare. Vennero eseguite manovre di discesa, di risalita, di rendezvous e d'aggancio. Il modulo arriv\u00f2 fino a 15,6\u00a0km dalla superficie lunare. Tutte le manovre previste furono correttamente compiute, anche se si rilevarono alcuni problemi giudicati facilmente risolvibili e che non avrebbero precluso l'allunaggio previsto con la missione successiva.\nLe missioni lunari.\nIl 16 luglio 1969, decoll\u00f2 la missione che passer\u00e0 alla storia: Apollo 11. Quattro giorni dopo il lancio, il modulo lunare, con a bordo il comandante Neil Armstrong e il pilota Buzz Aldrin (Michael Collins rimase per tutto il tempo nel modulo di comando) atterr\u00f2 sul suolo lunare. Quasi sette ore pi\u00f9 tardi, il 21 luglio, Armstrong usc\u00ec dal LEM e divenne il primo essere umano a camminare sulla Luna. Tocc\u00f2 il suolo lunare alle ore 2:56 UTC con lo scarpone sinistro. Prima del contatto pronunci\u00f2 la celebre frase :\nOltre che essere la concretizzazione del sogno di Kennedy di vedere un uomo sulla Luna prima della fine degli anni sessanta, l'Apollo 11 fu un test per tutte le successive missioni lunari. Armstrong scatt\u00f2 le foto che sarebbero servite ai tecnici sulla Terra a verificare le condizioni del modulo lunare dopo l'allunaggio. Successivamente raccolse il primo campione di terreno lunare e lo pose in una busta che mise nell'apposita tasca della sua tuta.\nApollo 11 si concluse senza problemi, con il rientro avvenuto il 24 luglio 1969.\nApollo 12, lanciata il 14 novembre 1969, fu la seconda missione del programma ad allunare. Poco dopo il lancio, il razzo Saturn V, fu colpito per due volte da un fulmine. Gli strumenti andarono \"off-line\" ma ripresero a funzionare poco dopo e i danni furono limitati al guasto di nove sensori di minore importanza e ci\u00f2 non influenz\u00f2 la missione in quanto tutto il resto era a posto e funzionava alla perfezione. A differenza di Apollo 11, questa missione allun\u00f2 con altissima precisione, vicino alla sonda \"Surveyor 3\" che gli astronauti riuscirono a raggiungere.\nLa missione Apollo 13 fu funestata da un'esplosione che compromise l'obiettivo dell'allunaggio. Decollata l'11 aprile 1970, dopo 55 ore di volo, il comandante Jim Lovell comunic\u00f2 con il centro di controllo con la frase \"Houston, we've had a problem\" (\"Houston, abbiamo avuto un problema\"). In seguito a un rimescolamento programmato di uno dei quattro serbatoi dell'ossigeno presenti nel modulo di servizio, si verific\u00f2 un'esplosione del medesimo con la conseguente perdita del prezioso gas. Il risultato fu che gli astronauti dovettero rinunciare a scendere sulla Luna e iniziare un difficile e imprevedibile rientro sulla Terra, utilizzando i sistemi di sopravvivenza che equipaggiavano il modulo lunare. La Luna fu comunque raggiunta per poter utilizzare il suo campo gravitazionale per far invertire la rotta alla navetta (in quanto l'unico motore in grado di farlo, quello del modulo di servizio, era considerato danneggiato). Grazie alla bravura degli astronauti e dei tecnici del centro di controllo, Apollo 13 riusc\u00ec, non senza ulteriori problemi, a fare ritorno sulla Terra il 17 aprile. La missione fu considerata un \"fallimento di grande successo\" in quanto l'obbiettivo della missione non fu raggiunto, ma la NASA si mise in luce per le capacit\u00e0 dimostrate nell'affrontare una situazione tanto critica.\nA seguito della missione di Apollo 13 ci fu una lunga indagine sulle cause dell'incidente che port\u00f2 a una revisione completa della navicella Apollo.\nFu l'Apollo 14 a riprendere il programma di esplorazione lunare. La missione inizi\u00f2 non troppo bene quando la delicata manovra di aggancio tra modulo di comando e modulo lunare dovette essere ripetuta sei volte. Il resto della missione si svolse senza particolari problemi e fu possibile effettuare l'allunaggio nei pressi del cratere di Fra-Mauro, meta originaria di Apollo 13. Qui l'equipaggio svolse numerosi esperimenti scientifici. Per la prima volta fu portato sulla Luna il \"Modular Equipment Transporter\" che per\u00f2 si dimostr\u00f2 un vero e proprio fallimento in quanto non fu quasi possibile muovere il veicolo che sprofondava continuamente nella polvere lunare. Questo compromise la seconda passeggiata lunare che dovette essere interrotta prematuramente.\nIl 26 luglio 1971 fu lanciata la missione Apollo 15 che introdusse un nuovo traguardo nell'esplorazione lunare, grazie a un modulo lunare pi\u00f9 duraturo e all'introduzione di un rover lunare. Sulla Luna David Scott e James Irwin realizzarono ben tre uscite, con la seconda lunga 7 ore e 12 minuti. Questa port\u00f2 gli astronauti fino al Mount Hadley che si trova a circa 5\u00a0km di distanza dal punto di allunaggio. Un trapano decisamente migliorato in confronto a quelli delle precedenti missioni, consent\u00ec di prelevare dei campioni di roccia da oltre due metri di profondit\u00e0. Durante la terza attivit\u00e0 extraveicolare ci fu una breve commemorazione in onore degli astronauti deceduti e venne lasciata sul suolo lunare una statuetta di metallo denominata \"Fallen Astronaut\".\nApollo 16 fu la prima missione ad atterrare negli altopiani lunari. Durante le tre attivit\u00e0 extraveicolari effettuate furono percorsi rispettivamente 4,2 km, 11\u00a0km e 11,4\u00a0km con il rover lunare che fu portato a una velocit\u00e0 di punta di 17,7\u00a0km/h. Vennero raccolti diversi campioni di rocce lunari, di cui uno da 11,3 kg, che rappresenta il pi\u00f9 pesante campione mai raccolto dagli astronauti dell'Apollo.\nApollo 17, lanciato il 17 dicembre 1972, fu la missione con cui si chiuse il programma. Fu caratterizzata dall'inedita presenza di uno scienziato-astronauta: il geologo Harrison Schmitt.\nConclusione del programma e costi.\nOriginariamente erano state pianificate altre tre missioni, le Apollo 18, 19 e 20. Tuttavia, a fronte dei tagli al budget della NASA e della decisione di non produrre una seconda serie di missili Saturn V, queste missioni vennero cancellate e i loro fondi ridistribuiti per lo sviluppo dello Space Shuttle e per rendere disponibili i Saturn V al programma Skylab anzich\u00e9 a quello Apollo.\nGi\u00e0 nel 1968 vennero previste una serie di missioni, denominate in seguito \"Apollo Applications Program\", che avrebbero dovuto utilizzare, per almeno dieci voli, il surplus di materiali e componenti prodotti per i voli cancellati. Le missioni sarebbero state prevalentemente a carattere scientifico.\nNulla di tutto ci\u00f2 fu effettivamente fatto e dei tre razzi Saturn V rimasti dopo Apollo 17, solo uno venne parzialmente riutilizzato, gli altri sono in mostra in musei.\nIl progetto dell\"'Apollo Telescope Mount\", basato sul LEM e destinato a voli con il modulo di comando-servizio su razzi Saturn IB, fu successivamente utilizzato come componente dello \"Skylab\", che risult\u00f2 essere l'unico sviluppo del programma di applicazioni dell'Apollo. Alla conclusione del programma, inoltre, le apparecchiature dell'Apollo non vennero pi\u00f9 riutilizzate, a differenza della navicella sovietica \"Sojuz\", originariamente progettata per entrare in orbita lunare, i cui derivati servono ancora la Stazione Spaziale Internazionale.\nTra i principali motivi che portarono alla decisione di chiudere il programma Apollo, ci fu sicuramente il calo di interesse da parte dell'opinione pubblica e l'elevato costo del suo mantenimento. Quando il presidente Kennedy annunci\u00f2 l'intenzione di intraprendere un programma per scendere sulla Luna venne fatto un preliminare di costo di 7 miliardi di dollari ma si trattava di una stima difficilmente determinabile e James Webb, amministratore della NASA, cambi\u00f2 le previsioni in 20 miliardi. La stima di Webb dest\u00f2 molto scalpore all'epoca, ma a posteriori risult\u00f2 la pi\u00f9 accurata. Il costo finale del programma Apollo fu annunciato durante un congresso nel 1973 ed \u00e8 stato calcolato in 25,4 miliardi di dollari. Questo include tutti i costi di ricerca e sviluppo, la costruzione di 15 razzi Saturn V, 16 moduli di comando e servizio, 12 moduli lunari, oltre lo sviluppo dei programmi di supporto e amministrazione.\nSignificato del programma Apollo.\nRitorni tecnologici.\nIl programma Apollo ha stimolato molti settori tecnologici. Il progetto dei computer di bordo usati negli Apollo fu infatti la forza trainante dietro le prime ricerche sui circuiti integrati, la cella a combustibile utilizzata nel programma fu di fatto la prima in assoluto.\nUno dei settori industriali che pi\u00f9 ha beneficiato delle ricadute tecnologiche del programma spaziale Apollo \u00e8 stato quello dell'industria del metallo. Essa ha dovuto, infatti, soddisfare requisiti sempre pi\u00f9 stringenti (leggerezza, resistenza alla sublimazione, alle vibrazioni, al calore) raggiunti con l'adozione di nuove tecniche di saldatura al fine di ottenere parti senza difetti. L'uso della fresatura chimica, che in seguito diventer\u00e0 un processo essenziale per la fabbricazione di componenti elettronici, \u00e8 stato ampiamente utilizzato. Si sono, inoltre, dovuti realizzare nuovi tipi di leghe e materiali compositi. Nuovi strumenti di misura sempre pi\u00f9 precisi, affidabili e veloci furono installati nelle navette spaziali; inoltre la necessit\u00e0 di monitorare la salute degli astronauti fece s\u00ec che si realizzassero nuove strumentazioni biomediche. Infine, la realizzazione stessa del complesso programma permise di affinare le tecniche per lo studio di fattibilit\u00e0 e di svilupparne di nuove per la gestione dei progetti: CPM, WBS, gestione metriche di progetto, revisione, controllo della qualit\u00e0.\nIl programma Apollo ha contribuito notevolmente anche allo sviluppo dell'informatica: i vari gruppi di lavoro, fra i quali la divisione di ingegneria del software del MIT guidata da Margaret Hamilton, dovettero sviluppare linguaggi di programmazione e algoritmi dal forte impatto sugli sviluppi successivi dell'informatica. Inoltre, nell'ambito del progetto fu avviato l'uso di circuiti integrati: durante lo sviluppo dell'Apollo Guidance Computer il MIT ne ha utilizzato circa il 60% della disponibilit\u00e0 mondiale.\nIl programma \u00e8 costato agli Stati Uniti d'America miliardi di dollari, ma si stima che le ricadute tecnologiche abbiano prodotto almeno 30\u00a0000 oggetti e che per ogni dollaro speso dalla NASA ne siano stati prodotti almeno tre. Inoltre la quasi totalit\u00e0 degli appalti venne vinta da imprese statunitensi e quindi il denaro speso dal governo rimase all'interno dell'economia statunitense. Anche dal punto di vista economico, quindi, il programma fu un successo.\nImpatto sulla societ\u00e0.\nIl programma Apollo \u00e8 stato motivato, almeno parzialmente, da considerazioni psicopolitiche, in risposta alle percezioni persistenti di inferiorit\u00e0 americana nella corsa allo spazio nei confronti dei sovietici, nel contesto della guerra fredda. Da questo punto di vista il programma \u00e8 stato un brillante successo, in quanto gli Stati Uniti superarono i rivali nei voli spaziali con equipaggio umano gi\u00e0 con il programma Gemini.\nMolti astronauti e cosmonauti hanno commentato come il vedere la Terra dallo spazio abbia avuto su di loro un effetto molto profondo. Una delle eredit\u00e0 pi\u00f9 importanti del programma Apollo \u00e8 stata quella di dare della Terra una visione (ora comune) di pianeta fragile e piccolo, impresso nelle fotografie fatte dagli astronauti durante le missioni lunari. La pi\u00f9 famosa di queste fotografie \u00e8 stata scattata dagli astronauti dell'Apollo 17, la cosiddetta \"Blue Marble\" (biglia blu).\nIl programma Apollo nei media.\nIl 20 luglio 1969, circa 600 milioni di persone, un quinto della popolazione mondiale dell'epoca, assistettero in diretta televisiva ai primi passi sulla Luna di Neil Armstrong e Buzz Aldrin. Mentre quasi tutti i commentatori sono d'accordo sul fatto che questa \u00e8 stata una pietra miliare nella storia dell'umanit\u00e0, da alcuni sono state sollevate obiezioni sulla sua utilit\u00e0 e sul conseguente sperpero di denaro pubblico, in particolare da parte di alcuni rappresentanti della comunit\u00e0 afro-americana come Ralph Abernathy.\nLa frase di Neil Armstrong, \"\u00c8 un piccolo passo...\", \u00e8 diventata immediatamente famosa e ripresa da numerose testate giornalistiche. L'interesse sul programma spaziale svan\u00ec per\u00f2 rapidamente dopo Apollo 11, tanto che la missione successiva ebbe un riscontro mediatico notevolmente al di sotto delle aspettative. Diversamente and\u00f2 per la missione Apollo 13 che, partita anch'essa con poca attenzione da parte del pubblico, successivamente catalizz\u00f2 l'attenzione dei media a causa dell'incertezza sul destino dell'equipaggio.\nAnche il cinema ha celebrato il programma Apollo. Uno dei film di maggior successo \u00e8 stato \"Apollo 13\", del 1995 e diretto da Ron Howard, che ricostruisce le peripezie dell'omonima missione. Nel 2000 invece \u00e8 stato prodotto il film \"The Dish\" che racconta la storia del radiotelescopio australiano situato nella cittadina di Parkes che mand\u00f2 in televisione le immagini del primo sbarco dell'Apollo 11. Il film First Man - Il primo uomo, del 2018, diretto da Damien Chazelle e scritto da Josh Singer, con protagonisti Ryan Gosling e Claire Foy \u00e8 l'adattamento cinematografico della biografia ufficiale \"First Man: The Life of Neil A. Armstrong\" scritta da James R. Hansen e pubblicata nel 2005, che narra la storia di Neil Armstrong, primo uomo a mettere piede sulla Luna, e gli anni precedenti la missione dell'Apollo 11.\nFotografie, video e altro materiale relativo al programma sono disponibili in pubblico dominio sul sito web ufficiale della NASA.\nCampioni lunari riportati.\nIl programma Apollo ha riportato a terra 381,7\u00a0kg di campioni lunari (pietre e altro materiale dalla Luna), molti di questi sono conservati al Lunar Sample Laboratory Facility di Houston.\nGrazie alla datazione radiometrica, si \u00e8 appreso che le rocce raccolte sulla Luna sono molto pi\u00f9 vecchie rispetto alle rocce trovate sulla Terra. Si va dall'et\u00e0 di circa 3,2 miliardi di anni per i campioni basaltici prelevati nei mari lunari ai circa 4,6 miliardi per i campioni provenienti dagli altopiani. Esse rappresentano campioni provenienti da un periodo molto precoce dello sviluppo del sistema solare e che sono in gran parte mancanti sulla Terra.\nUn'interessante roccia raccolta durante la missione Apollo 15 \u00e8 una anortosite (chiamata \"Genesis Rock\") composta quasi esclusivamente da calcio e si crede che sia rappresentativo della superficie degli altopiani.\nQuasi tutte le rocce mostrano segni d'impatto. Ad esempio molti campioni sembrano essere stati sbriciolati da micrometeoriti, una cosa mai notata sulla Terra a causa della sua atmosfera spessa. L'analisi della composizione dei campioni lunari ha sostenuto l'ipotesi che la Luna si sia formata in seguito a un impatto tra la Terra e un corpo astronomico molto grande.\nApollo Applications Program.\nDopo il successo del programma Apollo, sia la NASA sia le grandi imprese appaltatrici, studiarono diverse applicazioni per utilizzare i vari componenti dell'Apollo. Questi studi presero il nome di \"Apollo Applications Program\". Di tutti i piani preventivati, solo due furono effettivamente realizzati: la stazione spaziale Skylab e l'Apollo-Soyuz Test Project.\nTeorie del complotto.\nIn seguito alla conclusione del programma Apollo, nacquero alcune teorie (dette anche \"Moon Hoax\" in inglese) la cui tesi \u00e8 che l'uomo non avrebbe mai raggiunto il suolo lunare e che la NASA avrebbe falsificato le prove degli allunaggi, in una cospirazione organizzata assieme al governo degli Stati Uniti, riuscendo a convincere tutto il mondo scientifico, tecnico e giornalistico, nonch\u00e9 il mondo sovietico, all'epoca diretto rivale nella corsa sulla Luna.\nLa teoria del complotto, che gode di una certa popolarit\u00e0 negli Stati Uniti a partire dal 1976, sostiene che i vari allunaggi presentati all'opinione pubblica mondiale sarebbero stati messi in scena in uno studio televisivo con l'aiuto degli effetti speciali. Coloro che guardano con incredulit\u00e0 alle missioni lunari dell'Apollo hanno analizzato un'enorme mole di dati scientifici e tecnici, materiale video, audio e fotografico riportato sulla Terra, ma non sono mai riusciti a dimostrare la veridicit\u00e0 delle proprie teorie, a ulteriore confutazione delle quali esistono inoltre delle prove indipendenti sull'allunaggio dell'Apollo, oltre al fatto che nessun autorevole scienziato o tecnico abbia mai aderito a essa.\nA ulteriore prova a favore del programma, nel 2008, la sonda SELENE dell'Agenzia spaziale giapponese ha eseguito delle osservazioni sulla zona di allunaggio di Apollo 15, trovando delle prove della sua presenza. Nel 2009 la sonda robotica della NASA Lunar Reconnaissance Orbiter, da un'orbita a 50\u00a0km dalla superficie, ha raccolto immagini dei resti di tutte le missioni lunari Apollo. Nel settembre 2011 la sonda Lunar Reconnaissance Orbiter \u00e8 scesa fino a una distanza di soli 25\u00a0km dalla superficie, inviando nuove immagini ad alta definizione dei siti degli allunaggi.\nI tentativi di ritorno sulla Luna.\nProgramma Constellation.\nIl 20 luglio 1989, per il 20\u00ba anniversario dello sbarco di Apollo 11, il presidente statunitense George H. W. Bush ha lanciato un ambizioso programma denominato \"Space Exploration Initiative\" (SEI), che avrebbe portato all'installazione di una base permanente sulla Luna. Il suo costo stimato, la mancanza di sostegno nell'opinione pubblica e le forti riserve del Congresso hanno per\u00f2 fatto fallire il progetto. Nel 2004, suo figlio George W. Bush ha reso pubblici gli obiettivi a lungo termine per il programma spaziale, nel momento che il disastro del Columbia e il prossimo completamento della Stazione Spaziale Internazionale imponevano scelte per il futuro. Il progetto, denominato \"Vision for Space Exploration\" metteva l'esplorazione umana dello spazio come obiettivo principale e preventivava un ritorno sulla Luna nel 2020 per la preparazione di una successiva missione umana su Marte.\nQuesta volta il parere del Congresso fu favorevole e tale programma prese il nome di Constellation. La mancanza di adeguati finanziamenti e il parere degli esperti tecnici riuniti in una commissione appositamente creata, hanno per\u00f2 portato il presidente Barack Obama, nel febbraio 2010, a cancellare il programma.\nProgramma Artemis.\nIl 30 giugno 2017, il presidente Donald Trump ha firmato un ordine esecutivo per ristabilire il National Space Council, presieduto dal vicepresidente Mike Pence. La prima richiesta di bilancio dell'amministrazione Trump ha mantenuto i programmi di voli spaziali umani dell'amministrazione Obama: sviluppo dell'equipaggio commerciale, Space Launch System e la capsula dell'equipaggio Orion per le missioni nello spazio profondo, riducendo al contempo la ricerca scientifica sulla Terra e chiedendo l'eliminazione dell'ufficio di istruzione della NASA.\nL'11 dicembre 2017, il presidente Trump ha firmato la direttiva sulla politica spaziale 1. Tale politica prevede che l'amministratore della NASA \"conduca un programma di esplorazione innovativo e sostenibile con partner commerciali e internazionali per consentire l'espansione umana attraverso il sistema solare e per riportare sulla Terra nuove conoscenze e opportunit\u00e0\". Lo sforzo intende organizzare in modo pi\u00f9 efficace il governo, l'industria privata e gli sforzi internazionali verso il ritorno degli umani sulla Luna e gettando le basi per l'eventuale esplorazione umana di Marte.\nIl 26 marzo 2019, il vicepresidente Mike Pence ha annunciato che l'obiettivo di sbarco sulla Luna della NASA sarebbe stato accelerato di quattro anni con un atterraggio previsto nel 2024. Il 14 maggio 2019, l'amministratore della NASA Jim Bridenstine ha annunciato che il nuovo programma sarebbe stato nominato Artemis da Artemide, la sorella gemella di Apollo e la dea della Luna nella mitologia greca. Nonostante i nuovi obiettivi immediati, al 2020 le missioni su Marte entro il 2030 sono ancora previste."}
{"id": "54201", "revid": "115921239", "url": "https://it.wikipedia.org/wiki?curid=54201", "title": "GRASS GIS", "text": "GRASS \u00e8 l'acronimo di \"Geographic Resources Analysis Support System\". GRASS \u00e8 un \"Geographical Information System \"(GIS) software libero, distribuito sotto la licenza GNU GPL. Esistono versioni per diverse piattaforme.\nStoria.\nGRASS nasce all'inizio degli anni '80 come progetto dell'US Army (US Army Corp of Engineering Research Laboratory - USACerl). Lo sviluppo avviene in particolare utilizzando il linguaggio C ed UNIX come sistema operativo di riferimento.\nNel 1996 l'esercito degli Stati Uniti prende la decisione di abbandonare lo sviluppo di GRASS. Gli utenti sono invitati a migrare verso sistemi commerciali, mentre l'ultima versione di GRASS (4.1) rimane nel pubblico dominio.\nAlla fine del 1997, dopo oltre un anno, riesce a formarsi un nuovo team internazionale che si fa carico di continuare lo sviluppo. L'aggiunta di nuovi moduli e porzioni di codice al software di pubblico dominio pone per\u00f2 il problema del diritto d'autore.\nNell'ottobre 1999 dopo un'ampia discussione il GRASS Development Team (GDT) decide di distribuire GRASS (5.0b) con la licenza GNU GPL.\nAttualmente il centro di sviluppo del software ha sede a San Michele all'Adige (TN), presso la Fondazione Edmund Mach, ma si avvale prevalentemente di collaboratori volontari esterni.\nIl coordinatore del progetto \u00e8 Markus Neteler.\nFunzionalit\u00e0.\nTramite il sistema dei moduli permette di utilizzare altri programmi quali"}
{"id": "54202", "revid": "9447", "url": "https://it.wikipedia.org/wiki?curid=54202", "title": "Programma apollo", "text": ""}
{"id": "54203", "revid": "322321", "url": "https://it.wikipedia.org/wiki?curid=54203", "title": "Vincenzo Boniforti", "text": "Fu allievo del vigevanese Giovan Battista Garberini, di cui fu il pi\u00f9 fedele discepolo, e quindi studente a Brera. Dopo il ritiro del maestro, divenne a sua volta direttore alla Scuola di Disegno e Decorazione dell'Istituto d'Arte Roncalli di Vigevano e partecip\u00f2 a varie esposizione d'arte con dipinti di ispirazione verista: \u201cI Due vecchi\u201d, esposto a Genova nel 1884, e ritratti di personaggi di famiglia, esposti a Torino nel 1891 e a Genova nel 1892. Mor\u00ec a Borgio Verezzi vicino a Savona a soli 38 anni cadendo da un'impalcatura per un sospetto malore.\nOpere.\nFra le sue opere su tela si conservano una pala d'altare raffigurante \"San Fermo e Rustico\", realizzata per il consorzio degli agricoltori della Chiesa del Carmine (ora conservata presso la Curia vigevanese), la tela \"I due Vecchi\", la tela \"La Famiglia Basletta\" (ora nella Pinacoteca Civica di Vigevano), la piccola tavola \"la Marina\" e la tela \"Cola di Rienzo\" (1884), conservata nella raccolta dell'Ospedale di Vigevano. La sua attivit\u00e0 \u00e8 documentata anche da numerosi affreschi segnalati fra la Lombardia occidentale e la Liguria:"}
{"id": "54205", "revid": "125188738", "url": "https://it.wikipedia.org/wiki?curid=54205", "title": "Harald V di Norvegia", "text": "\u00c8 il primo re di Norvegia ad essere nato nel paese dai tempi di re Olav IV Haakonsson (1370 - 1387). Alla nascita era secondo nella linea di successione dopo suo padre. Nel 1940, a seguito dell'occupazione tedesca durante la seconda guerra mondiale, la famiglia reale and\u00f2 in esilio. Harald trascorse parte della sua infanzia in Svezia e negli Stati Uniti. Torn\u00f2 in Norvegia nel 1945 e successivamente studi\u00f2 presso l'Universit\u00e0 di Oslo, l'Accademia militare di Norvegia e al Balliol College dell'Universit\u00e0 di Oxford.\nNel 1957, alla morte del nonno, re Haakon VII, Harald divenne principe ereditario. Appassionato sportivo, rappresent\u00f2 il suo paese nelle competizioni di vela alle Olimpiadi di , e e pi\u00f9 tardi divenne patrono della Federazione Internazionale della Vela. Nel 1968 spos\u00f2 la borghese Sonja Haraldsen. Inizialmente tale matrimonio fu contrastato a causa dello \"status\" di comune cittadina (persona normale) della Haraldsen. La coppia ebbe due figli, Martha Louise e Haakon, l'erede al trono.\nPrimi anni di vita e formazione.\nNascita.\nIl principe Harald nacque nella residenza di Skaugum, presso Akershus, il 21 febbraio 1937 e venne battezzato nella cappella reale del Palazzo reale di Oslo il 31 marzo successivo da monsignor Johan Lunde. I suoi padrini furono: i suoi nonni paterni, re Haakon VII e la regina Maud; i nonni materni, Carlo, duca di V\u00e4sterg\u00f6tland e Ingeborg di Danimarca; suo zio materno Leopoldo III del Belgio; suo cugino re Giorgio VI del Regno Unito; la sua prozia paterna, la regina Mary del Regno Unito e la sua cugina di secondo grado, la principessa Ingrid di Svezia. I suoi genitori avevano gi\u00e0 due figlie, Ragnhild e Astrid.\nSeconda guerra mondiale.\nNel 1940 l'intera famiglia reale dovette fuggire da Oslo a causa dell'invasione tedesca. Fu ritenuto pi\u00f9 sicuro dividere la famiglia. Il re e il principe ereditario Olav rimasero in Norvegia e la principessa ereditaria fugg\u00ec in Svezia con i tre figli. Questa part\u00ec la notte del 10 aprile ma, anche se svedese di nascita, ebbe problemi alla stazione di confine. Secondo la principessa Astrid e altri che erano presenti, riuscirono a passare solo dopo che il conducente minacci\u00f2 di speronare il cancello. Altre fonti non descrivono la fuga in modo cos\u00ec drammatico. Tuttavia, quando il re e il principe ereditario avevano consultato il ministro degli esteri svedese Christian G\u00fcnther chiedendo se potevano dormire una notte in Svezia senza essere internati, gli fu negato.\nHarald trascorse i giorni successivi a S\u00e4len prima di muoversi verso la residenza del duca di V\u00e4sterg\u00f6tland a Fr\u00f6tuna il 16 aprile. Il 26 aprile il gruppo si trasfer\u00ec a Drottningholm, presso Stoccolma. Re Gustavo V era contento di aver una relazione amichevole con i suoi ospiti norvegesi ma il tema della guerra in Norvegia non era da sollevare in sua presenza. Tuttavia, i politici svedesi influenti, tra cui il ministro della giustizia Karl Gustaf Westman volevano che la principessa Marta e il principe Harald ritornassero in Norvegia in modo tale che i tedeschi potessero proclamare Harald re. Dopo che il sovrano e il principe ereditario lasciarono la Norvegia il 7 giugno sentirono che la Svezia non fosse il posto migliore per il resto della famiglia e iniziarono a pianificare un trasferimento negli Stati Uniti. Il 17 agosto la principessa Marta e i suoi figli partirono per gli Stati Uniti da Petsamo, in Finlandia, a bordo della nave da trasporto dell'esercito statunitense \"American Legion\".\nHarald, sua madre e le sorelle vissero a Washington durante la guerra, mentre re Haakon VII e il principe ereditario Olav rimasero a Londra con il governo norvegese in esilio. Uno degli eventi degni di nota della permanenza di Harald negli Stati Uniti fu la sua partecipazione in piedi dietro a Franklin Delano Roosevelt quando questi prest\u00f2 giuramento per il suo quarto mandato sul portico sud della Casa Bianca nel 1945. Tali esperienze infantili si riflettono in una traccia di accento americano quando Harald parla inglese. Il libro di Doris Kearns Goodwin \" No Ordinary Time: Franklin and Eleanor Roosevelt and the Home Front in World War II\" contiene un quadro dell'allora principe Harald che gioca con Fala, il cane del presidente, sul prato nord della Casa Bianca nel 1944.\nHarald visit\u00f2 le truppe norvegesi negli Stati Uniti. Il principe fece anche delle visite al di fuori degli Stati Uniti. Si rec\u00f2 al nord per visitare il personale norvegese alla base di addestramento \"Little Norway\" nell'Ontario, in Canada. Dal 1943 frequent\u00f2 la White Hall Country School. Torn\u00f2 in Norvegia con la sua famiglia alla fine della guerra nel 1945.\nRitorno in patria.\nNell'autunno del 1945 si iscrisse al terzo grado della Smestad Skole; fu il primo membro della famiglia reale a frequentare la scuola pubblica. Nel 1954 sua madre mor\u00ec di tumore e quattro anni pi\u00f9 tardi, nel 1958, mor\u00ec anche la sua nonna materna, Ingeborg di Danimarca. Nel 1955 si diplom\u00f2 alla scuola cattedrale di Oslo e nell'autunno dello stesso anno inizi\u00f2 a frequentare l'Universit\u00e0 di Oslo. In seguito frequent\u00f2 la scuola per aspiranti ufficiali di cavalleria a Trandum a cui segu\u00ec l'iscrizione presso l'Accademia militare norvegese in cui si laure\u00f2 nel 1959.\nNel 1960 entr\u00f2 nel Balliol College dell'Universit\u00e0 di Oxford dove studi\u00f2 storia, economia e politica. Quando era studente a Oxford fu un appassionato atleta e suo insegnante di canottaggio fu il suo compagno di studi ed amico Nick Bevan, uno dei pi\u00f9 celebri allenatori della scuola britannica di canottaggio. Nel 1960 fece il suo primo viaggio ufficiale all'estero: visit\u00f2 gli Stati Uniti in occasione dell cinquantesimo anniversario della Fondazione scandinavo-americana.\nEt\u00e0 adulta.\nIl 27 settembre 1957 Harald partecip\u00f2 al suo primo Consiglio di Stato e il 21 febbraio dell'anno successivo prest\u00f2 giuramento sulla Costituzione della Norvegia. Nello stesso anno fu per la prima volta reggente in assenza del re.\nAlla morte del padre, il 17 gennaio 1991, Harald succedette al trono norvegese. Dopo 648 anni, \u00e8 il primo monarca a essere nato in Norvegia; l'ultimo era stato Olaf IV. Harald V \u00e8 il sesto re di Norvegia a portare questo nome e il primo dopo 855 anni. Gli altri cinque re che hanno portato il suo nome sono Harald Bellachioma, Harald Mantogrigio, Harald Dente Azzurro, Harald Hardrada e Harald Gille. Harald Dente Azzurro non \u00e8 in genere conteggiato nella lista dei sovrani norvegesi.\nDato che la cerimonia di incoronazione venne abolita con un emendamento costituzionale nel 1908, re Harald V giur\u00f2 in Parlamento il 21 gennaio 1991 e ricevette la solenne benedizione nella cattedrale di Trondheim il 23 giugno seguente.\nIl re presiede il Consiglio di Stato al Palazzo reale di Oslo ogni venerd\u00ec. Ha anche incontri settimanali con il Primo ministro e il ministro degli esteri. Riceve inviati stranieri e apre il Parlamento ogni ottobre. Secondo la Costituzione norvegese, nomina il Governo. Dal 1884 in Norvegia \u00e8 in vigore il parlamentarismo e il Governo deve avere la fiducia del Parlamento. Il re nomina il leader della coalizione di maggioranza capo dell'Esecutivo. Quando la situazione parlamentare non \u00e8 chiara il sovrano consulta il presidente del Parlamento e riceve il Primo ministro. Viaggia molto in tutta la Norvegia e compie visite ufficiali in altri Paesi.\nPer quattro volte all'inizio del XXI secolo non \u00e8 stato in grado di esercitare le sue funzioni di monarca a causa di problemi di salute: dal dicembre del 2003 a met\u00e0 aprile del 2004 per un carcinoma della vescica, dall'aprile ai primi di giugno del 2005 per stenosi aortica dall'8 al 23 gennaio 2020 e infine dal 28 settembre al 31 ottobre 2020 sempre per stenosi aortica. In tutte le occasioni il principe ereditario Haakon Magnus ha servito come reggente.\nFino al 2012, il re di Norvegia \u00e8 stato, secondo la costituzione, il capo formale della Chiesa di Norvegia. Con la riforma costituzionale del 21 maggio 2012 il re non \u00e8 pi\u00f9 il capo formale della Chiesa ma \u00e8 ancora necessario che sia di religione evangelica luterana. Tale riforma \u00e8 entrata in vigore il 1\u00ba gennaio 2017.\nNel 2015 \u00e8 diventato il primo monarca regnante a visitare l'Antartide, avendo visitato la dipendenza norvegese della Terra della Regina Maud.\nMatrimonio e discendenza.\nLa sua relazione con la borghese Sonja Haraldsen cominci\u00f2 nel 1959 e rest\u00f2 segreta, per via delle sue origini ordinarie, sino al 1968, quando l'allora principe ereditario minacci\u00f2 di rinunciare a tutti i diritti regali per sposarsi con Sonja. Dopo essersi consultato col governo, re Olav V (1903-1991) acconsent\u00ec alle nozze, che ebbero luogo il 29 agosto dello stesso anno presso la cattedrale di Oslo.\nHarald e Sonja hanno due figli:\nSport.\nVelista appassionato, Harald ha rappresentato la Norvegia nelle competizioni di vela alle Olimpiadi di , e . A quelli di Tokyo del 1964 fu portabandiera nella cerimonia di apertura.\nNel 1994 il re e suo figlio Haakon Magnus aprirono i Giochi olimpici invernali di Lillehammer. Il sovrano apr\u00ec i giochi, mentre il principe ereditario accese il braciere olimpico, rendendo omaggio sia al re che al defunto nonno. Il sovrano rappresent\u00f2 la Norvegia alle cerimonie di apertura dei Giochi di Torino 2006 e Pechino 2008. Non era presente invece alla cerimonia di apertura dei Giochi di Vancouver 2010. Era presente il principe ereditario. Il re e la regina invece assistettero ai giochi.\nNei Campionato del Mondo con il suo equipaggio di vela vinse le medaglie di bronzo nel 1988, d'argento nel 1982 e d'oro nel 1987. Nel luglio del 2005 il re e il suo equipaggio a bordo della barca a vela reale \"Fram XV\" vinsero l'oro ai Campionati Europei in Svezia. Ai mondiali del 2007 il sovrano si classific\u00f2 sesto.\nNel 2016 re Harald V ha gareggiato con una squadra di vela ai Campionati del Mondo di Toronto, sul lago Ontario. Il re \u00e8 arrivato secondo nella categoria flotta classica. La stampa canadese lo ha soprannominato \"re-marinaio\" dopo la pubblicazione di una sua fotografia che lo ritrae al timone dello yacht \"Sira\"."}
{"id": "54212", "revid": "767487", "url": "https://it.wikipedia.org/wiki?curid=54212", "title": "Alcalinit\u00e0", "text": "Con il termine alcalinit\u00e0 si esprime la quantit\u00e0 di sali con propriet\u00e0 di alcali disciolti nell'acqua. Potrebbe molto semplicemente essere definita il contrario di acidit\u00e0.\nDescrizione.\nNella pratica essa rappresenta la capacit\u00e0 dell'acqua a \"resistere\" a cambiamenti indotti del suo pH. Viene determinata per titolazione utilizzando i due differenti indicatori fenolftaleina ed il metilarancio. L'unit\u00e0 di misura \u00e8 espressa in termini di ppm (parti per milione).\nL'alcalinit\u00e0 \u00e8 dovuta a ioni del tipo carbonati, carbonati acidi e idrossidi. La titolazione viene effettuata con acido cloridrico in presenza di fenolftaleina per quantificare la presenza di ioni ossidrili e met\u00e0 degli ioni carbonati (alcalinit\u00e0 F); sempre con acido cloridrico ma in presenza di metilarancio viene poi continuata la titolazione per determinare l'altra met\u00e0 degli ioni carbonati, e quella dei bicarbonati (alcalinit\u00e0 M). Il risultato viene espresso come mg di carbonato di calcio in un litro d'acqua."}
{"id": "54213", "revid": "2049984", "url": "https://it.wikipedia.org/wiki?curid=54213", "title": "Via Appia", "text": "La via Appia era una strada romana che collegava Roma a \"Brundisium\" (Brindisi), porto tra i pi\u00f9 importanti dell'Italia antica, da cui avevano origine le rotte commerciali per la Grecia e l'Oriente. Considerata dai Romani la regina viarum (regina delle strade), \u00e8 universalmente ritenuta, in considerazione dell'epoca in cui fu realizzata (fine IV - III sec. a.C.), una delle pi\u00f9 grandi opere di ingegneria civile del mondo antico per l'enorme impatto economico, militare e culturale che essa ha avuto sulla societ\u00e0 romana.\nLarghi tratti della strada, particolarmente nel suburbio della citt\u00e0 di Roma, sono ancora oggi conservati e percorribili nonch\u00e9 meta del turismo archeologico.\nStoria.\nI lavori per la costruzione iniziarono nel 312 a.C. per volere del censore Appio Claudio Cieco (\"Appius Claudius Caecus\", importante esponente della \"gens Claudia\"), che fece ristrutturare ed ampliare una strada preesistente che collegava Roma ai Colli Albani, prolungandola fino a Capua, da alcuni anni posta sotto il controllo romano. Alla met\u00e0 del III sec. a.C. il tragitto fu esteso fino a \"Maleventum\", in cui erano stati da poco dedotti coloni romani, che nello stesso periodo mut\u00f2 il nome in \"Beneventum\" (Benevento). I lavori di costruzione si protrassero durante la seconda met\u00e0 del III sec. a.C., quando fu raggiunta \"Tarentum\" (Taranto), e poi fino a verso il 190 a.C., epoca in cui fu completato il percorso fino al porto di \"Brundisium\" (Brindisi).\nLa funzione primaria del tracciato era di garantire un rapido movimento delle truppe verso l'Italia meridionale, al fine di consolidare il dominio di Roma su quella parte della penisola. Essa tuttavia divenne fin dal principio una fondamentale via di commercio, facilitando l'afflusso nell'Urbe di prodotti di alto artigianato realizzati nelle fiorenti citt\u00e0 della \"Magna Graecia\". Inoltre l'accorciamento dei tempi di viaggio tra Roma e i grandi centri del Meridione nonch\u00e9 la maggiore comodit\u00e0 e sicurezza del percorso determinarono in breve una grande apertura dei ceti abbienti della societ\u00e0 romana verso la cultura greca: nei decenni successivi alla costruzione della strada si diffusero gradualmente a Roma il teatro e la conoscenza della lingua greca e crebbe l'apprezzamento per l'arte e la letteratura ellenica; nuove dottrine filosofiche (pitagorismo) e religiose si diffusero tra i Romani.\nNel 71 a.C. i circa schiavi ribelli guidati dal celebre Spartaco, catturati in battaglia, furono crocifissi lungo la strada nel tratto da Roma a Capua, come monito per gli schiavi presenti sul territorio italiano.\nLa strada fu restaurata ed ampliata durante il governo degli imperatori Augusto, Vespasiano, Traiano e Adriano. L'imperatore Traiano fece anche realizzare, tra il 108 ed il 110, una diramazione denominata via Appia Traiana, che da Benevento raggiungeva Brindisi attraversando l'Apulia con un nuovo percorso in gran parte vicino alla costa e pianeggiante.\nDopo la caduta dell'Impero romano d'Occidente (476) la mancanza di opere di manutenzione provoc\u00f2 l'abbandono graduale di segmenti del percorso. Nel 535 lo storico bizantino Procopio la descrive tuttavia ancora in buono stato di conservazione. Pur non integralmente percorribile, nel Medioevo l'Appia divenne, con la via Traiana, la via dei crociati: dal porto di Brindisi salp\u00f2 anche Federico II in direzione della Terra santa nel 1228.\nNegli anni '50 e '60 del XX sec. lungo il tratto iniziale della via si realizzarono ville esclusive che divennero residenza dell'alta societ\u00e0 della Capitale. Le necessit\u00e0 di tutela del patrimonio storico-archeologico e paesaggistico legati alla strada antica portarono nel 1988 all'istituzione del Parco Regionale dell'Appia Antica, con il compito di preservare dalle speculazioni edilizie il territorio attraversato dalla strada, da Porta San Sebastiano alle falde dei Colli Albani, e di promuovere la fruizione delle sue bellezze storiche e naturalistiche.\nAmpi tratti della strada sono ancora conservati nel Lazio, in Campania, in Basilicata e in Puglia; il tracciato stradale \u00e8 inoltre in parte ancora in uso per il traffico automobilistico (come nell'Agro Pontino).\nDescrizione.\nPercorso.\nIl percorso originario dell'Appia Antica, partendo da Porta Capena, vicino alle Terme di Caracalla, collegava l'Urbe a \"Capua\" (Santa Maria Capua Vetere) passando per \"Aricia\" (Ariccia), \"Forum Appii\", \"Anxur\" (Terracina) nei pressi del fiume Ufente, \"Fundi\" (Fondi), Itri, \"Formiae\" (Formia), \"Minturnae\" (Minturno), e \"Sinuessa\" (Mondragone).\nDa \"Capua\" proseguiva poi per \"Vicus Novanensis\" (Santa Maria a Vico) e, superando la stretta di Arpaia, raggiungeva, attraverso il ponte sul fiume Isclero, \"Caudium\" (Montesarchio) e di qui, costeggiando il monte Mauro, scendeva verso Apollosa e il torrente Corvo, su cui, a causa del corso tortuoso di questo, passava tre volte, utilizzando i ponti in opera pseudoisodoma di Tufara Valle, di Apollosa e Corvo, i primi due a tre arcate e l'ultimo a due. Essi furono distrutti durante la seconda guerra mondiale, e solo quello di Apollosa \u00e8 stato ricostruito fedelmente.\n\u00c8 dubbio quale percorso seguisse l'Appia da quest'ultimo ponte fino a Benevento; rimane per\u00f2 accertato che essa vi entrava passando sul Ponte Leproso o \"Lebbroso\", come indicato da tracce di pavimentazioni che conducono verso il terrapieno del tempio della Madonna delle Grazie, da cui poi proseguiva nel senso del decumano, cio\u00e8 quasi nel senso dell'odierno viale San Lorenzo e del successivo corso Garibaldi, per uscire dalla citt\u00e0 ad oriente e proseguire alla volta di \"Aeclanum\" (presso l'attuale Mirabella Eclano), come testimoniano fra l'altro sei cippi miliari conservati nel museo del Sannio.\nSuperata \"Aeclanum\" (nota anche come \"Aeculanum\"), la strada giungeva nella valle dell'Ufita ove, presso la localit\u00e0 \"Fioccaglie\" di Flumeri, si rinvengono i resti di un \"forum\" graccano di cui si ignora il nome. Da tale insediamento si dipartiva una diramazione, la via Aemilia diretta ad \"Aequum Tuticum\" e probabilmente nell\"'Apulia\" adriatica.\nL'Appia raggiungeva invece il mar Ionio a \"Tarentum\" (Taranto), passando per \"Venusia\" (Venosa) e \"Silvium\" (Gravina). Poi svoltava a est verso \"Rudiae\" (Grottaglie) transitando per una stazione di posta presente nella citt\u00e0 di \"Uria\" (Oria) e, da qui, terminava a \"Brundisium\" (Brindisi, nell'allora \"Calabria\") dopo aver toccato altri centri intermedi.\nIn epoca imperiale la Via Appia Traiana avrebbe poi collegato, in maniera pi\u00f9 lineare, Benevento con Brindisi passando per \"Aequum Tuticum\" (presso Ariano Irpino), \"Aecae\" (Troia), \"Herdonias\" (Ordona), \"Canusium\" (Canosa) e \"Barium\" (Bari).\nTecniche di realizzazione.\nLa strada fu costruita con estrema perizia e precisione, impiegando il massimo delle conoscenze tecnologiche ed ingegneristiche disponibili all'epoca, tanto da essere percorribile con ogni tempo e mezzo. Se sul semplice sterrato, infatti, gli agenti atmosferici, primo fra tutti la pioggia, rendevano in alcuni periodi dell'anno difficile il cammino dei mezzi su ruote, la presenza dell'originaria pavimentazione in pietrisco (\"glareatum\") facilitava la circolazione in qualunque condizione meteorologica, favorendo il drenaggio dell'acqua attraverso gli strati inferiori in cui le pietre erano allettate.\nA partire dal 258 a.C. (intervento dei fratelli Ogulni) si provvide gradualmente a dotare la strada di una pavimentazione pi\u00f9 evoluta, con grandi pietre levigate di pietra vulcanica (basoli), fatte combaciare al momento della posa, sbozzandole e colmando eventuali spazi residui con piccole zeppe di pietra. Il basolato poggiava su vari strati di pietrisco e di terra, stesi secondo un ordine studiato per colmare la trincea artificiale scavata preliminarmente, secondo un sistema che assicurava un drenaggio ottimale delle acque meteoriche. La nuova tecnica divenne poi lo standard per la costituzione della capillare rete stradale del mondo romano.\nCon un percorso il pi\u00f9 possibile rettilineo e con una larghezza di circa 4,1 metri (14 piedi romani), misura che permetteva la circolazione nei due sensi di marcia, affiancata sui lati da \"crepidines\" (marciapiedi) per il percorso pedonale, l\u2019\"Appia\" si merit\u00f2 ben presto l'appellativo di regina delle strade (\"regina viarum\"). Sulla Via Appia apparvero per la prima volta le pietre miliari.\nLa via Appia Nuova, il Parco regionale e il Parco archeologico.\nNel 1574, per ordine di Gregorio XIII, fu tracciata la via Appia Nuova (allora chiamata \"via Campana\"), che - partendo da porta San Giovanni, appositamente aperta allo scopo - riprendeva per le prime tre miglia il tracciato dell'antica via Asinaria e costeggiava l'Appia antica. In occasione del Giubileo del 1700, Innocenzo XII apr\u00ec la via che congiunge l\u2019Appia Antica a quella nuova, detta \"Appia Pignatelli\" dal cognome del pontefice. Altre modifiche alla viabilit\u00e0 si ebbero nel 1784, sotto Pio VI. L'attuale Strada Statale 7 riprende in gran parte il percorso della via antica, di cui ha ereditato anche il nome.\nConsiderato d'altronde l'interesse storico e la mole dei beni archeologici presenti lungo la via antica, durante il XX secolo \u00e8 stata pi\u00f9 volte proposta l'istituzione di un'area protetta, che permettesse di preservare e fruire di tali ricchezze: celebri furono le battaglie promosse da Antonio Cederna. A compimento di tale percorso, il 10 novembre 1988 \u00e8 stato istituito il Parco regionale dell'Appia antica, che si estende su un'area di circa e ricadente nei comuni di Roma, Ciampino e Marino. Di fatto coincidente con il territorio del Parco regionale \u00e8 il Parco archeologico dell'Appia Antica, istituito nel 2016 al fine di tutelare e valorizzare i monumenti antichi dell'area.\nRiscoperta.\nBen noto \u00e8 sempre stato il percorso della via Appia negli attuali Lazio e Campania, mentre la precisa localizzazione della via Appia in Puglia era ignota.\nNel Novecento, Giuseppe Lugli rintracci\u00f2, con la tecnica allora innovativa della fotogrammetria, quello che probabilmente era il percorso della via Appia da Gravina in Puglia fino a Taranto. In precedenza era infatti noto e studiato solo il percorso che si svolgeva sugli attuali Lazio e Campania. Giuseppe Lugli, analizzando gli scatti fotogrammetrici della zona, not\u00f2 il tragitto di un tratturo chiamato la \"Tarantina\", il cui percorso seguiva la centuriazione e che, secondo Lugli, era ci\u00f2 che restava della via Appia (considerato che i percorsi delle antiche arterie romane continuarono a essere usati nel corso del Medioevo). A conferma di ci\u00f2, vi \u00e8 anche la presenza di ingenti ritrovamenti archeologici in quella zona (tra i quali l'antico insediamento di Jesce).\nAnalizzando le distanze dell'Itinerario antonino, Giuseppe Lugli assegn\u00f2 anche i toponimi Blera e Sublupatia rispettivamente a Murgia Catena e a Taverna (tra masseria S. Filippo e masseria S. Pietro). Il toponimo Murgia Catena definiva un'area molto vasta, tale da non consentire una definizione univoca della stazione della via Appia. Luciano Piepoli, in seguito, basandosi sulle distanze fornite nell'Itinerario antonino e su recenti rinvenimenti archeologici, ha proposto di assegnare al toponimo \"Silvium\" la zona \"Santo Staso\", assai vicina a Gravina in Puglia, a Blera l'area di Masseria Castello e a Sublupatia la masseria Caione.\nIl toponimo \"Purgatorio\", usato per uno o pi\u00f9 punti dell'antica via Appia, \u00e8 stato oggetto di studio di qualche studioso, che ha ipotizzato possa essere la distorsione del termine latino \"praetorium\".\nMonumenti e luoghi d'interesse lungo il percorso.\nCollegamenti.\nLa domenica e i giorni festivi il tratto romano dell'Appia Antica \u00e8 isola pedonale."}
{"id": "54214", "revid": "125698761", "url": "https://it.wikipedia.org/wiki?curid=54214", "title": "Partito Socialista Italiano", "text": "Il Partito Socialista Italiano (PSI) \u00e8 stato un partito politico italiano di sinistra, attivo dal 1892 al 1994.\nA parte la breve esperienza del Partito Socialista Rivoluzionario Italiano, che tenne il suo primo Congresso Nazionale a Forl\u00ec nel 1884, \u00e8 il pi\u00f9 antico partito politico in senso moderno e la prima formazione organizzata della sinistra in Italia, oltre ad aver rappresentato anche il prototipo del partito di massa. Alla sua fondazione nel 1892 a Genova nella sala dell'associazione garibaldina Carabinieri genovesi adott\u00f2 il nome di Partito dei Lavoratori Italiani. Successivamente a Reggio Emilia nel 1893 il nome venne cambiato in Partito Socialista dei Lavoratori Italiani mentre al congresso di Parma del 1895 assunse il nome definitivo di Partito Socialista Italiano.\nDurante il regime fascista (in particolare dopo la messa al bando di tutti i partiti tranne il Partito Nazionale Fascista) continu\u00f2 la sua attivit\u00e0 nella clandestinit\u00e0 mentre la direzione del partito in esilio in Francia tentava di mantenere i contatti con i nuclei clandestini e d'influire sulla vita politica italiana, denunciando all'opinione pubblica europea e statunitense i crimini del regime. Partecip\u00f2 alla guerra civile spagnola con propri esponenti nel Battaglione Garibaldi e durante la seconda guerra mondiale collabor\u00f2 con il movimento partigiano nella Francia occupata dai nazisti.\nIn Italia dopo la caduta del fascismo il 25 luglio 1943 partecip\u00f2 al movimento di Resistenza, essendo presente nei Comitati di Liberazione Nazionale centrale e locali e organizzando proprie formazioni partigiane denominate Brigate Matteotti. Dopo la fusione con il Movimento di Unit\u00e0 Proletaria avvenuta nell'agosto 1943 assunse il nome di Partito Socialista Italiano di Unit\u00e0 Proletaria, per poi ritornare al nome precedente nel 1947 a seguito della scissione socialdemocratica di Palazzo Barberini, dalla quale ebbe origine il Partito Socialista Democratico Italiano. Alle elezioni politiche del 1948 il PSI decise di presentare una lista comune con il Partito Comunista Italiano, costituendo il Fronte Democratico Popolare, che fin\u00ec in seconda posizione e usc\u00ec sconfitto dalla Democrazia Cristiana. Nonostante ci\u00f2 e la mancata elezione di molti parlamentari socialisti nelle liste frontiste, il partito mantenne l'alleanza con i comunisti ancora per tutti gli anni cinquanta del XX secolo.\nAll'inizio degli anni sessanta, anche a seguito delle aperture di capi politici democristiani come Amintore Fanfani e Aldo Moro, si apr\u00ec una stagione di confronto programmatico tra centristi e socialisti che port\u00f2 alla nascita dei primi governi di centro-sinistra. In polemica con questa decisione della maggioranza del PSI di collaborare con la Democrazia Cristiana nel 1964 la sinistra pi\u00f9 radicale e ortodossa interna al partito se ne distacc\u00f2 per formare una nuova formazione politica che rispolver\u00f2 il nome di Partito Socialista Italiano di Unit\u00e0 Proletaria. Nel 1966 il PSI e il PSDI decisero di riunificarsi nel PSI-PSDI Unificati, noto anche con la denominazione di Partito Socialista Unificato. A causa del cattivo risultato elettorale conseguito alle elezioni politiche del 1968 l'unit\u00e0 socialista dur\u00f2 meno di due anni e il 28 ottobre 1968 riprese la denominazione di PSI mentre la gran parte della componente socialdemocratica diede vita nel luglio 1969 al \"Partito Socialista Unitario\", che nel febbraio 1971 riassunse il nome originario di Partito Socialista Democratico Italiano.\nStoria.\nOrigini del movimento socialista in Italia.\nIn Italia la crescita del movimento operaio si deline\u00f2 sulla fine del XIX secolo. Le prime organizzazioni di lavoratori furono le societ\u00e0 di mutuo soccorso e le cooperative a fine solidaristico di tradizione mazziniana. La presenza in Italia dell'esponente anarchico Michail Bakunin dal 1864 al 1867 diede impulso alla nascita delle prime organizzazioni socialiste-anarchiche, ma aperte anche a istanze pi\u00f9 generalmente democratiche e anche autonomiste. Nel 1872 nella Conferenza di Rimini venne costituita la Federazione italiana dell'Associazione internazionale dei lavoratori di ispirazione bakuninista. L'episodio di iniziativa anarco-socialista pi\u00f9 noto fu nel 1877 il fallito tentativo di un gruppo di anarchici capeggiati da Errico Malatesta di far sollevare i contadini del Matese.\nL'anima pi\u00f9 moderata, guidata dal romagnolo Andrea Costa (che da un'iniziale adesione all'anarchismo era progressivamente passato al socialismo evoluzionista), sosteneva invece la necessit\u00e0 di incanalare le energie rivoluzionarie in un'organizzazione partitica disposta a competere alle elezioni. Tra i pi\u00f9 convinti sostenitori di questa linea vi erano Enrico Bignami e Osvaldo Gnocchi-Viani, fondatori nel 1876 della Federazione Alta Italia dell'Associazione Internazionale dei Lavoratori e nel 1882 del Partito Operaio Italiano con la rivista \"La Plebe\" (di Lodi), alla quale poi si affiancarono altre pubblicazioni.\nNel 1879 Costa, uscito dal carcere, si trasfer\u00ec a Lugano, in Svizzera. Qui scrisse la lettera intitolata \u00abAi miei amici di Romagna\u00bb in cui indicava la necessit\u00e0 di una svolta tattica del socialismo, che doveva passare dalla \u00abpropaganda per mezzo dei fatti\u00bb a un lavoro di diffusione di principi che non avrebbe presentato risultati immediati, ma avrebbe ripagato sul medio periodo. La lettera fu pubblicata nel numero 30 del 3 agosto 1879 de \"La Plebe\".\nLa sua presa di posizione determin\u00f2 nel movimento socialista italiano una prima separazione dei socialisti dagli anarchici. Nel 1881 Costa organizz\u00f2 il Partito Socialista Rivoluzionario di Romagna, che sosteneva, fra l'altro, le lotte dei lavoratori, l'agitazione per riforme economiche e politiche, la partecipazione alle elezioni amministrative e politiche.\nIl partito di Costa incontr\u00f2 grandi difficolt\u00e0, ma grazie anche all'allargamento degli aventi diritto al voto sancito dalla nuova legge elettorale del 1882 riusc\u00ec a essere eletto alla Camera nelle elezioni politiche del 1882, diventando il primo deputato socialista della storia d'Italia. Anche il Partito Operaio Italiano di Costantino Lazzari e Giuseppe Croce si present\u00f2 alle elezioni del 1882, ma senza successo.\nFrattanto il movimento operaio si organizzava in forme pi\u00f9 complesse come Federazioni di mestiere, Camere di lavoro e cos\u00ec via. Le Camere di lavoro si trasformarono in organizzazioni autonome e divennero il punto di aggregazione a livello cittadino di tutti i lavoratori.\nDalla nascita alla prima guerra mondiale.\nFondazione del Partito dei Lavoratori Italiani.\nSu queste basi nel 1892 nacque a Genova il Partito dei Lavoratori Italiani, che fuse in s\u00e9 l'esperienza del Partito Operaio Italiano (nato nel 1882 a Milano), della Lega Socialista Milanese (d'ispirazione riformista, fondata nel 1889 per iniziativa di Filippo Turati) e di molte leghe e movimenti italiani che si rifacevano al socialismo di ispirazione marxista.\nLa scelta di Genova come citt\u00e0 in cui svolgere il congresso il 14 e 15 agosto del 1892 fu dovuta tra le altre cose alla contemporanea presenza delle manifestazioni colombiane per il quattrocentenario della scoperta delle Americhe: infatti le ferrovie in tale occasione avevano concesso degli sconti sui biglietti per il capoluogo ligure, che vennero sfruttati dai convenuti al congresso (la maggior parte dei quali proveniva dalle regioni del nord). La decisione gener\u00f2 attriti con i rappresentanti della locale Confederazione operaia genovese, inizialmente tenuti fuori dall'organizzazione dell'evento e mediaticamente si rivel\u00f2 controproducente, giacch\u00e9 in quei giorni l'interesse dei quotidiani e delle riviste era concentrato proprio sugli eventi (gare ginniche e regate) correlati alla grande esposizione colombiana, che finirono per mettere in ombra il congresso.\nAl congresso si presentarono circa 400 delegati, rappresentanti di interessi e posizioni non sempre allineate tra di loro.\nI fondatori ufficiali della nuova formazione politica furono Filippo Turati e Guido Albertelli. Altri promotori furono Claudio Treves, Leonida Bissolati, Arcangelo Ghisleri e Enrico Ferri, che provenivano dall'esperienza del positivismo.\nTurati e altri (Camillo Prampolini, Anna Kuliscioff, Rosario Garibaldi Bosco e altri ancora) furono a Genova fin dal 13 agosto e la sera di quel giorno si riunirono per discutere delle proposte da presentare al congresso nei giorni seguenti. Gli esponenti anarchici, commentando all'epoca la natura di quest'incontro preparatorio, lo descrissero come una riunione che aveva a oggetto le decisioni da prendere contro la corrente anarchica. Gli attriti tra le due anime proseguirono il giorno successivo nella sala Sivori designata come sede del congresso, con la richiesta della parte anarchica (Pellaco, Galleani e Gori) di sospendere i lavori e la posizione di Turati e Prampolini che invece chiesero ed auspicarono una netta separazione tra le due correnti del movimento. Turati decise quindi di riunire i congressisti che erano d'accordo con la sua linea non pi\u00f9 alla sala Sivori, ma nella sede dell'associazione garibaldina Carabinieri genovesi.\nIl 15 agosto si tennero quindi due incontri, quello degli aderenti alla linea di Turati (circa i due terzi dei rappresentanti convenuti a Genova), che dopo alcuni infruttuosi tentativi di mediazione tra le due correnti portati avanti da Andrea Costa fondarono il Partito dei Lavoratori Italiani; e quello nella sala Sivori, dove l'ala anarchica e operaista (circa 80 delegati) diede vita a un partito omonimo, la cui esistenza ebbe di fatto termine con la fine del congresso.\nVenne eletto segretario del neocostituito partito Carlo Dell'Avalle, fondatore nel 1882 della Societ\u00e0 Genio e Lavoro, che riuniva le principali organizzazioni operaie milanesi, tra cui quelle dei ferrovieri e dei lavoratori della Pirelli.\nNel II Congresso di Reggio Emilia nel 1893 il partito si diede un'autonomia e un nome ufficiale come Partito Socialista dei Lavoratori Italiani, inglobando anche il Partito Socialista Rivoluzionario Italiano di Andrea Costa. Fu confermato segretario Carlo Dell'Avalle. Lo storico avvenimento fu documentato dal fotografo Gildaldo Bassi, lui stesso militante e amico di Prampolini e Costa.\nNell'ottobre del 1894 il partito venne sciolto per decreto a causa della repressione crispina. Il 13 gennaio 1895 si tenne in clandestinit\u00e0 il III Congresso a Parma che decise di assumere la denominazione definitiva di Partito Socialista Italiano. Fu eletto Segretario Filippo Turati.\nTurati era erede del radicalismo democratico e nel 1885 si era unito con la rivoluzionaria russa Anna Kuliscioff, in precedenza legata sentimentalmente ad Andrea Costa. Conosceva le opere di Karl Marx e Friedrich Engels ed era legato alla socialdemocrazia tedesca e alle associazioni operaie lombarde. Considerava il socialismo non dal punto di vista insurrezionale, ma come un ideale da calare nelle specifiche situazioni storiche. Alle elezioni politiche del 1895 in contrapposizione alla repressione venne creata un'alleanza democratico-socialista. Vennero eletti in Parlamento 15 deputati socialisti, tra i quali Bissolati, Costa, Prampolini e Turati.\nNascita dell\"'Avanti!\" e moti popolari del 1898.\nIl 25 dicembre 1896 vede la luce il primo numero del quotidiano del partito, l\"'Avanti!\", che svolge un'importante azione di unificazione e propaganda delle posizioni del PSI su tutto il territorio nazionale. Il giornale \u00e8 diretto da Leonida Bissolati.\nNel 1898 l'aumento del costo del grano e quindi del pane da 35 a 60 centesimi al chilo a causa degli scarsi raccolti agrari e in parte all'aumento del costo dei cereali d'importazione dovuto alla guerra ispano-statunitense, provoca in quasi tutta Italia innumerevoli manifestazioni popolari per il pane, il lavoro e contro le imposte, sempre represse dal governo. A gennaio nelle province di Modena e Bologna intervengono interi reparti di fanteria e la polizia arresta decine di persone.\nA Forl\u00ec i manifestanti subiscono le cariche della polizia e la manifestazione degenera in tumulto; mentre ad Ancona e a Senigallia interviene un battaglione di fanteria inviato da Pesaro. Ancona \u00e8 affidata al generale Antonio Baldissera, il quale assumendo i pieni poteri militari ordina arresti di massa. Il governo di Rudin\u00ec richiama alle armi riservisti da impiegare nella repressione delle manifestazioni. Scioperi e tumulti si contano a decine in Sicilia, in Campania e nelle Marche.\nIl 3 febbraio Perugia \u00e8 posta in stato d'assedio. Il 16 febbraio l'esercito interviene contro una manifestazione a Palermo e la truppa spara su disoccupati, donne e ragazzi e con un bilancio di cinque morti e ventotto feriti la citt\u00e0, posta in stato d'assedio, \u00e8 occupata da due compagnie di fanteria. Il 22 febbraio a Modica i carabinieri fanno altri cinque morti.\nIn marzo Bassano \u00e8 messa sotto controllo dal regio esercito mentre nel bolognese sono sciolte le cooperative e arrestati vari sindacalisti e lavoratori.\nIl popolo insorge nelle citt\u00e0 di Ferrara, Faenza, Pesaro e Napoli. Il 25 aprile l'esercito e le forze dell'ordine occupano Bari, messa in stato d'assedio, mentre dal mare l'incrociatore Etruria punta i cannoni sulla citt\u00e0. Fra il 28 e il 30 aprile sono represse con durezza le manifestazioni in Campania e in Puglia. I fermenti, non pi\u00f9 contenuti dalle normali misure di pubblica sicurezza, si allargano a macchia d'olio coinvolgendo Rimini, Ravenna e Benevento, finendo con l'interessare in breve tempo gran parte della penisola.\nIl 2 maggio a Firenze \u00e8 dichiarato lo stato d'assedio, cos\u00ec come a Napoli due giorni dopo.\nNei tumulti diversi rivoltosi vengono uccisi: il 1\u00ba maggio a Molfetta si contano cinque morti e il 5 maggio altri due. Da Bari accorre la fanteria mentre anche a Minervino e altrove nella Puglia si accendono qua e l\u00e0 focolai di protesta. La situazione \u00e8 critica e il governo affida la regione al generale Luigi Pelloux.\nAi primi di maggio l'esercito apre il fuoco a Bagnacavallo e si contano sei morti. Nello stesso periodo cadono due manifestanti a Piacenza e uno a Figline Valdarno. Il 5 maggio durante una pubblica assemblea davanti al municipio i carabinieri falciano quattro manifestanti a Sesto Fiorentino.\nIl 5 maggio a Pavia mentre si cominciano ad avere tafferugli tra manifestanti e agenti viene ucciso dalle forze dell'ordine Muzio Musso, figlio del sindaco di Milano, che tentava un'opera di mediazione per evitare tragedie.\nIl 6 maggio a Milano la polizia arresta sindacalisti e operai, che vengono rilasciati grazie all'intervento di Filippo Turati. Nel pomeriggio in risposta al lancio di sassi da parte di un gruppo di dimostranti una compagnia di soldati apre il fuoco il bilancio \u00e8 di tre morti e numerosi feriti.\nLa popolazione milanese reagisce compatta e viene indetto uno sciopero generale di protesta per il giorno 8 maggio. Intanto la cittadinanza si riunisce in massa, riversandosi nelle strade principali della citt\u00e0. Entra in azione la cavalleria, le cui cariche vengono per\u00f2 vanificate dalle barricate erette per strada e dalle tegole lanciate dai tetti delle abitazioni. Nel pomeriggio del 7 maggio il governo, utilizzando come scusa un possibile intento rivoluzionario delle manifestazioni, decreta per Milano lo stato d'assedio, affidando i pieni poteri al generale Fiorenzo Bava Beccaris.\nL'8 maggio i cannoni aprono il fuoco contro la folla e l'esercito riceve l'ordine di sparare contro ogni assembramento di persone superiore alle tre unit\u00e0. Restano uccise centinaia di persone e accanto ai morti si possono contare oltre un migliaio di feriti pi\u00f9 o meno gravi. Il numero esatto delle vittime non \u00e8 mai stato precisato in quanto secondo la polizia rimasero a terra uccisi 100 manifestanti e si contarono 500 feriti mentre per l'opposizione i morti furono invece 350 e i feriti pi\u00f9 di mille.\nIl 9 maggio quando ormai l'ordine era stato pienamente ristabilito a Milano e nel resto del Paese il generale Bava Beccaris, appoggiato dal governo, fa sciogliere associazioni e circoli ritenuti sovversivi e arrestare migliaia di persone appartenenti a organizzazioni socialiste, repubblicane e anarchiche, fra cui anche alcuni parlamentari come Filippo Turati (eletto deputato dal 1895), Anna Kuliscioff, Andrea Costa, Leonida Bissolati, Carlo Romussi (deputato radicale) e Paolo Valera.\nTutti i giornali antigovernativi vengono messi al bando e il 12 maggio a Roma \u00e8 tratta in arresto l'intera redazione dell\"Avanti!\" e sono fatte chiudere fino a nuovo ordine tutte le universit\u00e0.\nIn conseguenza di questi arresti verranno inflitte da tribunali militari oltre 800 condanne e lo stesso Turati subisce una condanna a dodici anni di reclusione.\nLa repressione dei moti popolari del 1898 rallenta la crescita del PSI, che decide di promuovere un'alleanza di tutti partiti dell'estrema sinistra (socialista, repubblicano e radicale).\nNell'et\u00e0 giolittiana.\nNel 1901 Filippo Turati in sintonia con le sue istanze minimaliste (il cosiddetto programma minimo, che si poneva come obiettivi parziali riforme che i socialisti riformisti intendevano concordare con le forze politiche moderate o realizzare direttamente se al governo) appoggi\u00f2 prima il governo liberale moderato presieduto da Giuseppe Zanardelli e successivamente (1903) quello di Giovanni Giolitti, che nel 1904 approv\u00f2 importanti provvedimenti di legislazione sociale, come leggi sulla tutela del lavoro delle donne e dei bambini, infortuni, invalidit\u00e0 e vecchiaia; comitati consultivi per il lavoro; e apertura verso le cooperative.\nA causa per\u00f2 della politica messa in atto da Giolitti che favoriva solo gli operai meglio organizzati, dal 1902 appare nel PSI una corrente rivoluzionaria guidata da Arturo Labriola e dall'intransigente Enrico Ferri, che nel congresso di Bologna del 1904 mette in minoranza la corrente di Turati, accusata di ministerialismo. Ferri \u00e8 nominato segretario del partito dal 1904 al 1906.\nLa corrente riformista torna a prevalere nel congresso del 1908 in alleanza agli integralisti di Oddino Morgari. Negli anni seguenti Turati rappresenta la personalit\u00e0 principale del gruppo parlamentare del PSI, generalmente pi\u00f9 riformista del partito stesso. In questa veste \u00e8 l'interlocutore privilegiato di Giolitti, che stava allora perseguendo una politica di attenzione alle emergenti forze di sinistra.\nUscita dei sindacalisti rivoluzionari.\nDopo lo sciopero generale del settembre 1904, il primo di questa ampiezza in Italia e in tutta Europa, la corrente di sinistra del PSI propugnava i metodi del sindacalismo rivoluzionario mentre i suoi rapporti con il resto del partito andarono peggiorando a tal punto che al congresso di Ferrara del 1907 fu decisa la sua uscita dal partito e l'incremento dell'azione autonoma sindacale.\nNel 1906 Ferri, a capo della corrente integralista e in accordo con i riformisti di Turati, riusc\u00ec a conservare la direzione del partito nonostante la rottura con Labriola, tenendo anche la direzione dell\"Avanti!\" e concorrendo alla nomina a segretario del partito di Oddino Morgari che tenne la segreteria fino al 1908, quando dovette cederla al turatiano e riformista Pompeo Ciotti.\nDal 21 al 25 ottobre 1910 si tenne a Milano l'XI Congresso del PSI, che mise in luce crescenti insoddisfazioni e nuove divisioni. Leonida Bissolati e Ivanoe Bonomi criticarono Turati da destra mentre Giuseppe Emanuele Modigliani e Gaetano Salvemini lo criticarono da sinistra.\nAll'estrema sinistra si schier\u00f2 invece un giovane rappresentante della federazione di Forl\u00ec, Benito Mussolini, che partecipava per la prima volta a un congresso nazionale del partito.\nEspulsione di Bissolati, Bonomi, Podrecca e Cabrini e nascita del PSRI.\nIl XIII congresso, convocato in forma straordinaria dal 7 al 10 luglio 1912 a Reggio Emilia, inaspr\u00ec le divisioni che attraversano il partito riguardo alla guerra in Libia.\nTrionf\u00f2 la corrente massimalista e si sanc\u00ec l'espulsione degli esponenti di una delle aree riformiste, capeggiata da Ivanoe Bonomi e Leonida Bissolati e composta da Angiolo Cabrini, Guido Podrecca e altri nove deputati socialisti.\nBissolati nel 1911 si era recato al Quirinale per le consultazioni susseguenti la crisi del Governo Luzzatti, causando il malcontento del resto del partito, compreso quello di Filippo Turati, esponente di spicco dell'altra corrente riformista.\nL'esponente socialista che al congresso si scagli\u00f2 ferocemente contro i riformisti, poi espulsi, aizzando la folla contro di loro, fu Benito Mussolini della corrente massimalista, che avanz\u00f2 una mozione di espulsione (definita da lui anche lista di proscrizione). L'accusa era di \u00abgravissima offesa allo spirito della dottrina e alla tradizione socialista\u00bb. In virt\u00f9 di quell'arringa si guadagn\u00f2 una notevole fama all'interno del PSI che lo port\u00f2 a entrare nella direzione nazionale del partito e da l\u00ec a poco nell'ottobre 1912 gli consent\u00ec di diventare direttore dell\"Avanti!\".\nLa corrente massimalista elesse il segretario Costantino Lazzari ed esautor\u00f2 dalla direzione dell\"'Avanti!\" il riformista Claudio Treves, sostituendolo con Giovanni Bacci, che guid\u00f2 il giornale per quattro mesi (dal luglio all'ottobre 1912), venendo poi sostituito a sua volta da Mussolini.\nBissolati e i suoi, cacciati dal partito, diedero vita al Partito Socialista Riformista Italiano (PSRI).\nXIV Congresso ad Ancona.\nIl XIV Congresso del partito si tenne ad Ancona dal 26 al 28 aprile 1914. Esso sanc\u00ec l'incontestabile vittoria dell'ala massimalista e la definitiva sconfitta dei riformisti, presenti soprattutto nel gruppo parlamentare e nella Confederazione Generale del Lavoro (CGdL), gi\u00e0 messi in minoranza nel precedente Congresso di Reggio Emilia del 1912. Gi\u00e0 la scelta della sede del Congresso era stata fatta per mettere i massimalisti in posizione di vantaggio: Ancona era considerata all'epoca la citt\u00e0 pi\u00f9 rivoluzionaria d'Italia, tanto che il Sindacato dei Ferrovieri d'ispirazione massimalista (contrapposto a quello aderente alla CGdL, considerato troppo riformista e contaminato dalla presenza di lavoratori non socialisti) vi aveva trasferito la propria sede nazionale. La presenza in citt\u00e0 di figure importanti, come Errico Malatesta fra gli anarchici e Pietro Nenni, allora segretario della Consociazione repubblicana delle Marche e direttore del periodico repubblicano di Ancona, il \"Lucifero\", dava vita a un dibattito politico molto duro e infuocato con forti tensioni sociali. Il Congresso socialista fu improntato all'esaltazione dell'intransigenza rivoluzionaria e al dileggio dei riformisti, considerati quasi dei traditori della classe operaia. Infatti si consideravano ormai maturi i tempi per l'abbattimento del potere borghese, per cui ci si richiamava continuamente alla purezza ideologica, rifiutando ogni compromesso e ogni gradualismo, nonostante che negli anni precedenti fossero stati conseguiti importanti miglioramenti della condizione di vita e di lavoro del popolo grazie all'azione riformista di Filippo Turati e degli altri parlamentari socialisti (tra cui l'anconetano Alessandro Bocconi) e alle aperture alle forze popolari del presidente del Consiglio Giovanni Giolitti.\nInvece di proseguire queste positive esperienze riformiste, il Congresso di Ancona del 1914 in nome dell'intransigenza bocci\u00f2 l'ipotesi di alleanze con le altre forze popolari, come i repubblicani e i popolari, per le elezioni amministrative del giugno 1914 e sanc\u00ec l'incompatibilit\u00e0 tra l'iscrizione al partito e l'appartenenza alla massoneria, il che porta a un grave indebolimento del PSI, con l'espulsione di molti quadri e dirigenti storici del partito, appartenenti per lo pi\u00f9 all'ala riformista.\nNella polemica per l'intransigenza ideologica e contro la massoneria si distinse il battagliero direttore dell\"Avanti!\" Benito Mussolini, insediato l'anno prima alla direzione del quotidiano socialista dopo l'estromissione del riformista Claudio Treves. Gli tenne testa un giovane delegato del Polesine, Giacomo Matteotti, quasi anticipando quella contrapposizione che dieci anni dopo avrebbe condotto all'assassinio di Matteotti con l'avallo del capo politico del fascismo. Il congresso approv\u00f2 con quasi i tre quarti dei voti l'ordine del giorno Zibordi-Mussolini che sanc\u00ec l'immediata incompatibilit\u00e0 tra socialismo e massoneria.\nIl Congresso avall\u00f2 a grande maggioranza le scelte massimaliste, riconfermando segretario Costantino Lazzari. Mussolini colse un grande successo personale con una mozione di plauso per i ottimi risultati di diffusione e di vendite dell\"Avanti!\", tributatagli personalmente dai congressisti. Infatti nel breve periodo di direzione Mussolini l\"Avanti!\" era salito da \u2013 copie nel 1913 a \u2013 copie nei primi mesi del 1914.\nPrima guerra mondiale e crisi del neutralismo.\nIl 28 luglio 1914 scoppi\u00f2 la prima guerra mondiale con la dichiarazione di guerra dell'Impero austro-ungarico al Regno di Serbia in seguito all'assassinio dell'arciduca Francesco Ferdinando d'Asburgo-Este, avvenuto il 28 giugno 1914 a Sarajevo. Il PSI svilupp\u00f2 un forte impegno per la neutralit\u00e0 dell'Italia, sposando la linea non interventista dell'Internazionale Socialista. Il 26 luglio 1914 Mussolini pubblic\u00f2 sull\"'Avanti\" un editoriale intitolato \u00abAbbasso la guerra\u00bb a favore della scelta antibellicista, dichiarando che il conflitto non potesse giovare agli interessi dei proletari italiani, bens\u00ec solo a quelli dei capitalisti. Il 27 luglio propose uno sciopero generale insurrezionale nel caso dell'entrata italiana nel conflitto. Nello stesso periodo all'insaputa dell'opinione pubblica il Ministero degli Esteri, guidato da Antonino Patern\u00f2 Castello, marchese di San Giuliano, stava avviando un'operazione di persuasione negli ambienti socialisti e cattolici per ottenere un atteggiamento favorevole verso un possibile intervento dell'Italia in guerra.\nTra i primi esponenti di area socialista a porre dubbi sulla neutralit\u00e0 assoluta vi furono Leonida Bissolati e Gaetano Salvemini, cui seguirono i socialisti riformisti e i sindacalisti rivoluzionari. Gi\u00e0 nei primi mesi del conflitto appariva quindi tutta l'incertezza del PSI, che non sapeva risolversi tra la sua inclinazione antimilitarista e la propensione verso la guerra come mezzo per rinnovare la lotta politica e smuovere gli equilibri consolidati nel Paese.\nSi pensi inoltre alla posizione accesamente interventista del dirigente socialista trentino e quindi cittadino austro-ungarico Cesare Battisti, poi arruolatosi volontario nell'Esercito Italiano, catturato dagli austriaci, condannato a morte per alto tradimento e impiccato al Castello del Buonconsiglio di Trento.\nMussolini cominci\u00f2 a mostrare un atteggiamento pi\u00f9 aperto verso la possibilit\u00e0 di un intervento italiano nella grande guerra, che gli valse un primo attacco il 28 agosto 1914 in un articolo de \"Il Giornale d'Italia\", attacchi che continuarono in settembre e ottobre su altri quotidiani. Fu in questo contesto che Filippo Naldi, faccendiere con numerosi agganci tra gli ambienti finanziari e il giornalismo, nonch\u00e9 direttore del quotidiano bolognese \"Il Resto del Carlino\", pubblic\u00f2 sul suo giornale il 7 ottobre 1914 un polemico articolo (scritto da Libero Tancredi) in cui accusava Mussolini di doppiogiochismo, ottenendo l'irata reazione di Mussolini.\nA seguito di questa polemica Naldi avvi\u00f2 contatti diretti con Mussolini per portarlo sul fronte interventista. Cos\u00ec il 18 ottobre, mutando esplicitamente la propria originaria posizione, Mussolini pubblic\u00f2 sulla terza pagina dell\"'Avanti!\" un lungo articolo intitolato \u00abDalla neutralit\u00e0 assoluta alla neutralit\u00e0 attiva ed operante\u00bb in cui rivolse un appello ai socialisti sul pericolo che una neutralit\u00e0 avrebbe comportato per il partito, cio\u00e8 la condanna all'isolamento politico. Secondo Mussolini le organizzazioni socialiste avrebbero dovuto appoggiare la guerra fra le nazioni, con la conseguente distribuzione delle armi al popolo, per poi trasformarla in una rivoluzione armata contro il potere borghese.\nLa nuova linea proposta da Mussolini non venne accettata dal partito e nel giro di due giorni (20 ottobre) rassegn\u00f2 le dimissioni dalla direzione del giornale socialista. Grazie all'aiuto finanziario di alcuni gruppi industriali (ancora con la mediazione di Filippo Naldi), Mussolini riusc\u00ec rapidamente a fondare \"Il Popolo d'Italia\", il cui primo numero usc\u00ec il 15 novembre 1914. Dalle colonne del suo nuovo giornale Mussolini intraprese una veemente campagna interventista nel corso della quale attacc\u00f2 senza remore i suoi vecchi compagni.\nI tempi dell'operazione e la provenienza dei finanziamenti per il nuovo quotidiano insospettirono i socialisti, che accusarono Mussolini di indegnit\u00e0 morale. Secondo il PSI egli avrebbe ricevuto fondi occulti da agenti francesi in Italia, che lo avrebbero corrotto per farlo aderire alla causa dell'interventismo pro-Intesa. Il 29 novembre Mussolini venne espulso dal PSI.\nDopo l'entrata in guerra dell'Italia i socialisti italiani trovarono un punto di mediazione al loro interno nella formula \u00abn\u00e9 aderire n\u00e9 sabotare\u00bb elaborata dal segretario nazionale dell'epoca Costantino Lazzari.\nDal primo dopoguerra all'esilio all'estero e alla clandestinit\u00e0 in Italia.\nNell'immediato dopoguerra, cavalcando lo scontento per la \u00abvittoria mutilata\u00bb, Mussolini fond\u00f2 i Fasci italiani di combattimento (23 marzo 1919), movimento di dichiarata ispirazione almeno inizialmente socialrivoluzionaria e nazionalista, che si sarebbe poi trasformato nel 1921 nel Partito Nazionale Fascista.\nScissione comunista e espulsione dei riformisti.\nA partire dal primo dopoguerra le diverse anime del movimento socialista si separarono a seguito della rivoluzione russa e della nascita dello Stato sovietico, dando vita a tre differenti partiti.\nNel 1921 si tenne a Livorno il XVII congresso del partito. Dopo giorni di dibattito serrato i massimalisti unitari di Giacinto Menotti Serrati raccolsero 89\u00a0028 voti, i comunisti puri di Amadeo Bordiga e di Antonio Gramsci 58\u00a0783 e i riformisti concentrazionisti di Filippo Turati 14\u00a0695.\nI comunisti di Bordiga uscirono dal congresso e fondarono il Partito Comunista d'Italia (PCD'I), al fine di adeguarsi ai \u00ab21 punti\u00bb dell'Internazionale Comunista. Lenin aveva invitato il PSI a conformarsi ai suoi dettami e a espellere la corrente riformista di Turati, Claudio Treves e Camillo Prampolini, ricevendo tuttavia il diniego da parte di Menotti Serrati, che non intendeva rompere con alcune delle voci pi\u00f9 autorevoli, seppur minoritarie, del partito.\nNell'estate del 1922 Turati, in contrasto con la disciplina del partito, si rec\u00f2 dal re Vittorio Emanuele III per le rituali consultazioni in occasione della crisi di governo, nella quale non fu possibile raggiungere un accordo fra i socialisti e Giolitti, per cui il re diede l'incarico di presidente del Consiglio a Luigi Facta.\nPer aver violato il divieto di collaborazione con i partiti borghesi, nel corso del XIX congresso del 3 ottobre 1922 la corrente riformista venne espulsa dalla maggioranza massimalista, pochi giorni prima della marcia su Roma di Mussolini.\nTurati e i suoi diedero quindi vita al Partito Socialista Unitario (PSU), di cui fu nominato segretario il deputato del Polesine Giacomo Matteotti.\nAssassinio di Matteotti, trasformazione del fascismo in regime, esilio a Parigi e clandestinit\u00e0 in Italia.\nIl 10 giugno 1924 il deputato e segretario del PSU Giacomo Matteotti, dieci giorni dopo il suo discorso di denuncia delle violenze e dei brogli perpetrati dai fascisti nelle elezioni appena celebrate pronunciato il 30 maggio alla Camera dei deputati, venne rapito e ucciso da una squadraccia fascista, la cosiddetta CEKA di Amerigo Dumini, che rispondeva agli ordini della direzione del Partito Nazionale Fascista ed era finanziata direttamente dall'ufficio stampa del presidente del Consiglio Benito Mussolini.\nTra il 1925 e il 1926 il fascismo, con l'appoggio della monarchia, provvide alla soppressione in Italia di tutti i partiti di opposizione, compreso il PSI (R.D. n. 1848/26), costringendo all'esilio i socialisti non rinchiusi in carcere o assegnati al confino.\nMilitanza politica in esilio.\nDopo la messa al bando del partito da parte del regime fascista i membri della direzione del PSI furono costretti a espatriare per evitare il carcere o il confino e si rifugiarono in Francia, come la gran parte degli antifascisti italiani in esilio.\nIn questo periodo il PSI guidato da Ugo Coccia si adoper\u00f2 per la conclusione di alleanze tra i partiti italiani antifascisti in esilio. Gi\u00e0 il 6 dicembre 1926 si costitu\u00ec a Parigi un primo Comitato d'attivit\u00e0 antifascista, composto dai rappresentanti del Partito Repubblicano Italiano, del PSU di Turati e Treves e del PSI, allo scopo di accertare se esistessero le condizioni per trasformare in alleanza stabile la collaborazione tra le forze antifasciste. Il comitato approv\u00f2 la proposta di costituire una \u00abconcentrazione d'azione\u00bb, formata da un cartello di partiti autonomi e di diversa estrazione ideologica e politica, ma che condividevano un'identica base programmatica di opposizione al fascismo. Il 28 marzo successivo si costitu\u00ec la Concentrazione d'azione antifascista, anche con la Lega italiana dei diritti dell'uomo e l'ufficio estero della Confederazione Generale Italiana del Lavoro del socialista Bruno Buozzi. Nel maggio del 1928 il Comitato centrale della concentrazione indic\u00f2 nell'instaurazione in Italia della repubblica democratica dei lavoratori, l'obiettivo finale della battaglia antifascista.\nSul finire degli anni 1920 si erano consolidate all'interno del PSI in esilio due posizioni politiche distinte. La prima, guidata da Pietro Nenni e considerata all'ala destra del partito, auspicava la riunificazione con i riformisti del PSULI e un ingresso congiunto nell'Internazionale Operaia Socialista (IOS).\nLa seconda posizione di ultra-sinistra era propugnata dalla rivoluzionaria e oratrice poliglotta russa Angelica Balabanoff, gi\u00e0 segretaria politica del PSI dal 15 gennaio 1928 e direttrice dell\"'Avanti!\", erede della componente massimalista un tempo maggioritaria nel partito dopo la scissione dei comunisti nel 1921 e l'espulsione dei riformisti nel 1922 e prima dello scioglimento \"ope legis\" del PSI nel 1926. Essa difendeva strenuamente la linea e i metodi rivoluzionari, ma in autonomia e financo in polemica con Mosca e al tempo stesso rifiutava qualunque collaborazione con i riformisti (i \u00absocialsciovinisti\u00bb, nella terminologia d'allora), prospettando a livello internazionale l'affiliazione del PSI al Bureau di Londra.\nNei preliminari del Convegno socialista di Grenoble, tenutosi il 16 marzo 1930, Pietro Nenni e la sua frazione fusionista uscirono dal PSI ufficiale e successivamente in occasione del XXI congresso, tenutosi in esilio a Parigi nella Casa dei Socialisti francesi dal 19 al 20 luglio 1930, passato alla storia come il Congresso dell\u2019Unit\u00e0, si fusero con il Partito Socialista Unitario dei Lavoratori Italiani di Turati, Treves e Giuseppe Saragat dando vita al Partito Socialista Italiano\u00a0\u2013 Sezione dell'IOS.\nLa frazione della Balabanoff, conosciuta oggi col nome di Partito Socialista Italiano (massimalista), continu\u00f2 l'attivit\u00e0 politica pubblicando l\"Avanti!\" (che rest\u00f2 ai massimalisti) fin oltre il 1940, sciogliendosi al finire della seconda guerra mondiale con l'adesione dei suoi esponenti al Partito Socialista Italiano di Unit\u00e0 Proletaria (PSUP), tra cui la Balabanoff, o al ricostituito PCd'I come Partito Comunista Italiano (PCI).\nNel XXII congresso, svoltosi in esilio a Marsiglia nell'aprile del 1933, Nenni fu eletto per la prima volta segretario politico, sostituendo il suo predecessore Ugo Coccia, morto il 23 dicembre 1932. Anche direttore dell\"'Avanti!\", Nenni ricopr\u00ec la carica di segretario per quattordici anni sino all'aprile del 1945.\nInizialmente il programma concentrazionista di Nenni dette vita anche a un accordo con il movimento Giustizia e Libert\u00e0 di Carlo Rosselli che sanc\u00ec l'ingresso dello stesso nella Concentrazione Antifascista (ottobre 1931). Il successivo orientamento di Nenni in direzione di un patto d'unit\u00e0 d'azione con il PCd'I condusse nel maggio 1934 allo scioglimento definitivo della Concentrazione Antifascista. Il documento del patto d'unit\u00e0 d'azione con il PCI, sottoscritto da Nenni nell'agosto 1934 non ignorava le divergenze ideologiche e tattiche delle due formazioni politiche, ma ne ribadiva la piena autonomia.\nNell'ottobre 1935 Nenni promosse insieme al PCI la convocazione di un congresso degli Italiani all'estero contro la guerra d'Abissinia.\nPartecipazione alla guerra civile spagnola.\nIl 27 ottobre 1936 durante la guerra civile spagnola repubblicani, socialisti e comunisti italiani firmarono a Parigi l'atto costitutivo del Battaglione Garibaldi, del quale venne designato a comandante Randolfo Pacciardi. La formazione venne inquadrata nelle Brigate internazionali.\nAnche Nenni combatt\u00e9 al fianco di democratici provenienti da tutto il mondo e venne nominato commissario politico di divisione e delegato dell'IOS.\nDopo la caduta di Barcellona, avvenuta il 26 gennaio del 1939, i sopravvissuti antifascisti italiani rientrarono in Francia.\nPochi mesi dopo scoppi\u00f2 la seconda guerra mondiale, con l'entrata in guerra dell'Italia e l'occupazione tedesca della Francia (giugno 1940).\nCon l'aggressione nazista all'Unione Sovietica e la conseguente rottura del Patto Molotov-Ribbentrop, nell'ottobre 1941 venne firmato a Tolosa un nuovo patto di unit\u00e0 d'azione tra socialisti e comunisti italiani, con l'adesione anche di Giustizia e Libert\u00e0.\nArrestato dalla Gestapo a Saint-Flour nel sud della Francia l'8 febbraio 1943, Nenni fu poi trasferito a Parigi nel carcere di Fresnes, dove rimase rinchiuso per circa un mese. Il 5 aprile venne consegnato alla polizia fascista italiana alla frontiera del Brennero, probabilmente su richiesta di Mussolini, che cos\u00ec lo salv\u00f2 dalla deportazione nei campi di concentramento nazisti.\nRinascita tra la Resistenza e la Repubblica.\nRicostituzione clandestina nel territorio dell'Italia centrale e meridionale.\nIl 22 luglio 1942 nello studio di Olindo Vernocchi a Roma si tenne la riunione nella quale si decise la ricostituzione clandestina del PSI sul territorio dell'Italia centrale e meridionale. Vi parteciparono Oreste Lizzadri, Giuseppe Romita, Nicola Perrotti ed Emilio Canevari. Il partito cominci\u00f2 a consolidarsi e il cosiddetto \u00abgruppo dei cinque\u00bb riallacci\u00f2 i contatti con i vecchi militanti, viaggiando per tutta l'Italia centrale e meridionale e promuovendo azioni antifasciste direttamente nella citt\u00e0 di Roma, oltre alla diffusione di volantini e stampa clandestina e sostegno agli scioperi (particolarmente importante quello del 1\u00ba maggio 1943 di cui furono protagonisti gli studenti universitari).\nIl 26 luglio 1943, il giorno seguente l'arresto di Mussolini sfiduciato dal Gran Consiglio del Fascismo con l'ordine del giorno Grandi, Vernocchi e Romita andarono in rappresentanza del PSI in seno al Comitato delle Opposizioni dal re Vittorio Emanuele III a chiedere lo scioglimento del Partito Nazionale Fascista. Vernocchi si adoper\u00f2 in particolar modo affinch\u00e9 nel detto Comitato fossero inclusi anche i comunisti, vincendo le resistenze di Alcide De Gasperi.\nL'11 settembre 1943 venne pubblicato il primo e unico numero del giornale il \"Lavoro d'Italia\", che sostituiva il precedente \"Lavoro Fascista\", nel quale si esortavano i lavoratori italiani alla resistenza contro i nazisti. Diretto congiuntamente da Vernocchi, dal democristiano Alberto Canaletti Gaudenti e dal comunista Mario Alicata, era espressione del comitato sindacale interconfederale, segno della volont\u00e0 dei maggiori partiti antifascisti di concentrare le forze sindacali in un unico soggetto.\nNascita del Partito Socialista Italiano di Unit\u00e0 Proletaria\u00a0\u2013 PSIUP.\nIl 22\u201325 agosto 1943, nel corso dell'incontro tenutosi in casa di Oreste Lizzadri, in viale Parioli 44 a Roma, i militanti del PSI clandestino dell'Alta Italia, il PSI clandestino del Centro-Sud Italia e gli esponenti del PSI rientrati dall'esilio in Francia si fusero con il Movimento di Unit\u00e0 Proletaria di Lelio Basso. Nacque cos\u00ec il Partito Socialista Italiano di Unit\u00e0 Proletaria (PSIUP), che raggruppava una parte consistente di personalit\u00e0 influenti della sinistra italiana antifascista, come i futuri presidenti della Repubblica Giuseppe Saragat e Sandro Pertini, il giurista Giuliano Vassalli, lo scrittore Ignazio Silone, l'avvocato Lelio Basso e il futuro Ministro dell'interno Giuseppe Romita. A diventare segretario del partito fu Pietro Nenni.\nIl PSIUP durante la Resistenza partecip\u00f2 attivamente al Comitato di Liberazione Nazionale e si avvicin\u00f2 in particolare al PCI, con una politica di unit\u00e0 d'azione volta a modificare le istituzioni in senso socialista.\nIl 4 agosto 1944, dopo la liberazione della capitale, Romita e Olindo Vernocchi firmarono assieme ai comunisti Giorgio Amendola e Giovanni Roveda il patto d'azione tra PSI e PCI.\nSi arriv\u00f2 anche a ipotizzare una possibile fusione tra i due partiti che potesse ricomporre la storica frattura della scissione di Livorno. Questa politica, osteggiata dalla destra del partito guidata da Saragat, era in buona parte legata alla preoccupazione che divisioni interne alla classe operaia potessero favorire l'ascesa di movimenti di destra autoritaria come era avvenuto nel primo dopoguerra con il fascismo.\nXXIV Congresso a Firenze del PSI e I Congresso del PSIUP.\nAl XXIV congresso, il primo nel dopoguerra, che si svolse al teatro comunale di Firenze tra l\u201911 e il 17 aprile del 1946, il partito si trov\u00f2 unito sotto la guida di Pietro Nenni a rivendicare la paternit\u00e0 e l\u2019attualit\u00e0 della Costituente, alla quale i socialisti, pi\u00f9 dei comunisti, avevano lavorato con coerenza e senza ripiegamenti. Tuttavia sui caratteri fondamentali del partito, in particolare sul rapporto col PCI, il PSIUP si trov\u00f2 diviso in tre. L'obiettivo della fusione con il PCI era stato ufficialmente abbandonato anche dalla maggioranza che faceva capo a Lelio Basso e Rodolfo Morandi con la copertura di Nenni. A questa prospettiva restavano legati ormai solo Oreste Lizzadri e Francesco Cacciatore, che furono poi indotti a ritirare il loro documento e a convergere sulla mozione Morandi-Basso.\nSandro Pertini si era spostato su posizioni mediane, difendendo l\u2019autonomia e l\u2019indipendenza del partito dai comunisti e firmando una mozione assieme a Ignazio Silone. Su questa mozione ripiegarono anche i giovani raccolti attorno alla rivista \"Iniziativa socialista\", che contestavano i governi ciellenisti e sognavano una rivoluzione libertaria e non leninista. Saranno il perno su cui Saragat agir\u00e0 poi nel 1947 per far scattare la molla della scissione.\nSu posizioni ancora pi\u00f9 intransigentemente autonomiste stavano i socialisti raccolti nella mozione di \"Critica sociale\", appunto Saragat, Giuseppe Faravelli, Giuseppe Emanuele Modigliani, Ludovico D'Aragona e Alberto Simonini.\nIl congresso segn\u00f2 una svolta. Il confronto, anzi lo scontro, non era pi\u00f9 sul tema dell\u2019attualit\u00e0 o meno della fusione, ma sul modello di socialismo. Nel suo intervento Saragat richiam\u00f2 il fatto che \u00ablo sviluppo di un socialismo autocratico e autoritario [era] uno dei problemi attuali\u00bb e gli contrapponeva il suo socialismo democratico. Basso parl\u00f2 di un profondo dissenso \u00abtra lo spirito classista e lo spirito liberalsocialista\u00bb. Alla fine il congresso diede un esito clamoroso. Le mozioni di Pertini, Silone e di \"Critica sociale\" raggiunsero il 51 per cento mentre quella cosiddetta di Base, cio\u00e8 di Basso e Morandi, solo il 49. La direzione venne composta per met\u00e0 da membri della mozione di Base e per met\u00e0 da esponenti delle altre due. Nenni da segretario si trasfer\u00ec alla presidenza e segretario del partito venne eletto Ivan Matteo Lombardo, un esponente relativamente conosciuto, invece di Pertini, come ci si attendeva.\nCampagna elettorale per l'Assemblea Costituente e referendum monarchia o repubblica.\nIn occasione del referendum istituzionale del 2 giugno del 1946 il PSIUP fu uno dei partiti pi\u00f9 impegnati sul fronte repubblicano, al punto da venire identificato come \u00abil partito della Repubblica\u00bb. Famoso rimase lo slogan di Nenni \u00abO la Repubblica, o il caos!\u00bb\nDall'Assemblea Costituente al centro-sinistra.\nScissione socialdemocratica di palazzo Barberini.\nIl XXV congresso socialista, convocato in via straordinaria a Roma nella Citt\u00e0 Universitaria dal 9 al 13 gennaio 1947, fu voluto fortemente da Nenni per analizzare la situazione di attrito tra le componenti di maggioranza e minoranza con l'obiettivo di riunire le diverse posizioni, ma fall\u00ec questo scopo primario.\nLa componente riformista del PSIUP guidata da Saragat rimproverava agli altri esponenti socialisti di essere pressoch\u00e9 schiacciati sulle posizioni del PCI e di mantenere dei forti legami con l'Unione Sovietica, a differenza della collocazione assai pi\u00f9 autonoma degli altri partiti socialisti europei. Saragat volle parlare alla Citt\u00e0 universitaria e svolse una dura requisitoria contro Nenni e poi con un gruppo di delegati se ne and\u00f2 raggiungendo gli altri delegati democratico-riformisti gi\u00e0 riuniti a Palazzo Barberini dove propose ai presenti la costituzione di un nuovo partito socialista autonomo dai comunisti.\nSandro Pertini si sforz\u00f2 di mediare fra i due gruppi, per tentare di mantenere unito il partito, anche in vista delle probabili decisive elezioni politiche dell'anno successivo. \u00abPertini non si rassegn\u00f2 e decise di gettarsi a capofitto, com'era nella sua indole, nella baraonda congressuale recandosi personalmente a Palazzo Barberini per un disperato estremo tentativo. Quando arriv\u00f2 venne accolto da un grido di vittoria, \u00abSandro, Sandro\u00bb, coi delegati scissionisti tutti in piedi, convinti che anche Pertini si fosse unito a loro. Ma quando egli volle manifestare il suo proposito unitario, Saragat gli rispose ringraziandolo, ma dichiarando che ormai la scissione era stata consumata. Simonini, invece, aveva parlato alla Citt\u00e0 universitaria invitando i seguaci di Nenni e Basso a non rompere i ponti, a \u00abnon spezzare le possibilit\u00e0, se ve ne sono ancora, e lo dico io\u00bb, prosegu\u00ec, \u00abche ho l'onest\u00e0 di dirvi che spiritualmente sono alla sala Borromini anche se fisicamente sono qui\u00bb.\nTutti i tentativi di mediazione fallirono. Come disse Nenni in maniera rassegnata, la scissione fu causata dalla \u00abforza delle cose\u00bb.\nL'11 gennaio 1947 l'ala guidata da Giuseppe Saragat, usc\u00ec dal PSIUP e diede vita al Partito Socialista dei Lavoratori Italiani (PSLI), in seguito Partito Socialista Democratico Italiano (PSDI), riprendendo il nome deciso dal II Congresso socialista di Reggio Emilia nel 1893 e poi adottato da Turati, Treves e dallo stesso Saragat negli anni dell'esilio a Parigi.\nIl 10 gennaio su proposta di Olindo Vernocchi il PSIUP torn\u00f2 a chiamarsi PSI nel timore che gli scissionisti potessero appropriarsi della denominazione storica del Partito.\nLa scissione cost\u00f2 al PSIUP la trasmigrazione nel nuovo partito di 50 parlamentari, quasi la met\u00e0 dei rappresentanti socialisti alla Costituente, detti per questo autonomisti, oltre che di una folta schiera di dirigenti e intellettuali, fra cui Paolo Treves, Ludovico D'Aragona, Giuseppe Emanuele Modigliani e Angelica Balabanoff.\nFronte Democratico Popolare con il Partito Comunista Italiano.\nIn ottobre la scissione socialdemocratica fu parzialmente compensata dall'ingresso nel PSI dell'ala socialista degli ex-azionisti (tra cui Emilio Lussu, Riccardo Lombardi, Norberto Bobbio e Francesco De Martino) a seguito dello scioglimento di quel partito.\nAl XXVI Congresso di Roma del 19\u201322 gennaio 1948 Nenni propose ai socialisti la presentazione di liste unitarie con il PCI per le elezioni politiche dell'aprile 1948. Tale proposta incontr\u00f2 l'opposizione di Pertini, che pur essendo fautore dell'unit\u00e0 del movimento dei lavoratori e dell'unit\u00e0 d'azione con i comunisti era anche un fervido sostenitore dell'autonomia socialista nei confronti del PCI. La sua mozione fu tuttavia minoritaria e al prevalere della linea di Nenni si adegu\u00f2 alla decisione della maggioranza.\nLa lista comune del PSI e del PCI, denominata Fronte Democratico Popolare, contrassegnata dal simbolo dell'effigie di Giuseppe Garibaldi, perse nettamente le elezioni politiche del 1948 e per quanto riguarda i socialisti essi elessero un numero molto ridotto di deputati e senatori rispetto alla rappresentanza del 1946, essendo i candidati socialisti penalizzati nelle preferenze rispetto agli esponenti del PCI, sorretti dalla capillare e strutturata macchina organizzativa del loro partito.\nL'anno successivo parte della corrente autonomista del PSI, capeggiata da Giuseppe Romita, usc\u00ec dal partito per unirsi nel dicembre 1949 a una parte dei socialisti democratici a loro volta usciti dal PSLI perch\u00e9 in polemica con il suo eccessivo centrismo, dando vita a un nuovo partito che prender\u00e0 il nome di Partito Socialista Unitario.\nNel maggio 1951 il PSLI e il PSU si riunificheranno nel Partito Socialista \u2013 Sezione Italiana dell'Internazionale Socialista (PS-SIIS), che nel gennaio 1952 assume la denominazione di Partito Socialista Democratico Italiano (PSDI).\nDopo la sconfitta elettorale del 1948 la lista del Fronte Democratico Popolare non venne pi\u00f9 riproposta, ma il PSI rimase fedele alleato del PCI per ancora molti anni, accomunati dall'opposizione ai governi centristi egemonizzati dalla Democrazia Cristiana.\nInsieme condussero nel 1949 la battaglia contro l'ingresso dell'Italia nella NATO. L'allora presidente del gruppo parlamentare socialista al Senato, il futuro presidente della Repubblica Sandro Pertini, dichiar\u00f2 il voto contrario del PSI all'adesione al Patto Atlantico perch\u00e9 inteso come uno strumento di guerra e in funzione antisovietica nell'intento di dividere l'Europa e di scavare un solco sempre pi\u00f9 profondo per separare il continente europeo, sottolineando come il Patto Atlantico avrebbe influenzato la politica interna italiana con conseguenze negative per la classe operaia. In quella seduta difese anche la pregiudiziale pacifista del gruppo socialista, esprimendo solidariet\u00e0 nei confronti dei compagni comunisti, a suo dire veri obiettivi del Patto Atlantico, concludendo con le seguenti parole: \nPCI e PSI, seguendo le indicazioni che giungevano dal Cominform, agirono costantemente per contrastare il ruolo egemonico degli Stati Uniti d'America nel mondo occidentale, sostenendo la lotta dei paesi dell'Africa e dell'Asia contro le potenze coloniali.\nUna grande battaglia parlamentare e di piazza venne ingaggiata dai due partiti contro la nuova legge elettorale maggioritaria del 1953, la cosiddetta legge truffa. Sandro Pertini pronunci\u00f2 un duro intervento in Senato contro l'approvazione del provvedimento nella seduta del 10 marzo.\nPrimi governi di centro-sinistra e centro-sinistra organico.\nPreannunciata da Pietro Nenni al XXXI congresso di Torino del 1955, la svolta nella storia del PSI si concretizza nel XXXII Congresso di Venezia del 1957 quando anche a seguito della diversa valutazione dell'invasione sovietica dell'Ungheria del 1956, che aveva portato ad una rottura col PCI, i socialisti cominciano a guardare favorevolmente a una collaborazione con la Democrazia Cristiana (DC). Si rafforza il nesso socialismo uguale democrazia e il PSI abbandona i legami con il blocco sovietico.\nIl PSI condurr\u00e0 comunque una forte battaglia al fianco del PCI contro il Governo Tambroni appoggiato dai neo-fascisti del Movimento Sociale Italiano.\nNel 1963 il PSI entra direttamente nel governo, con il primo esecutivo guidato da Aldo Moro, dopo aver gi\u00e0 iniziato l'avvicinamento all'area di governo con l'astensione nei confronti dei precedenti governi Fanfani III, Fanfani IV e Leone I.\nScissione della sinistra socialista.\nL'entrata al governo per\u00f2 caus\u00f2 una nuova spaccatura. La corrente di sinistra capeggiata da Lelio Basso, Dario Valori, Tullio Vecchietti e Vincenzo Gatto nel gennaio del 1964 usc\u00ec dal partito e diede vita a una nuova formazione politica che riprese il nome del PSI nel periodo 1943-1947 di Partito Socialista Italiano di Unit\u00e0 Proletaria (PSIUP).\nBreve esperienza del PSI-PSDI Unificati.\nIl 30 ottobre 1966 il PSI e il PSDI, dopo alcuni anni di comune presenza all'interno dei governi di centro-sinistra, decisero di riunificarsi nel Partito Socialista Unificato (PSU). Nelle successive elezioni politiche del 1968 il PSU consegu\u00ec il 14,48% dei voti alla Camera e il 15,22% al Senato, un pessimo risultato elettorale in quanto il nuovo partito perse il 5,46% dei voti alla Camera e il 5,14% al Senato rispetto alla somma dei voti ottenuti dai due partiti divisi nelle precedenti elezioni politiche del 1963 (Camera 19,94 = 13,84% PSI + 6,10 PSDI; Senato 20,36 = 14,01% PSI + 6,35 PSDI) perdendo complessivamente 29 deputati e 12 senatori, a tutto vantaggio della DC e del PRI da un lato e del PCI dall'altro, i quali videro aumentare i propri consensi.\nDi conseguenza l'unit\u00e0 socialista entr\u00f2 in crisi e il 28 ottobre 1968 il PSU riprese la denominazione di Partito Socialista Italiano mentre la componente socialdemocratica nel luglio 1969 prese il nome di Partito Socialista Unitario, che nel febbraio 1971 ridivent\u00f2 Partito Socialista Democratico Italiano. I due partiti tornarono a concorrere con proprie liste autonome in occasione delle elezioni politiche del 1972, nelle quali il PSI consegu\u00ec il 9.61% dei voti alla Camera e il 10,71% al Senato mentre il PSDI il 5.14% dei voti alla Camera e il 5,36% al Senato.\nCrisi definitiva del centro-sinistra.\nLe divergenze tra socialisti e democristiani, che avevano fatto concludere anticipatamente la legislatura precedente, si mantennero anche dopo il voto, tanto che Giulio Andreotti form\u00f2 un governo composto da DC, PSDI e PLI (quest'ultimo per la prima volta al governo dal 1957), con l'appoggio esterno del PRI e senza il sostegno del PSI. Il governo, che rappresentava un debole tentativo di ritorno al centrismo, cadde dopo un anno e Andreotti fu sostituito da Mariano Rumor, che ripropose la formula del centrosinistra. Dopo solo un anno tornarono a presentarsi dissensi nella coalizione di governo che decretarono la caduta di Rumor e il ritorno di Aldo Moro a guida di un governo centrista, ma sostenuto anche da socialisti e socialdemocratici.\nReferendum sul divorzio del 1974.\nLa campagna referendaria sul divorzio contribu\u00ec a dividere ulteriormente il fronte dei partiti laici (capitanato da radicali e socialisti, ma in cui erano presenti anche socialdemocratici, repubblicani e liberali) dalla DC, il cui segretario dell'epoca Amintore Fanfani si era messo a capo dello schieramento antidivorzista, composto anche da varie associazioni cattoliche e dal Movimento Sociale Italiano (nonostante il suo segretario Giorgio Almirante avesse divorziato dalla prima moglie in Brasile) e con l'appoggio dichiarato delle gerarchie ecclesiastiche.\nFanfani aveva scelto di condurre sul referendum una battaglia campale, confortato in questo da tutto il suo partito, anche se la sinistra DC e il governo (compreso il presidente del Consiglio Mariano Rumor) rimasero in disparte durante la campagna referendaria. L'esito della consultazione fu perci\u00f2 interpretato al di l\u00e0 del merito della questione come una dura sconfitta personale per Fanfani, visto come l'attore principale del fronte del \u00abs\u00ec\u00bb, che aveva cercato di sfruttare la campagna referendaria anche a fini prettamente politici, convinto che un'eventuale vittoria abrogazionista avrebbe frenato l'allora ascesa del PCI di Enrico Berlinguer, fra i maggiori esponenti del fronte del \u00abno\u00bb. La sconfitta antidivorzista rappresent\u00f2 di fatto l'inizio della caduta politica di Fanfani, tra i pi\u00f9 longevi protagonisti della Prima Repubblica. La successiva d\u00e9b\u00e2cle democristiana alle elezioni regionali del 1975 lo costringer\u00e0 a lasciare la carica di segretario a Benigno Zaccagnini.\nLa vittoria del \u00abno\u00bb al referendum convinse la maggioranza del PSI che i tempi erano maturi per l'alternativa di sinistra, ovvero per l'ingresso al governo del PCI con i socialisti e i partiti laici minori.\nDifferenze ideologiche e politiche interne.\nNel luglio 1972 aderisce al PSI la gran parte degli esponenti del Movimento Politico dei Lavoratori (formazione politica di cattolici di sinistra candidatasi autonomamente alle elezioni politiche del 1972, raggiungendo lo 0,36% di voti alla Camera senza eleggere alcun deputato), tra cui Livio Labor, Luigi Covatta, Gennaro Acquaviva e Marco Biagi (la corrente di sinistra dell'MPL promuove invece la nascita di Alternativa Socialista, poi confluita nel PdUP).\nTutti questi passaggi e queste scissioni danno un'idea del travaglio politico del PSI di quegli anni, periodo nel quale convivono nel partito due anime, ovvero una tendente a una maggiore coesione con il PCI (con l'idea che il PSI non sarebbe mai pi\u00f9 andato al governo senza il PCI) e un'altra tendente a perseguire una politica di riforme progressive sulla scia dei partiti della socialdemocrazia europea.\nAll'epoca tra le file socialiste si fronteggiavano le posizioni di Francesco De Martino, tendente a intensificare i legami con i comunisti nella prospettiva dell'alternativa di sinistra, quelle di Giacomo Mancini, incline a ritagliare un ruolo autonomo del PSI tra democristiani e comunisti, quelle di Riccardo Lombardi, che auspicava un governo con un PCI socialdemocratizzato e quelle degli autonomisti, sostenitori delle riforme progressive e quindi pi\u00f9 vicini a un'idea di tipo socialdemocratico in senso saragattiano (questi ultimi erano in minoranza quando Bettino Craxi venne eletto segretario).\nElezioni amministrative del 1975.\nLe elezioni amministrative e regionali del 15-16 giugno 1975 vedono per la prima volta al voto i diciottenni a seguito dell'entrata in vigore della legge di abbassamento della maggiore et\u00e0 da 21 a 18 anni. L'affluenza alle urne \u00e8 del 92,8% degli aventi diritto. Si registra un forte avanzamento del PCI, ora al 33% e a soli 3 punti dalla DC. Il PCI governa in cinque regioni (Emilia, Toscana, Umbria, Piemonte e Liguria). Nascono le cosiddette \u00abgiunte rosse\u00bb nelle prime quattro citt\u00e0 italiane:\na cui si aggiunge nel 1976\nIl PSI ottiene modesti risultati, ma grazie agli accordi con il PCI riesce a ottenere i sindaci di Milano e Genova e importanti incarichi assessorili nelle giunte rosse.\nXL Congresso a Roma.\nNel marzo 1976 si tenne a Roma il XL Congresso del PSI. Le correnti socialiste erano cinque:\nLa maggioranza venne costituita da un'alleanza fra De Martino e Mancini e prevedeva la nomina del primo alla carica di segretario.\nAlternativa di sinistra.\nSotto la guida di De Martino il PSI ritira l'appoggio ai governi a guida democristiana con l'obiettivo di supportare la crescita elettorale del PCI al fine di arrivare a un esecutivo guidato dalle sinistre. De Martino disse che il PSI aveva una funzione politica a termine, cio\u00e8 permettere la completa maturazione del PCI fino alla sua partecipazione diretta al governo. Una volta raggiunta tale maturazione, il PSI avrebbe esaurito la propria funzione.\nAlle elezioni politiche del 1976 dopo una campagna elettorale svolta all'insegna dell'alternativa di sinistra alla DC ottenne gli stessi risultati elettorali del 1972, il punto pi\u00f9 basso di sempre mai raggiunto dal PSI, con un'imprevista flessione negativa rispetto al precedente turno di elezioni amministrative e lo squilibrio elettorale col PCI che sfiora il 35%. In ogni caso dopo le elezioni politiche proprio grazie al PSI la sopraddetta alternativa era stata resa possibile in quanto vi fu il \u00abnon dissenso\u00bb di PSDI, PRI e DP, ma non l'assenso del PCI, fisso nella sua politica del \u00abcompromesso storico\u00bb.\nSegreteria Craxi.\nElezione di Craxi a segretario politico.\nIn questo contesto il comitato centrale del PSI, tenutosi all'Hotel Midas di Roma nel luglio 1976, ritira la fiducia a De Martino, eleggendo segretario nazionale l'allora quarantenne Benedetto Craxi, detto Bettino, in quel momento vicesegretario e membro di punta della corrente autonomista di Pietro Nenni. Nuovo vicesegretario sar\u00e0 il dirigente siciliano Salvatore Lauricella della corrente demartiniana.\nLa scelta di Craxi, considerato un segretario di transizione in quanto esponente della corrente minoritaria del PSI, \u00e8 legata anche a una rivolta generazionale dei cosiddetti \u00abquarantenni\u00bb, ovvero i luogotenenti dei vecchi leader del partito: Enrico Manca e il citato Lauricella della componente demartiniana, Claudio Signorile, Fabrizio Cicchitto e Gianni De Michelis della componente di sinistra lombardiana, con il beneplacito dell'anziano leader calabrese Giacomo Mancini.\nCraxi, conscio della necessit\u00e0 di risvegliare l'orgoglio dei socialisti per garantire la permanenza in vita del Partito (\"primum vivere\"), inizia una politica di disturbo della strategia berlingueriana del compromesso storico, riproponendo con forza la proposta dell'alternativa di sinistra (il che gli garantisce il consenso della componente di sinistra del PSI), ma sulla base di una politica di autonomia dalla tradizione social-comunista, attaccando i legami ancora forti del PCI con l'Unione Sovietica e cercando un costante collegamento con i partiti socialisti e socialdemocratici europei.\nXLI Congresso a Torino.\nDal 30 marzo al 2 aprile 1978 si tiene a Torino il XLI Congresso del PSI in cui Craxi riusc\u00ec a farsi rieleggere segretario col 65% di voti, percentuale mai raggiunta prima da un segretario socialista, grazie al consolidamento del pur innaturale asse tra la sua corrente Autonomia Socialista di ispirazione nenniana e la sinistra lombardiana rappresentata da Claudio Signorile e Gianni De Michelis e con la benedizione dell'ex segretario Giacomo Mancini. L'opposizione era guidata dall'ex demartiniano Enrico Manca.\nIl Congresso discute \"Il progetto socialista\", un documento in cui si prefigura un'Italia volta ad un socialismo liberale e libertario, basato sull'affermazione dei diritti civili e il superamento della legislazione d'emergenza dovuta all'offensiva terroristica.\nIl Congresso infatti si svolge proprio durante i drammatici giorni del sequestro del leader democristiano Aldo Moro rapito il 16 marzo 1978 a Roma dalle Brigate Rosse. Nella sua replica al termine dei lavori congressuali Craxi si distacca dai sostenitori pi\u00f9 intransigenti della ragion di Stato, affermando che essendo in gioco una vita umana non dovrebbero essere lasciati cadere alcuni margini ragionevoli di trattativa. Craxi respinge anche polemicamente le richieste avanzate dal leader repubblicano Ugo La Malfa riguardo alle dimissioni del presidente della Repubblica Giovanni Leone (la proposta di La Malfa era che il Parlamento eleggesse Moro prigioniero delle Brigate Rosse nuovo capo dello Stato) e ricorda al segretario repubblicano di essere stato uno dei grandi elettori di Leone.\nTentativi di salvare la vita di Aldo Moro.\nNei giorni successivi Craxi intensifica gli sforzi per favorire una \u00absoluzione umanitaria\u00bb che consentisse la liberazione dello statista democristiano senza intavolare una vera e propria trattativa con il cosiddetto \u00abpartito armato\u00bb, ma ipotizzando un atto autonomo di clemenza dello Stato nei confronti di un esponente brigatista non macchiatosi di omicidi. Tutto il PSI, con alcune eccezioni come quella dell'ex presidente della Camera Sandro Pertini, appoggi\u00f2 questa linea del segretario, che si rifaceva alla tradizione del cosiddetto \u00abumanesimo socialista\u00bb (si pensi alla pi\u00f9 importante istituzione sociale milanese, la Societ\u00e0 Umanitaria, risalente ai primi del XX secolo, alla quale collaborarono Turati, Osvaldo Gnocchi Viani e Emilio Caldara, primo sindaco socialista di Milano).\nCraxi fu l'unico leader politico insieme ad Amintore Fanfani e Marco Pannella a dichiararsi contrario all'intransigente \u00ablinea della fermezza\u00bb che arrivava a sostenere la non riferibilit\u00e0 a Moro delle lettere inviate dallo statista democristiano dalla \u00abprigione del popolo\u00bb brigatista perch\u00e9 plagiato dallo stato di soggezione fisica, morale e psicologica dovuto alla prigionia.\nIl PSI si attir\u00f2 addosso le pesanti critiche del cosiddetto \u00abpartito della fermezza\u00bb, guidato innanzitutto dai comunisti e dal direttore del quotidiano \"La Repubblica\" Eugenio Scalfari, peraltro ex-parlamentare socialista..\nLa politica si divise in due fazioni. Da una parte vi era il fronte della fermezza composto dalla DC, dal PSDI, dal PLI e con particolare insistenza dal Partito Repubblicano (il cui leader Ugo La Malfa proponeva il ripristino della pena di morte per i terroristi), che rifiutava qualsiasi ipotesi di trattativa; PCI e MSI, anche se con atteggiamenti diversi, erano gli estremi del \u00abno\u00bb alla trattativa. Nel fronte possibilista spiccavano Bettino Craxi e la gran parte dei socialisti, i radicali, la sinistra non comunista, i cattolici progressisti come Raniero La Valle e uomini di cultura come Leonardo Sciascia. Tuttavia all'interno di entrambi i due schieramenti vi erano delle posizioni in dissenso con la linea ufficiale. Per esempio, una parte della DC era per il dialogo, tra cui il presidente della Repubblica Giovanni Leone (pronto a firmare eventuali richieste di grazia) e il presidente del Senato Amintore Fanfani, nel PCI Umberto Terracini era per un atteggiamento \u00abelastico\u00bb, tra i socialdemocratici Giuseppe Saragat era in dissenso dalla posizione ufficiale del segretario Pier Luigi Romita mentre tra i socialisti Sandro Pertini dichiar\u00f2 di non voler assistere al funerale di Moro, ma neppure a quello della Repubblica.\nSecondo il fronte della fermezza la scarcerazione di alcuni brigatisti avrebbe costituito una resa da parte dello Stato, non solo per l'acquiescenza a condizioni imposte dall'esterno, ma per la rinuncia all'applicazione delle sue leggi e alla certezza della pena. Una trattativa coi rapitori inoltre avrebbe potuto creare un precedente per nuovi sequestri, strumentali al rilascio di altri brigatisti o all'ottenimento di concessioni politiche e pi\u00f9 in generale una trattativa con i terroristi avrebbe rappresentato un riconoscimento politico delle Brigate Rosse mentre i metodi intimidatori e violenti e la non accettazione delle regole basilari della politica ponevano il terrorismo al di fuori del dibattito istituzionale, indipendentemente dal merito delle loro richieste.\nPrevalse il primo orientamento, anche in considerazione del gravissimo rischio di ordine pubblico e di coesione sociale che si sarebbe corso presso la popolazione, in particolare presso le forze dell'ordine, che in quegli anni avevano pagato un tributo di sangue altissimo a causa dei terroristi, anche perch\u00e9 durante i due mesi del sequestro Moro le Brigate Rosse continuarono a spargere sangue nel Paese, uccidendo gli agenti di custodia Lorenzo Cotugno (a Torino, l'11 aprile) e Francesco Di Cataldo (a Milano, il 20 aprile).\nTuttavia papa Paolo VI e il segretario generale delle Nazioni Unite Kurt Waldheim continuarono ad appellarsi alle Brigate Rosse per la liberazione del prigioniero mentre Craxi, sulla scorta di una risoluzione della direzione del suo partito, incaric\u00f2 Giuliano Vassalli di trovare nei fascicoli pendenti il nome di qualche brigatista che non si fosse macchiato di atti di sangue e che potesse essere rilasciato per motivi umanitari.\nIl tragico epilogo con cui si concluse il sequestro Moro anticip\u00f2 comunque una presa di posizione definitiva da parte del mondo politico.\nAdozione del simbolo del garofano.\nGi\u00e0 a partire dal 41\u00ba congresso il PSI si rinnova nell'ideologia e nell'immagine: quanto a quest'ultima, ai tradizionali falce, martello, sole e libro viene affiancato, e quindi reso dominante, il garofano rosso, in omaggio alla tradizione iconografica ottocentesca pre-bolscevica e alla rivoluzione portoghese dei garofani del 1974.\nElezione di Sandro Pertini a presidente della Repubblica.\nL'8 luglio 1978, in seguito alle dimissioni del presidente della Repubblica Giovanni Leone, dopo un'estenuante battaglia parlamentare Craxi riusc\u00ec a far convergere un gran numero di voti sul nome di Sandro Pertini, primo esponente del partito socialista a salire al Quirinale, che ottenne l'appoggio determinante del PCI, che riteneva l'anziano partigiano socialista non favorevole al nuovo corso craxiano in quanto legato a una concezione tradizionale della sinistra.\nRevisionismo ideologico socialista, allontanamento dal marxismo e dialettica col PCI.\nNell'agosto 1978 appare sul settimanale \"L'Espresso\" un ampio articolo dal titolo \"Il Vangelo Socialista\", le cui idee rielaborano quelle presenti in un testo fatto pervenire a Craxi da Luciano Pellicani, docente di sociologia politica, in analogia con quello da questi gi\u00e0 presentato in una raccolta di contributi in onore di Willy Brandt. Il pezzo, cofirmato da Craxi, sancisce la svolta ideologica del PSI con l'apertura di un percorso culturale, distinto da quello del PCI, che prendendo le mosse da Pierre-Joseph Proudhon, smarca il PSI dal marxismo, rivalutando il socialismo liberale di Carlo Rosselli. L'abbandono della concezione dottrinale del marxismo era stato gi\u00e0 effettuato dalla SPD durante il congresso di Bad Godesberg del 1959. La stessa trasformazione avviene in seno agli altri partiti socialisti europei e negli anni 1980 si svolge cos\u00ec anche nel PSI.\nPer acquisire credibilit\u00e0 a livello internazionale e candidarsi alla guida della sinistra italiana, al pari con i grandi partiti socialisti e socialdemocratici europei, il gruppo dirigente di Craxi sostenne un nuovo corso che liberasse il partito dal marxismo, secondo i craxiani ormai non pi\u00f9 al passo di una realt\u00e0 sociale ed economica del tutto diversa da quella ottocentesca e della prima met\u00e0 del XX secolo. Il PSI avrebbe inoltre dovuto dimenticare il suo ruolo di ponte tra DC e PCI e andare all'assalto per demolirlo del compromesso storico.\nIl nuovo corso socialista avrebbe anche dovuto chiarire che il capitalismo, sistema economico-politico che i socialisti autonomisti craxiani preferivano chiamare \u00abdi libero mercato\u00bb, fosse perfettamente compatibile con i propri valori. Sotto la sigla del Lib/Lab, nome del saggio redatto da Bettiza e Intini nel 1979, il PSI e \"L'Avanti!\" lanciarono un dibattito con personalit\u00e0 del mondo liberale, repubblicano e laico come Enzo Bettiza, Giovanni Spadolini e Massimo Pini, cercando di rendere popolare tra i militanti socialisti, attraverso la propaganda e la divulgazione, non pi\u00f9 soltanto la socialdemocrazia, ma con un ulteriore passo avanti il liberalsocialismo, dal momento che ancora ai tempi del Midas l'accusa di socialdemocrazia appariva infamante a molti dentro al PSI. Da allora il termine \u00abliberalsocialismo\u00bb entr\u00f2 stabilmente nel linguaggio del PSI, significando che sempre secondo i craxiani tra il socialismo e il libero mercato non esisteva nessuna contraddizione e ponendo cos\u00ec la base per la collaborazione nei futuri governi di Pentapartito e di Quadripartito.\nPertanto gi\u00e0 nei primi mesi della segreteria Craxi ci fu l'iniziativa di un revisionismo e rinnovamento ideologico del partito, di cui Luciano Pellicani, che all'epoca era il direttore della rivista socialista \"Mondoperaio\", ne fu l'anima. Con la rivalutazione del pensiero socialista libertario rispetto al marxismo, che culmin\u00f2 nel saggio di Craxi su \"L'Espresso\" nel quale si sottolineava tutte le ragioni che conducevano a una sostanziale differenza tra comunismo burocratico e totalitario e socialismo democratico e liberale, condannando senza appello il leninismo: \u00abLa profonda diversit\u00e0 dei \u00absocialismi\u00bb apparve con maggiore chiarezza quando i bolscevichi si impossessarono del potere in Russia. Si contrapposero e si scontrarono due concezioni opposte. Infatti c'era chi aspirava a riunificare il corpo sociale attraverso l'azione dominante dello Stato e c'era chi auspicava il potenziamento e lo sviluppo del pluralismo sociale e delle libert\u00e0 individuali. [...] La meta finale \u00e8 la societ\u00e0 senza Stato, ma per giungervi occorre statizzare ogni cosa. Questo \u00e8, in sintesi, il grande paradosso del leninismo. Ma come \u00e8 mai possibile estrarre la libert\u00e0 totale dal potere totale? [...] [Invece si] \u00e8 reso onnipotente lo Stato. [...] Il socialismo non coincide con lo stalinismo, [...] \u00e8 il superamento storico del pluralismo liberale, non gi\u00e0 il suo annientamento\u00bb.\nCi\u00f2 non fece che acuire i contrasti con il PCI, gi\u00e0 manifestatisi aspramente sulla gestione del sequestro Moro.\nCraxi si present\u00f2 agli italiani in una maniera totalmente nuova in quanto da un lato prese esplicitamente le distanze dal leninismo rifacendosi a forme di socialismo non autoritario e dall'altro si mostr\u00f2 attento ai movimenti della societ\u00e0 civile e alle battaglie per i diritti civili, sostenute dai radicali, cur\u00f2 la propria immagine attraverso i mass media e mostr\u00f2 di non disdegnare la politica-spettacolo.\nNello stesso tempo la gestione del PSI cominci\u00f2 ad essere accentrata nelle mani del leader, \u00abil partito di Craxi\u00bb, a cui tutti i notabili ormai si richiamavano. Questo provoc\u00f2 quella che fu detta una mutazione genetica nella base del Partito Socialista Italiano e nel suo elettorato, attratto pi\u00f9 dalle capacit\u00e0 leaderistiche di Craxi che dal partito stesso, con conseguenze che dopo le vicende di Tangentopoli saranno fatali per la sinistra italiana, che alle Elezioni politiche del 1994 porteranno l\u2019elettorato socialista craxiano, ma anche molti dirigenti socialisti tra i quali Gianni Baget Bozzo, Margherita Boniver, Renato Brunetta, Fabrizio Cicchitto, Franco Frattini e la stessa Stefania Craxi, ormai imbevuti di anticomunismo e antisinistrismo, ad abbandonare rapidamente il PSI e a riversarsi nello schieramento di centro-destra guidato da Silvio Berlusconi.\nScomparsa di Pietro Nenni.\nIl primo gennaio 1980 alle 3:20 del mattino muore il mentore e padre spirituale di Craxi, il leader del socialismo italiano Pietro Nenni.\nGli subentra nella carica di presidente del partito Riccardo Lombardi, che la manterr\u00e0 per due anni fino ad un contrasto con la segreteria Craxi che lo porter\u00e0 alle dimissioni.\nAlleanza di Pentapartito e presidenza del Consiglio a Craxi.\nNel 1981, vista l'indisponibilit\u00e0 del PCI a perseguire l'alternativa di sinistra e la scelta della maggioranza della DC di non proseguire nei cosiddetti \u00abgoverni di larghe intese\u00bb, con la partecipazione dei comunisti alla maggioranza di governo (ma senza la presenza di loro rappresentanti nell'esecutivo), si inaugura la stagione dei governi di Pentapartito, costituito dal PSI insieme a DC, PSDI, PLI e PRI.\nDopo i primi due governi a presidenza laica guidati dal repubblicano Giovanni Spadolini nel 1981 e nel 1982, nel 1983 nasce il primo governo a guida socialista e Craxi \u00e8 il primo presidente del Consiglio socialista della storia d'Italia.\nAvvi\u00f2 una campagna per la governabilit\u00e0 assumendo toni sempre pi\u00f9 decisionisti, con quella che nei giornali sar\u00e0 chiamata la \u00abgrinta\u00bb di Craxi. Vi fu anche chi la present\u00f2 come l'unica forma di alternativa fino a quando vi fosse stata una \u00abdemocrazia bloccata\u00bb dalla presenza del pi\u00f9 grande partito comunista dell'Occidente.\nXLIII Congresso.\nIl XLIII congresso nazionale del PSI si svolse a Verona nel maggio 1984. In tale congresso, il presidente di turno dell'assemblea, Carlo Tognoli, propose la candidatura di Craxi come segretario del partito: alla proposta segu\u00ec un lungo applauso da parte dei delegati, portando la presidenza dell'assemblea ad eleggere Craxi segretario per acclamazione.\nTale evento, verificatosi per la prima volta nella storia del PSI, dest\u00f2 un certo scalpore, al punto che Norberto Bobbio scrisse un articolo sul quotidiano \"La Stampa\" dove critic\u00f2 il metodo dell'elezione per acclamazione, ritenuto in radicale antitesi per un partito che si considera democratico: il giorno dopo la pubblicazione dell'articolo, lo stesso quotidiano pubblic\u00f2 due lettere, una di Tognoli e l'altra di Francesco Forte, inviate al direttore del quotidiano, nelle quali i due politici spiegarono che quest'elezione era stata la manifestazione di una volont\u00e0 unitaria espressa dopo un confronto tra gli iscritti, avvenuto in tutte le fasi congressuali, che rendeva superflua una votazione dall'esito scontato.\nRiferendosi a quest'episodio, lo storico Giuseppe Tamburrano cos\u00ec critic\u00f2 in seguito i modi di gestione di Craxi del partito e delle relazioni con il gruppo dirigente: \u00abNel PSI vi fu il capo investito direttamente dal Congresso (con una riforma dello Statuto proposta e preparata da me, la quale per\u00f2 prevedeva anche la contestuale elezione congressuale della direzione per bilanciare il potere del leader che fu ovviamente rinviata). Bettino, che aveva oltre all'investitura congressuale un personale carisma, dispensava con un sistema di tipo feudale benefici (cariche) in cambio di risorse e di voti, nel partito e soprattutto alle elezioni. Si crearono cos\u00ec dei veri e propri potentati con un potere relativamente autonomo (come i signori del sistema feudale)\u00bb.\nElezioni politiche del 1987.\nNel 1987 il PSI rimuove definitivamente la falce, il martello, il sole e il libro dal proprio simbolo per rimarcare la sua intenzione di costruire una sinistra alternativa e profondamente riformista guidata dal PSI e non pi\u00f9 egemonizzata dal PCI.\nL'elettorato premia questa scelta con la percentuale di consensi che sale dal 9,8% ottenuto nel 1979 al 14,3% nel 1987. Il PSI per\u00f2 \u00e8 ancora ben lontano dal rappresentare una guida della sinistra alternativa al PCI, il quale ottiene nel 1987 il 26,6% dei voti.\nFine del comunismo e progetto di Unit\u00e0 Socialista.\nCon la caduta del muro di Berlino avvenuta nel 1989 e la fine del regime comunista nell'Unione Sovietica e nei Paesi dell'ex-blocco sovietico, reputando imminente una conseguente crisi del PCI in Italia, Craxi lancia l'idea dell'Unit\u00e0 Socialista allo scopo di superare la scissione di Livorno del 1921 determinata all'epoca proprio dai diktat sovietici e di ricostituire l'unit\u00e0 della sinistra italiana, inserendola nella tradizione del socialismo democratico dell'Europa occidentale.\nLa proposta \u00e8 rivolta al PSDI, essendo ormai superate le motivazioni politiche della scissione di Palazzo Barberini del 1947, e alla componente migliorista del PCI, auspicando che quest'ultima riesca a convincere la maggioranza del partito ad aderire al progetto.\nCraxi dimostrer\u00e0 cos\u00ec una certa lungimiranza in quanto il PCI, perso il suo storico riferimento a livello internazionale, si divide tra coloro che daranno vita al pi\u00f9 moderato e riformista Partito Democratico della Sinistra e i militanti che non accettando di non definirsi pi\u00f9 comunisti confluiranno nel Partito della Rifondazione Comunista.\nAnche i primi riscontri elettorali da parte del PSI paiono incoraggianti, poich\u00e9 alle elezioni regionali del 1990 i socialisti si portano al 15,3% come media nazionale.\nIn questo periodo l'immagine del partito viene quasi a coincidere con quella del suo leader, tanto che molti politici, scrittori e giornalisti parleranno di \u00abcraxismo\u00bb. Fu anche in questo periodo che il PSI cominci\u00f2 a mostrare alcune posizioni severe su temi etico/sociali, come la ferma opposizione alla criminalit\u00e0 organizzata e alla droga: riguardo quest'ultima, secondo alcuni esponenti del Partito Radicale, i socialisti avrebbero rivendicato \"coerenze che non esistono\" dal momento che diversi anni prima furono presentate proposte di legge, redatte proprio dai socialisti, atte alla depenalizzazione della detenzione di modiche quantit\u00e0 di droghe leggere, come la cannabis.\nLa vita interna al partito registra una dialettica sempre pi\u00f9 asfittica e la gestione amministrativa, nella quale Rino Formica aveva abbandonato il suo ruolo di tesoriere a favore di Vincenzo Balzamo, vede una preponderanza del segretario politico, riflesso della sua stragrande maggioranza all'interno del congresso. Il ruolo di garante tra le correnti del segretario amministrativo viene meno con la totalitariet\u00e0 del consenso craxiano e il segretario amministrativo si riduce a mero esecutore delle direttive che sempre pi\u00f9 puntualmente gli rivolge il segretario politico.\nCrisi e messa in liquidazione.\nIn seguito allo scandalo di Tangentopoli del 1992, sollevato dalla magistratura milanese con l'inchiesta denominata mani pulite che coinvolse pesantemente tutti i partiti della Prima Repubblica, il partito entr\u00f2 in crisi e dopo le dimissioni di Craxi cambi\u00f2 rapidamente diversi segretari fino al suo definitivo sfaldamento in vari partitini e movimenti.\nTangentopoli e governo Amato.\nAlle elezioni politiche dell'aprile 1992 il PSI raccolse il 13,5% dei consensi, perdendo lo 0,65% rispetto alle elezioni precedenti e 1,8% rispetto alle elezioni regionali del 1990, con l'elezione di 92 deputati e 49 senatori.\nIl presidente della Repubblica Oscar Luigi Scalfaro chiese a Craxi come segretario del PSI una terna di candidati per l'incarico di presidente del Consiglio e ne ricevette l'indicazione di Amato, De Michelis o Martelli, cos\u00ec proposti \u00abnon solo per motivi di ordine alfabetico\u00bb. La presidenza del Consiglio venne cos\u00ec affidata a Giuliano Amato, ma il governo dur\u00f2 meno di un anno, indebolito dalle critiche sul finanziamento pubblico dei partiti e soprattutto dalla sconfitta dei partiti di governo ai referendum del 18 e 19 aprile 1993 promossi dai Radicali. In particolare i cittadini si espressero a favore dell'abolizione del finanziamento pubblico ai partiti con una maggioranza del 90,30%.\nAl logoramento segu\u00ec il crollo del sistema, puntellato fino alla caduta del muro di Berlino dalla guerra fredda, ma che tolto questo sostegno inizi\u00f2 ad andare in pezzi. Gi\u00e0 durante tutto il decennio precedente alcuni dirigenti del PSI erano stati coinvolti, assieme ad esponenti di altri partiti, funzionari pubblici e imprenditori, in vicende legate a prassi gestionali imputate da anni alla generalit\u00e0 del sistema dei partiti: tra gli scandali che diedero luogo ad inchieste penali a carico di esponenti del partito vi furono quello di Torino del febbraio 1983 (legato ad Adriano Zampini, con un primo coinvolgimento dell'esponente nazionale Giusi La Ganga), quello di Savona del giugno 1983 (legato ad Alberto Teardo, con l'arresto dell'esponente socialista ligure per associazione a delinquere finalizzata ad intimidire gli imprenditori renitenti alla \u00abmazzetta\u00bb), quello di Brindisi del giugno 1987 (con l'arresto del segretario del ministro dei Trasporti Claudio Signorile, Rocco Trane, per tangenti che riguardavano l'aeroporto di Venezia e alcuni scali ferroviari), quello di Viareggio nell'estate del 1987 (con l'arresto per tangenti di alcuni amministratori locali compreso Walter De Ninno, funzionario della segreteria nazionale del PSI) e quello di Trento (il giudice Carlo Palermo nel giugno del 1983 inizi\u00f2 con alcune perquisizioni ad indagare su forniture d'armi all'Argentina e a proposito della cooperazione in Somalia e Mozambico, in cui sarebbero stati coinvolti Paolo Pillitteri e Ferdinando Mach di Palmstein).\nFurono individuati dal vertice craxiano come i responsabili delle vicende di Tangentopoli il \u00abpartito dei giornali\u00bb con Agnelli, De Benedetti e Gardini che li controllavano quasi completamente, il \u00abpartito dei magistrati\u00bb con il pool di mani pulite che si materializz\u00f2 a Roma e a Milano, coadiuvati dal PCI-PDS, che avrebbe agito con l'intento di liquidare il PSI e soprattutto Craxi, per prenderne il posto in Italia e nell'Internazionale Socialista. Massimo D'Alema avrebbe confermato questo disegno nel libro-intervista \"D'Alema: la prima biografia del segretario del PDS\", edito da Longanesi nel 1995: \nNel maggio 1992 arrivarono i primi avvisi di garanzia a molti parlamentari di vari partiti, tra cui spiccavano i nomi di due ex sindaci socialisti di Milano, tra cui Carlo Tognoli e Paolo Pillitteri, cognato di Craxi.\nIl 2 settembre 1992 il deputato socialista Sergio Moroni, raggiunto da due avvisi di garanzia per ricettazione, corruzione e violazione della legge sui finanziamenti ai partiti, si suicid\u00f2, lasciando una lettera-testamento indirizzata all'allora presidente della Camera Giorgio Napolitano, nella quale denunciava: \nL'amministratore del partito Vincenzo Balzamo venne colpito da infarto miocardico esteso e operato d'urgenza il 26 ottobre dopo aver ricevuto avvisi di garanzia per ricettazione, corruzione e violazione della legge sui finanziamenti ai partiti. Balzamo mor\u00ec all'Ospedale San Raffaele di Milano la mattina del 2 novembre 1992 all'et\u00e0 di 63 anni.\nIntanto Claudio Martelli prese definitivamente le distanze da Craxi, fondando all'interno al PSI il gruppo di Rinnovamento Socialista.\nIl 26 novembre 1992 l'Assemblea Nazionale del PSI si divise per la prima volta dopo undici anni di sostanziale unanimismo craxiano. Vennero presentati tre documenti: da parte di Giuseppe La Ganga a sostegno della piena solidariet\u00e0 a Craxi, da Mauro Del Bue a sostegno delle posizioni di Martelli, e da Valdo Spini. Al primo andarono 309 voti (63%), al secondo 160 (33%) e a Spini 20 (4%). Craxi rest\u00f2 ancora saldamente alla guida del partito, tuttavia, per la prima volta, con una maggioranza pi\u00f9 ristretta, a causa della defezione del gruppo di Martelli.\nNel dicembre del 1992 il segretario del PSI ricevette il suo primo avviso di garanzia.\nSegreterie Benvenuto e Del Turco.\nIl 26 gennaio 1993 i \u00abquarantenni\u00bb del partito, organizzati da poco nella corrente Alleanza Riformista, promossero la manifestazione nazionale \"Uscire dalla crisi. Costruire il futuro\". Ad aprire la manifestazione fu il Presidente della Regione Emilia-Romagna Enrico Boselli.\nIl 31 gennaio fu invece il gruppo di Valdo Spini a promuovere l'assemblea aperta \"Il rinnovamento del PSI\".\nL'11 febbraio 1993 Craxi si dimise da segretario del PSI, dopo rivelazioni sul conto protezione che lo coinvolgevano, insieme al suo ex delfino Claudio Martelli, nell'accusa di bancarotta fraudolenta.\nLo stesso Martelli in quel momento era in lizza per succedere a Craxi come segretario, ma la notizia dell'avviso di garanzia lo spinse a dimettersi dal governo e dal PSI.\nAll'assemblea nazionale del 12 febbraio venne quindi eletto segretario l'ex-segretario nazionale della UIL Giorgio Benvenuto, battendo il candidato alternativo Valdo Spini che ricevette 223 voti (42%). Presidente del partito fu eletto Gino Giugni.\nIl 22 aprile 1993 il Governo Amato, falcidiato dalle continue dimissioni di ministri e sottosegretari, man mano che questi venivano raggiunti da avvisi di garanzia, annunci\u00f2 le dimissioni.\nGli successe il 28 aprile 1993 il Governo Ciampi che, inizialmente, vide anche la partecipazione di tre ministri post-comunisti del Partito Democratico della Sinistra.\nIl 29 aprile 1993, dopo una veemente autodifesa di Craxi, che tra l'altro chiam\u00f2 nuovamente in causa tutti i suoi colleghi parlamentari, la Camera dei Deputati neg\u00f2 l'autorizzazione a procedere contro l'ex presidente del Consiglio socialista; a seguito di ci\u00f2, il PDS ritir\u00f2 i propri ministri dal governo insiediatosi il giorno prima. Il 30 aprile 1993, subito dopo una manifestazione a Roma in piazza Navona per contestare il voto parlamentare in favore di Craxi, nella quale intervennero il segretario del PDS Achille Occhetto, Francesco Rutelli all'epoca capogruppo alla Camera della Federazione dei Verdi e l'ex-magistrato Giuseppe Ayala, all'epoca deputato eletto nella lista del Partito Repubblicano Italiano, che incitarono i presenti alla protesta, avvenne la contestazione pubblica in largo Febo, davanti all'uscita dall'Hotel Raphael contro l'ex Presidente del Consiglio, con il famoso lancio di monetine e i cori irridenti all'indirizzo di Craxi.\nDopo appena cento giorni dalla sua nomina a segretario del PSI, durante i quali il 4 maggio aveva ottenuto dall'esecutivo del PSI che gli inquisiti fossero sospesi da ogni attivit\u00e0 di partito, Benvenuto si dimise, anche a causa del continuo ostruzionismo degli ultimi craxiani al suo progetto di rinnovamento del PSI. Gli veniva rimproverato di voler abbandonare Craxi al suo destino, proprio nel momento di maggior attacco nei suoi confronti da parte del PDS, ovvero quel partito con cui egli avrebbe voluto che il PSI si alleasse.\nAnche Giugni si dimise, ma venne riconfermato nel suo ruolo di presidente del PSI.\nIl 28 maggio l'assemblea nazionale elesse l'ex-segretario nazionale aggiunto della CGIL Ottaviano Del Turco nuovo segretario nazionale del PSI. Il gruppo di Spini present\u00f2 un documento alternativo.\nIl giorno dopo nacque il gruppo di Rinascita Socialista guidato da Benvenuto e Enzo Mattina, che via via si defilarono dal PSI. Benvenuto poi lasci\u00f2 il partito e fu uno dei fondatori del movimento politico di Alleanza Democratica.\nNelle elezioni amministrative del 6 giugno 1993 molti voti passarono dai partiti tradizionali alla Lega Nord e al Movimento Sociale, due partiti anti-sistema che si presentavano agli elettori come immuni dal finanziamento illecito e dalla corruzione.\nIl PSI usc\u00ec decimato: a Milano, vecchia roccaforte del socialismo e poi del craxismo, il PSI candid\u00f2 il sindaco uscente Giampiero Borghini che ricevette solo un catastrofico 2,2%. Nelle altre grandi citt\u00e0 la situazione non fu migliore e a Torino, dove il PSI era in alleanza coi socialdemocratici, raccolse l'1,8%; a Catania, dove la DC faticosamente tenne, il PSI non si present\u00f2 nemmeno.\nQueste elezioni, per quanto limitate a un campione non rappresentativo di tutto l'elettorato italiano, indicavano l'imminente collasso del Partito Socialista. Grazie al voto del sud, comunque, il PSI era al 5% su base nazionale. Tuttavia al nord il PSI era svanito, schiacciato da una Lega dirompente e un PDS in crescita.\nOttaviano Del Turco sconfess\u00f2 la posizione difensiva di Craxi e rifiut\u00f2 di raccogliere la sua indicazione di alcuni conti bancari esteri. Per salvare il partito decise di non candidare tutti gli esponenti accusati di corruzione.\nIl 16 dicembre si tenne l'ultima Assemblea Nazionale del PSI nella quale Craxi prese la parola. I craxiani tentarono di riprendere il controllo del partito. All'ordine del giorno c'era la proposta di cambiamento del nome e del simbolo: da PSI a PS e dal garofano alla rosa, riferimento al simbolo del socialismo europeo. L'intervento di Craxi fu in difesa di tutti i socialisti nella sua stessa condizione di indagato o rinviato a giudizio e contro quella parte del gruppo dirigente che sosteneva di voler portare avanti una forma di rinnovamento attraverso l'emarginazione dei craxiani e l'ancoramento definitivo del partito al nascente polo progressista. La maggioranza del PSI si schier\u00f2 con Del Turco con 156 voti contro i 116 pro Craxi.\nIntanto il partito del garofano, gi\u00e0 nel mirino delle inchieste giudiziarie, dovette anche affrontare una drammatica situazione finanziaria: il deficit era pari a 70 miliardi di lire ed era presente una galassia di debiti pari a circa 240 miliardi di lire. Nell'agosto 1993 il partito, per morosit\u00e0, dovette lasciare la sede storica di Via del Corso, divenuta nell'ultimo periodo uno dei simboli del potere craxiano. La crisi finanziaria costrinse il PSI a chiudere le riviste storiche di \"Mondoperaio\" e \"Critica Sociale\". Anche il quotidiano \"Avanti!\" dovette chiudere i battenti e la direzione nazionale del partito a Roma si trasfer\u00ec nei locali di Via Tomacelli, gi\u00e0 sede dell\"Avanti!\" e del centro \"Mondoperaio\".\nMolti craxiani come Ugo Intini, Margherita Boniver e Franco Piro non condivisero le scelte di Del Turco e sostennero la nullit\u00e0 dell'assemblea nazionale del 16 dicembre 1993, a loro parere convocata senza il numero legale, nonch\u00e9 delle decisioni assunte in quella sede con la convocazione degli \"Stati Generali per la Costituente Socialista\", riunione non prevista dallo statuto, la sostituzione del garofano con la rosa e l'apertura al PDS.\nQuindi questi esponenti lasciarono il partito ed il 28 gennaio 1994 diedero vita alla Federazione dei Socialisti, che alle successive elezioni politiche si present\u00f2 congiuntamente con il PSDI dando luogo alla lista Socialdemocrazia per le Libert\u00e0.\nIl 29 gennaio 1994 Del Turco celebr\u00f2 gli \"Stati Generali per la Costituente Socialista\", con ospite il presidente dell'Internazionale Socialista, il francese Pierre Mauroy, affermando che il partito sarebbe rimasto a sinistra alleandosi con il Partito Democratico della Sinistra di Achille Occhetto.\nElezioni politiche del 1994 nell'alleanza di sinistra.\nIn occasione delle elezioni politiche del 27 e 28 marzo 1994, le prime con il sistema elettorale maggioritario del Mattarellum, il PSI partecip\u00f2 alla coalizione di sinistra Alleanza dei Progressisti promossa in primo luogo dagli ex comunisti del PDS, con l'indicazione come presidente del Consiglio del suo segretario Achille Occhetto, che per\u00f2 perse le elezioni, vinte dal nuovo partito Forza Italia fondato poco prima delle elezioni da Silvio Berlusconi, in coalizione con la Lega Nord nell'Italia settentrionale e con il Movimento Sociale Italiano nel Centro-sud dell'Italia.\nIl PSI sperava di superare la soglia di sbarramento del 4% dei voti, il che gli avrebbe consentito di eleggere propri parlamentari anche nella quota proporzionale, ma raccolse solo il 2,5% dei consensi, pari a circa 800\u00a0000 voti. I socialisti riuscirono comunque a eleggere 14 deputati nei collegi uninominali per la Camera, contro i 92 eletti nella precedente legislatura del 1992 con il sistema elettorale proporzionale, oltre a 9 senatori.\nI deputati del PSI, non avendo i numeri per costituire un gruppo parlamentare autonomo, entrarono a far parte del gruppo unitario di sinistra denominato Progressisti\u00a0\u2013 Federativo. Al Senato invece riuscirono a costituire un gruppo autonomo, grazie all'adesione del senatore a vita Francesco De Martino, ex segretario nazionale del PSI.\nLa partecipazione dei socialisti nella coalizione di Occhetto non \u00e8 stata comunque scontata. Durante gli anni del crollo meravigli\u00f2 un'improvvisa sortita di Craxi ancora segretario, ma investito dallo sgretolamento del sistema quando disse: \u00abSe proprio i comunisti non potranno essere fermati, abbiamo una carta di riserva. Bisogna che Berlusconi entri in politica personalmente\u00bb. La discesa in campo, come auspicato da Craxi, del futuro fondatore di Forza Italia e presidente del Consiglio venne confermata pi\u00f9 tardi nel 1994 e nella imminenza delle elezioni politiche durante una telefonata a Ugo Intini di Silvio Berlusconi, dove questo disse: \u00abSperiamo che si riesca a far ragionare Segni e che si decida a guidare uno schieramento per battere Occhetto. Se no, tenter\u00f2 io direttamente\u00bb.\nElezioni europee del 1994 con Alleanza Democratica.\nAlle successive elezioni europee del 1994, tenutesi con il sistema proporzionale senza soglie di sbarramento, il partito cre\u00f2 la lista Democratici per l'Europa assieme ad Alleanza Democratica, che raccolse l'1,8% ed elesse al Parlamento europeo gli esponenti socialisti Riccardo Nencini e Elena Marinucci.\nUscita dal partito della componente laburista.\nA seguito del deludente esito delle elezioni, Del Turco rassegn\u00f2 le dimissioni da segretario. Il 21 giugno 1994 il Comitato direttivo del PSI prese atto delle sue dimissioni e col voto di tutti i presenti, tranne quelli di Manca e Cicchitto, nomin\u00f2 Valdo Spini coordinatore nazionale, affidandogli il compito di organizzare entro il successivo mese di settembre il Congresso straordinario del partito.\nTuttavia Spini, ormai convinto della necessit\u00e0 che il PSI dovesse cambiare completamente la propria identit\u00e0, eliminando anche il nome di \u00abSocialisti\u00bb, che nell'immaginario collettivo, a causa anche del continuo insistere dei media e della satira politica sul ruolo del PSI nelle vicende di Tangentopoli, era ormai diventato sinonimo di corruzione, convoc\u00f2 il 26 luglio 1994 una riunione per promuovere la Costituente laburista. Il 5 novembre 1994 a Firenze venne quindi costituita la Federazione Laburista, alla quale ader\u00ec la grande maggioranza dei parlamentari eletti nelle liste socialiste, che uscirono quindi dal PSI, determinando cos\u00ec il definitivo tracollo finanziario del Partito, privato anche del contributo mensile dei deputati e senatori socialisti.\nXLVII Congresso e messa in liquidazione.\nAppena una settimana dopo, il 13 novembre 1994, si tenne presso la Fiera di Roma, in un clima di forte tensione, ma anche di quasi rassegnazione, il XLVII Congresso dello storico partito del socialismo italiano, composto dai delegati socialisti che avevano deciso di non seguire Spini nel nuovo partito laburista.\nSi confrontarono due posizioni: quella maggioritaria, sostenuta dall'ex-segretario del PSI Ottaviano Del Turco e da Enrico Boselli che a causa della disastrosa situazione finanziaria del partito proponeva la sua messa in liquidazione, con la nomina di un commissario liquidatore nella persona di Michele Zoppo, gi\u00e0 liquidatore dell\"'Avanti!\" e immediatamente dopo la costituzione di una nuova formazione politica denominata Socialisti Italiani. La mozione minoritaria era contraria allo scioglimento del PSI ed era sostenuta da Fabrizio Cicchitto e da Enrico Manca, che poi diedero vita al Partito Socialista Riformista.\nLa maggioranza dell'Assemblea, preso atto della gravissima crisi politica e dell'insostenibile situazione finanziaria in cui versava il partito, decise la messa in liquidazione del PSI e di fatto il suo scioglimento.\nFu una scelta dolorosa, dovuta principalmente a motivi economici. L'enorme situazione debitoria del partito e lo sfaldamento del gruppo dirigente dell'epoca craxiana, il venir meno del finanziamento interno dal tesseramento e dalle contribuzioni di parlamentari e amministratori locali, fece s\u00ec che le sezioni e le sedi del PSI venissero pignorate da banche e creditori.\nLo stesso ex segretario Del Turco sub\u00ec il pignoramento di alcune sue propriet\u00e0 immobiliari ereditate dai genitori in Abruzzo.\nDiaspora socialista.\nIl giorno dello scioglimento del partito ebbe inizio ufficialmente la diaspora socialista in Italia.\nIl 13 novembre 1994 nacquero due diverse formazioni socialiste:\nAltre formazioni attorno alle quali si coagularono le istanze socialiste furono inoltre:\nOltre che nelle formazioni politiche sopra elencate, importanti esponenti del disciolto Partito Socialista Italiano confluirono attraverso varie esperienze nei seguenti partiti:\nInfatti collaterali a questi partiti vi sono spesso vere e proprie associazioni politico-culturali d'ispirazione socialista: con Forza Italia Noi Riformatori Azzurri, Fondazione Free e Giovane Italia, con il Partito Democratico l'associazione politico-culturale Socialisti Democratici per il Partito Democratico e l'ex corrente diessina dei \"Socialisti Liberali\".\nNel panorama politico vi sono diversi gruppi d'ispirazione socialista, a differenza di quanto si riscontra generalmente in altri Paesi, dove esiste di norma un unico partito di ispirazione socialista e/o socialdemocratica. I due gruppi autonomi principali sono il Nuovo PSI e il Partito Socialista Italiano guidato da Riccardo Nencini.\nRinascita.\nNel 2007 si \u00e8 assistito alla rinascita del PSI, sia pure fortemente ridimensionato, ad opera di esponenti politici di varia provenienza, la maggioranza dei quali provenienti dai Socialisti Democratici Italiani e dal Nuovo PSI.\nNel luglio 2007 infatti Enrico Boselli, allora segretario dello SDI e membro della Rosa nel Pugno insieme ai Radicali Italiani, annunci\u00f2 di voler ricostituire l'originale PSI, dando vita a una costituente aperta alle forze laiche di sinistra moderata e democratica che non si riconoscevano nel Partito Democratico.\nSi \u00e8 cos\u00ec costituito un nuovo soggetto politico che ha preso il nome di Partito Socialista. Alle elezioni politiche dell'aprile 2008 il PS ha ottenuto lo 0,9% dei consensi. Il risultato elettorale, insufficiente per eleggere rappresentanti socialisti in Parlamento, ha portato alle dimissioni di Enrico Boselli in forte polemica con l'allora segretario del PD Walter Veltroni, che aveva rifiutato l'apparentamento del suo partito con il Partito Socialista, preferendogli l'Italia dei Valori di Antonio Di Pietro, che si era impegnato a costituire un gruppo unico con il PD in Parlamento, impegno che dopo il voto venne per\u00f2 ritrattato.\nIl congresso del PS di fine giugno 2008 vede affrontarsi tre candidati per la carica di segretario, tra cui Riccardo Nencini, all'epoca presidente del Consiglio regionale della Toscana e forte esponente della linea continuatrice della visione di Enrico Boselli, che punta all'alleanza con il Partito Democratico; Pia Locatelli, eurodeputata e sostenitrice della tesi lanciata all'assemblea di Chianciano Terme per un soggetto politico liberale, radicale, socialista e laico autonomo; e Angelo Sollazzo, che auspicava un'apertura con i partiti della sinistra radicale. La vittoria va a Riccardo Nencini, che viene eletto Segretario nazionale. Riccardo Nencini \u00e8 Segretario Nazionale fino al 2019, quando nel corso del congresso di del marzo 2019 viene eletto Segretario nazionale Vincenzo Maraio.\nDal 7 ottobre 2009 il PS ha ripreso lo storico nome di Partito Socialista Italiano.\nIdeologia.\nL'azione politica del PSI fu basata al momento della sua fondazione su una concezione del socialismo di tipo marxista classico in forte polemica con repubblicani e anarchici. Da una concezione dapprima pi\u00f9 ortodossa e schematica si afferm\u00f2 poi un revisionismo del marxismo con una forte componente massimalista contrapposta a una importante componente riformista fortemente presente nel gruppo parlamentare, nel sindacato CGdL e nel movimento delle cooperative e delle societ\u00e0 di mutuo soccorso. Nel 1921 al XVII Congresso a Livorno una parte della componente massimalista usc\u00ec dal partito e diede vita al Partito Comunista d'Italia in sostegno alla rivoluzione d'ottobre. La questione del rapporto con i comunisti contraddistinse tutto il periodo dagli anni trenta al secondo dopoguerra fino agli anni sessanta, quando il partito si avvicin\u00f2 sempre pi\u00f9 alle posizioni della socialdemocrazia europea, soprattutto con le ridefinizioni ideologiche successive all'affermazione della linea autonomista dopo la denuncia dei crimini di Iosif Stalin durante il XX Congresso del PCUS e i fatti d'Ungheria del 1956. Questa evoluzione ideologica contribu\u00ec in campo politico alla creazione di un'alleanza tra il centro egemonizzato dalla DC e la sinistra rappresentata dal PSI, detta centro-sinistra organico, che fu alla base di molti governi della cosiddetta Prima Repubblica. Dopo il fallimento della riunificazione con i socialdemocratici nel 1968 e l'entrata in crisi della formula del centro-sinistra a seguito della nascita della contestazione studentesca e del protagonismo operaio nelle lotte degli anni settanta il PSI con il segretario Francesco De Martino elabor\u00f2 nel 1974 la strategia della alternativa di sinistra che avrebbe dovuto mandare all'opposizione la DC e portare al governo la sinistra unita. Tale strategia entr\u00f2 in rotta di collisione con quella del compromesso storico lanciata dal segretario del Partito Comunista Italiano Enrico Berlinguer all'indomani del golpe in Cile nel 1973.\nA partire dagli anni settanta si afferm\u00f2 nel partito una nuova posizione ideologica volta a riscoprire la tradizione socialista non marxista e non bolscevica, culminata con la nomina di Bettino Craxi a segretario nel 1976. A seguito di questa svolta ideologica venne gradualmente modificato il simbolo del PSI, sostituendo alla falce e martello l'immagine ottocentesca del garofano rosso. Successivamente a seguito della caduta del comunismo nei Paesi dell'est europeo nel 1989 venne modificata la denominazione stessa del partito in Unit\u00e0 Socialista\u00a0\u2013 PSI, con ci\u00f2 auspicando una riunificazione tra i socialisti e la componente riformista dell'ex PCI. A seguito della crisi dei partiti tradizionali conseguente alla vicenda di Tangentopoli che colp\u00ec duramente il PSI sia dal punto di vista politico-elettorale sia finanziario il partito venne messo in liquidazione nel 1994, determinando la diaspora socialista con la nascita di varie formazioni politiche, divise circa l'adesione alla coalizione di centro-destra o a quella di centro-sinistra, secondo il nuovo sistema bipolare della cosiddetta Seconda Repubblica, favorito dall'introduzione della nuova legge elettorale maggioritaria del Mattarellum.\nDal 1994 al 2009 si sono succeduti nell'ambito del centro-sinistra i Socialisti Italiani e dal 1998 i Socialisti Democratici Italiani, che nel 2005 diedero vita con i radicali alla lista, e ipotizzato futuro partito, della Rosa nel Pugno. Nel 2007 l'SDI promosse insieme ad altre forze politiche a vario titolo collegate con la storia del socialismo italiano ed europeo la Costituente Socialista che diede vita al rinnovato Partito Socialista, che nel 2009 ha ripreso l'originaria denominazione di Partito Socialista Italiano, accordatagli insieme alla propriet\u00e0 dei vecchi simboli del partito dall'ultimo liquidatore del PSI.\nCorrenti.\nNel corso della storia il PSI si era diviso in varie correnti, ognuna ispirata da principi diversi. Prima dell'avvento del fascismo il partito era diviso tra riformisti e massimalisti, e nel secondo dopoguerra c'era un contrasto tra frontisti e autonomisti. Le correnti dagli anni sessanta e settanta divennero pi\u00f9 precise e organizzate.\n1963-1994.\nPrima del 1964 la sinistra socialista era stata invece rappresentata dal gruppo guidato da Lelio Basso, Vittorio Foa, Francesco Cacciatore e Lucio Libertini, contrari all'alleanza del PSI con la DC volta alla costituzione del governo di centro-sinistra organico, ma favorevoli a una politica di \u00abunit\u00e0 di classe\u00bb col PCI. L'area che poi sarebbe diventata il PSIUP era divisa al suo interno tra un\u2019ala legata alla tradizione del socialismo libertario di ascendenza marxista-luxemburghista (Basso), settori di estrema sinistra molto critici rispetto al moderatismo del PCI (Libertini) e un\u2019ala fortemente unitaria coi comunisti (Tullio Vecchietti e Dario Valori). Fu proprio l'uscita di parte di questo gruppo, che form\u00f2 il Partito Socialista Italiano di Unit\u00e0 Proletaria in dissenso al centro-sinistra, a consentire alla sinistra lombardiana di occupare lo spazio della sinistra socialista dentro il PSI.\nIdeologia.\nNel corso degli anni l'ideologia alla base del PSI cambi\u00f2 molto, adeguandosi al periodo. Inizialmente con la fondazione nel 1892 il PSI era un aggregato di forza spesso rivoluzionarie di varie matrici ideologiche, da socialisti, a marxisti, ad anarchici e a repubblicani rivoluzionari. Il primo deputato socialista Andrea Costa stesso aveva anche idee anarchiche oltre che socialiste rivoluzionarie. Vi era inoltre una forte componente femminista \"ante-litteram\", che chiedeva maggiori diritti per le donne italiane, promossa soprattutto dalla rivoluzionaria russa Anna Kuliscioff, moglie di Costa.\nCon il 1904 le correnti ideologiche interne del PSI iniziarono a delinearsi verso un partito maggiormente organico e di ispirazione pi\u00f9 coerentemente socialista. Vi fu infatti una divisione tra socialisti massimalisti e socialisti riformisti o turatiani, poich\u00e9 guidati da Filippo Turati. Entrambe le correnti facevano riferimento al marxismo (la prima in modo ortodosso e rivoluzionario, la seconda in modo eterodosso come base del pensiero, ma da raggiungere tramite le riforme e il parlamentarismo), all'epoca identificato come unica corrente socialista. Nel 1912 con l'Italia giolittiana che entrava in guerra per occupare la Libia, fu chiara da parte di entrambe le fazioni una connotazione fortemente pacifista e antimilitarista (anche se i massimalisti avrebbero giustificato la violenza e la lotta armata se si fosse trattato di lotta di classe), pacifismo che torn\u00f2 nel 1915 con l'Italia indecisa se entrare o meno nella prima guerra mondiale. In questo periodo il massimalista Benito Mussolini pass\u00f2 dalle posizioni neutraliste a una visione molto personale di socialismo basata sul nazionalismo, sullo sciovinismo e su un forte interventismo. Ci\u00f2 spinse la direzione del PSI a espellerlo dal partito.\nDopo la guerra e la rivoluzione d'ottobre in Russia la corrente massimalista prevaleva decisamente su quella riformista e auspicava una rivoluzione proletaria anche in Italia su modello di quella russa. In questo periodo i massimalisti si avvicinarono molto a posizioni leniniste e comuniste. Lenin sollecitava che il PSI assumesse posizioni massimaliste, divenisse un partito satellite del Partito Comunista dell'Unione Sovietica ed entrasse nell'Internazionale Comunista: si giunse cos\u00ec, nel 1919, all'espulsione della corrente di Turati, i cui esponenti dettero poi vita al Partito Socialista Unitario.\nDopo che il partito venne ricostituito dopo la guerra come Partito Socialista Italiano di Unit\u00e0 Proletaria, la linea fu soprattutto erede del vecchio riformismo turatiano poich\u00e9 gli ex massimalisti erano quasi tutti confluiti nel PCI. In vista delle elezioni politiche del 1948 nel PSI si delinearono due correnti: i frontisti, favorevoli a coalizioni con i comunisti e con la sinistra pi\u00f9 rivoluzionaria; e gli autonomisti, che chiedevano autonomia socialista rispetto alla politica dei comunisti ed erano molto critici nei confronti dell'Unione Sovietica e anche del marxismo. Prevalse comunque la corrente frontista e venne creato il Fronte Democratico Popolare. In seguito Pietro Nenni, che era stato uno dei promotori del FDP, divent\u00f2 capo lui stesso della corrente autonomista visto anche il mancato successo delle elezioni del 1948. La linea del PSI si spost\u00f2 quindi verso una coalizione con la Democrazia Cristiana di Aldo Moro.\nDopo il 1962 con l'espulsione dell'area ancora massimalista, che diede vita al PSIUP, la linea ideologica del PSI si spost\u00f2 verso una visione decisamente di centro-sinistra abbandonando completamente l'idea di rivoluzione verso la socialdemocrazia. Nel 1976, con l'inizio della segreteria Craxi, il nuovo capo politico autonomista e riformista marc\u00f2 ancora di pi\u00f9, anche graficamente, la nuova direzione del PSI verso il socialismo liberale, rendendo il partito completamente autonomo dal PCI e pi\u00f9 marcatamente verso il centro-sinistra socialdemocratico.\nStruttura.\nSegretari politici.\nIl X congresso del PSI (Firenze, 1908) istitu\u00ec la figura del segretario politico (eletto dalla Direzione), dirigente e rappresentante del partito.\nSimbologia.\nStoria.\nLa storia del PSI si lega a filo doppio e non pu\u00f2 prescindere dalle icone socialiste e dal loro valore simbolico ed evolve con esse.\nIl sole nascente, simboleggiante il sol dell'avvenire e quindi il progetto ideale e il futuro radioso, \u00e8 presente fino dai primordi nella propaganda e negli scritti socialisti, cos\u00ec come il garofano rosso, fieramente esibito all'occhiello da molti socialisti in occasione di scioperi e manifestazioni.\nIn occasione delle elezioni politiche del 16 novembre 1919 nel simbolo del partito compaiono falce e martello, mutuati dal simbolo della Repubblica Socialista Federativa Sovietica Russa, posti davanti al sol dell'avvenire e inseriti all'interno di una corona di spighe.\nLa scissione di Livorno del 1921 che aveva gemmato il Partito Comunista d'Italia implic\u00f2 una diversificazione delle simbologie. I comunisti adottarono il simbolo che dal 1919 era stato del PSI e che tuttora appartiene al Partito Comunista Internazionalista, l'erede politico della sinistra comunista di Amadeo Bordiga che costituiva la componente maggioritaria nel PCd'I dopo la scissione dal PSI. Nel simbolo del socialisti invece a partire dal 1921 comparve dietro alla falce e al martello un libro aperto a rappresentare la cultura laica e razionale.\nScissioni e ricomposizioni successive portarono spesso le componenti di ispirazione riformista e socialdemocratica a utilizzare nei loro loghi il sole nascente da solo.\nDopo gli anni del fascismo durante le elezioni per la costituente del 1946 gli elementi presenti nel simbolo erano la falce e martello sul libro aperto, completati dal sol dell'avvenire.\nNel 1971 il simbolo che compare sulla tessera socialista \u00e8 disegnato da Sergio Ruffolo. Libro, falce e martello sono chiusi nella semisfera del sole che sorge, i cui raggi occupano la parte centrale del cerchio. Esso viene utilizzato per oltre sette anni.\nNel 1978 al congresso di Torino viene approvata la proposta del segretario Bettino Craxi di aggiungere un garofano rosso a libro, falce e martello e sole, che vengono rimpiccioliti. Il garofano rosso era uno storico simbolo socialista e inoltre omaggiava la rivoluzione dei garofani in Portogallo del 25 aprile 1974.\nNel 1987 il garofano rosso soppianta tutti gli altri elementi. Nel nuovo simbolo disegnato da Filippo Panseca libro, sole, falce e martello scompaiono e rimane solo il garofano.\nNel 1990, con la crisi del comunismo reale nei paesi dell'ex blocco sovietico, l'esecutivo del PSI decide di cambiare il nome all'interno del simbolo. Il grafico Ettore Vitale sostituisce la scritta Partito Socialista con Unit\u00e0 Socialista, come auspicio per la ricomposizione della scissione di Livorno, con sotto la sigla PSI. Con questo simbolo il partito si presenta alle elezioni politiche del 1992.\nNel 1993 all'Assemblea nazionale del PSI del 16 dicembre viene approvata la proposta del segretario Ottaviano Del Turco di sostituire nel simbolo il garofano rosso con una rosa rossa, simbolo del Partito Socialista francese e dell'Internazionale Socialista. Con questo simbolo in cui il PSI ha perso la dizione Italiano, anche in questo caso a voler marcare il richiamo al Partito Socialista Europeo e all'Internazionale Socialista, il partito si presenta alle elezioni politiche del 1994 e in abbinata con Alleanza Democratica alle elezioni europee del 1994."}
{"id": "54218", "revid": "2912", "url": "https://it.wikipedia.org/wiki?curid=54218", "title": "Fernando Tambroni-Armaroli", "text": ""}
{"id": "54220", "revid": "125825409", "url": "https://it.wikipedia.org/wiki?curid=54220", "title": "Leonida Bissolati", "text": "Biografia.\nFu uno dei pi\u00f9 importanti dirigenti del movimento socialista italiano a cavallo tra il XIX e il XX secolo. \nLa famiglia e gli studi.\nNacque dalla relazione tra Stefano Bissolati, canonico, e Paolina Caccialupi, moglie di Demetrio Bergamaschi; gli fu pertanto inizialmente imposto il cognome di quest'ultimo. Nel 1861 Stefano smise l'abito talare e nel 1865, essendo Paolina rimasta vedova, la spos\u00f2, adottando il figlio. La scelta di tornare allo stato laicale fu dettata da una profonda crisi di coscienza, dovuta tra l'altro all'atteggiamento della Chiesa cattolica nei confronti del mondo moderno e in particolare del Risorgimento italiano.\nLeonida Bissolati si laure\u00f2 in legge a vent'anni all'Universit\u00e0 di Bologna.\nNella sua citt\u00e0 natale esercit\u00f2 la professione di avvocato, pubblicando anche numerosi articoli su riviste e quotidiani.\nNel 1885 spos\u00f2 Ginevra Coggi, morta di tisi nel 1894. In seguito ebbe come compagna Carolina Cassola, in libera unione fino alle nozze avvenute nel 1913.\nL'impegno nel Partito Socialista Italiano.\nDal 1880 fu eletto per 18 anni consigliere comunale a Cremona, inizialmente nelle file dei radicali, per poi aderire ai movimenti socialisti.\nRivest\u00ec incarichi all'Assessorato all'istruzione.\nTra il 1889 e il 1895 organizz\u00f2 le agitazioni contadine e le lotte sociali per ottenere migliori condizioni di vita nelle campagne. \nNel 1889 fond\u00f2 \"L'Eco del Popolo\", che successivamente divenne l'organo locale del Partito Socialista Italiano, e pubblic\u00f2 una parziale traduzione del Manifesto di Marx ed Engels.\nLa fondazione dell'\"Avanti!\".\nNel 1896 divenne direttore dell'\"Avanti!\", organo ufficiale del Partito Socialista Italiano. \nNel primo numero del nuovo giornale, nell'editoriale inaugurale ne tracci\u00f2 un manifesto politico-ideale identitario, lanciando una sfida all'ordine costituito.\nRivolgendosi direttamente al Presidente del Consiglio dei ministri e Ministro dell'Interno dell'epoca Antonio Starabba, marchese di Rudin\u00ec, che aveva ammonito i dirigenti e gli iscritti al neonato PSI con l'intimazione: \u201c\"di qui non si passa\"\u201d, Bissolati rispose, con un titolo che passer\u00e0 nella storia del socialismo e del giornalismo, \u201c\"Di qui si passa\"\u201d, manifestando la fede e la certezza \"scientifica\" nell'affermazione delle ragioni dei socialisti e nella conquista del potere da parte dei lavoratori.\nQuesto titolo verr\u00e0 poi ripreso da molti direttori dell'\"Avanti!\" in occasione di eventi particolarmente importanti della vita del partito e del giornale.\nDiede le dimissioni dall'incarico nel 1903, per poi accettare nuovamente la direzione del quotidiano tra il 1908 ed il 1910.\nL'impegno parlamentare.\nAlle elezioni politiche del 1895 si candid\u00f2 come deputato nel collegio di Pescarolo ed Uniti e vinse al ballottaggio contro il candidato del partito conservatore Alessandro Anselmi, ma l'elezione fu in seguito annullata dalla giunta delle elezioni. Nel 1897 si ripresent\u00f2 nello stesso collegio e vinse al primo turno sempre contro lo stesso Anselmi.. Massone, membro del Grande Oriente d'Italia, nel 1902 rappresent\u00f2 la Loggia \"Alsazia-Lorena\" al Congresso mondiale del Libero Pensiero a Losanna, nel 1908 present\u00f2 alla Camera dei deputati una mozione volta ad abolire l'insegnamento della religione nella scuola elementare e nel corso della Gran loggia annuale del Grande Oriente d'Italia il Gran maestro Ettore Ferrari propose la censura all'indirizzo di quei parlamentari aderenti alla massoneria che si erano rifiutati di votarla. Il Sovrano gran commendatore \"in pectore\" del Rito scozzese antico e accettato, Saverio Fera, forte oppositore della politicizzazione forzata perseguita da Ferrari all'interno dell'obbedienza, pose il veto formale contro la proposta di censura. Lo scontro arriv\u00f2 fino alla scissione, che si consum\u00f2 il 24 giugno 1908 nel seno del Supremo Consiglio d'Italia del Rito scozzese antico ed accettato.\nL'adesione alla Guerra di Libia e l'interventismo.\nNel febbraio del 1912, la sua mancata opposizione alla Guerra di Libia provoc\u00f2 le sue dimissioni da parlamentare e gli valse accuse di sciovinismo da parte di Lenin. Cinque mesi pi\u00f9 tardi fu espulso dal Partito Socialista Italiano. \nBissolati fu uno dei pi\u00f9 autorevoli \"leaders\" dell'intervento nella prima guerra mondiale. Si arruol\u00f2 volontario a 58 anni compiuti nel 4\u00ba reggimento alpini\",\" col grado di sergente. Partecip\u00f2 ai combattimenti per la conquista del Monte Nero; venne ferito due volte e fu decorato di medaglia d'argento. Altern\u00f2 la permanenza al fronte con soggiorni a Roma per i lavori parlamentari. Nel giugno 1916 entr\u00f2 come ministro nel governo Boselli con il compito di collegare il governo al fronte. Sotto l'influsso di Cadorna\",\" prese una posizione contro i pacifisti che volevano una pace di compromesso. La tragedia di Caporetto la visse al fronte portandolo a una grave crisi personale. Nell'autunno 1917\",\" con il governo Orlando assunse la responsabilit\u00e0 dell'Assistenza militare e delle Pensioni di guerra. Dopo un violento scontro con il ministro degli esteri Sonnino\",\" il 28 dicembre 1918, rassegn\u00f2 le dimissioni dal governo.\nLa fondazione del Partito Socialista Riformista Italiano.\nBissolati non rinunci\u00f2 tuttavia all'attivit\u00e0 politica, concorrendo alla fondazione del Partito Socialista Riformista Italiano insieme a Ivanoe Bonomi e Angiolo Cabrini.\nIl 1\u00ba novembre 1917 divenne ministro dell'Assistenza Militare e Pensioni di Guerra del governo Boselli e del successivo governo Orlando. In questo ruolo ebbe contatti diretti con i generali italiani impegnati sul fronte della prima guerra mondiale.\nIl dopoguerra.\nAlla fine del conflitto concord\u00f2 le nuove linee di frontiera in accordo coi princ\u00ecpi della Societ\u00e0 delle Nazioni, ma i contrasti che ne derivarono lo spinsero a dimettersi dal governo il 28 dicembre 1918. \nLe sue dimissioni furono messe in relazione a presunti contrasti sorti con Ivanoe Bonomi e suscitarono dubbi e perplessit\u00e0 negli ambienti vicini a Bissolati: mentre \"Ernesto Nathan stigmatizz\u00f2 duramente la decisione di Bissolati, Giuseppe Meoni, che nella giunta esecutiva del Goi ricopriva l\u2019importante carica di grande oratore, difese la scelta dell\u2019esponente social-riformista\".\nBissolati volle spiegare pubblicamente la propria posizione tenendo un discorso pubblico a Milano, al Teatro alla Scala. La sera dell'11 gennaio 1919 Bissolati si present\u00f2 in un teatro gremito in ogni ordine di posti. Ma la lettura del discorso fu interrotta pi\u00f9 volte dalla gazzarra organizzata da Mussolini e Marinetti, in cui nazionalisti, futuristi ed ex combattenti gli impedirono di parlare, senza peraltro essere contrastati dalle autorit\u00e0 pubbliche.\nIn occasione delle elezioni politiche del 1919, che si tennero in novembre, Bissolati risult\u00f2 nuovamente eletto nel suo collegio di Cremona.\nL'ultimo saluto dei socialisti.\nIl 1\u00ba maggio 1920 venne posta la prima pietra della nuova sede milanese dell'\"Avanti!\" in via Ludovico da Settala, che verr\u00e0 costruita grazie alla sottoscrizione popolare lanciata all'indomani della devastazione fascista del 15 aprile 1919 della precedente sede di via San Damiano 16:\nLeonida Bissolati mor\u00ec a Roma il 6 maggio 1920 per un'infezione post-operatoria. \n\u00c8 sepolto a Roma nel Cimitero del Verano.\nRiferimenti nella cultura di massa.\nIl suo nome \u00e8 citato nel film \"I cinque dell'Adamello\", regia di Pino Mercanti (1954)."}
{"id": "54221", "revid": "81103", "url": "https://it.wikipedia.org/wiki?curid=54221", "title": "Arco di Costantino", "text": "Larco di Costantino \u00e8 un arco trionfale a tre fornici (con un passaggio centrale affiancato da due passaggi laterali pi\u00f9 piccoli), situato a Roma, a breve distanza dal Colosseo. L'Arco pu\u00f2 essere considerato come un vero e proprio museo di scultura romana ufficiale, straordinario per ricchezza e importanza. Le dimensioni generali del prospetto sono di 21 m di altezza, 25,9 metri di larghezza e 7,4 m di profondit\u00e0.\nStoria.\nL'arco fu dedicato dal senato per commemorare la vittoria di Costantino I contro Massenzio nella battaglia di Ponte Milvio (28 ottobre 312) e inaugurato nel 315 in occasione dei \"decennalia\" (dieci anni di regno) dell'imperatore; la collocazione, tra il Palatino e il Celio, era sull'antico percorso dei trionfi.\nL'arco \u00e8 uno dei tre archi trionfali sopravvissuti a Roma: gli altri due sono l'arco di Tito (81\u201390 circa) e l'arco di Settimio Severo (202\u2013203). L'arco, come anche quello di Tito, \u00e8 quasi del tutto ignorato dalle fonti letterarie antiche e le informazioni che si conoscono derivano in gran parte dalla lunga iscrizione di dedica, ripetuta su ciascuna faccia principale dell'attico.\nNonostante la tradizione agiografica dell'apparizione della Croce durante la battaglia di Ponte Milvio, all'epoca della costruzione dell'arco Costantino non aveva ancora reso pubblica alcuna simpatia verso il Cristianesimo; l'imperatore, che aveva ribadito libert\u00e0 di culto alle popolazioni dell'Impero Romano nel 313, partecip\u00f2 solo nel 325 al concilio di Nicea. Nonostante la discussa frase \"instinctu divinitatis\" (\u00abper ispirazione divina\u00bb) sull'iscrizione, \u00e8 verosimile che all'epoca Costantino mantenesse perlomeno una certa equidistanza tra le religioni, anche per ragioni di interesse politico. Tra i rilievi dell'arco sono infatti presenti scene di sacrificio a diverse divinit\u00e0 pagane (nei tondi adrianei) e busti di divinit\u00e0 sono presenti anche nei passaggi laterali, mentre altre divinit\u00e0 pagane erano raffigurate sulle chiavi dell'arco. Significativamente per\u00f2, tra i pannelli riciclati da un monumento dell'epoca di Marco Aurelio, furono tralasciati nel reimpiego proprio quelli che si riferiscono al trionfo e al sacrificio capitolino (che oggi sono ai Musei Capitolini), raffiguranti quindi la pi\u00f9 alta cerimonia della religione di Stato pagana.\nNel 1530 Lorenzino de' Medici venne cacciato da Roma per aver tagliato per divertimento le teste sui rilievi dell'arco, che vennero in parte reintegrate nel XVIII secolo.\nNel 1960, durante i Giochi della XVII Olimpiade di Roma, l'arco di Costantino fu lo spettacolare traguardo della leggendaria maratona vinta a piedi scalzi dall'etiope Abebe Bikila.\nDiscussioni sulla datazione.\nSulla base di scavi condotti nelle fondazioni dell'arco, su uno dei lati, \u00e8 stata proposta l'ipotesi che il monumento sia stato costruito all'epoca di Adriano e successivamente pesantemente rimaneggiato in epoca costantiniana, con lo spostamento in fuori delle colonne, il rifacimento dell'intero attico, l'inserimento del Grande fregio traianeo sulle pareti interne del passaggio centrale, e l'esecuzione dei rilievi e delle decorazioni riconosciute di epoca costantiniana, sia per mezzo della rilavorazione dei blocchi gi\u00e0 inseriti nella muratura, sia con l'inserzione di nuovi elementi. All'originaria decorazione del monumento apparterrebbero dunque i Tondi adrianei.\nArchitettura.\nL'arco \u00e8 costruito in opera quadrata di marmo nei piloni, mentre l'attico, che ospita uno spazio accessibile, \u00e8 realizzato in muratura e in cementizio rivestita all'esterno di blocchi marmorei. Sono stati utilizzati indifferentemente marmi bianchi di diverse qualit\u00e0, reimpiegati da monumenti pi\u00f9 antichi, e sono stati riutilizzati anche buona parte degli elementi architettonici e delle sculture della sua decorazione. L'arco misura 21 metri di altezza (con l'attico), 25,70 di larghezza e 7,40 di profondit\u00e0. Il fornice centrale \u00e8 largo 6,50 metri e alto 11,45.\nLa struttura architettonica riprende molto da vicino quella dell'arco di Settimio Severo nel Foro Romano, con i tre fornici inquadrati da colonne sporgenti su alti plinti; anche alcuni temi decorativi, come le \"Vittorie\" dei pennacchi del fornice centrale, sono ripresi dal medesimo modello.\nLa cornice dell'ordine principale \u00e8 costituita da elementi rettilinei di reimpiego (datati all'et\u00e0 antonina o primo-severiana), integrati da copie costantiniane per gli elementi sporgenti sopra le colonne, pi\u00f9 accuratamente scolpiti sulla fronte che sui fianchi. Ancora di reimpiego sono i capitelli corinzi (sempre di epoca antonina), i fusti rudentati in marmo giallo antico e le basi delle colonne (capitelli e basi delle retrostanti lesene sono invece copie costantiniane, mentre i fusti delle lesene, probabilmente di reimpiego, sono stati quasi tutti sostituiti nei restauri settecenteschi). Di epoca domizianea, ma con rilavorazioni successive, \u00e8 anche il coronamento di imposta del fornice centrale.\nDi epoca costantiniana sono invece gli archivolti del fornice centrale e gli elementi lisci (coronamenti e zoccoli, fregio, architrave e basi dell'ordine principale, archivolti e coronamenti di imposta dei fornici laterali), che presentano spesso modanature semplificate e con andamento non precisamente allineato.\nLe iscrizioni.\nAl centro dell'attico \u00e8 presente la seguente iscrizione:\nSull'iscrizione dell'attico la frase \"instinctu divinitatis\" (\"per ispirazione divina\"), nella terza riga, ha causato lunghe discussioni tra gli studiosi, in relazione alla posizione dell'imperatore nei confronti della religione cristiana e al racconto dello storico Eusebio di Cesarea, che riferisce l'episodio dell'apparizione della croce a Costantino prima della battaglia contro Massenzio. \u00c8 probabile che l'allusione sia volutamente oscura: l'imperatore in quest'epoca, pur avendo un atteggiamento di benevolenza nei confronti della religione monoteista, che egli vedeva come possibile base ideologica del potere imperiale, e affine in questo senso al culto dinastico del \"Sol Invictus\", mantiene ancora una certa equidistanza.\nAltre iscrizioni sono presenti sulle pareti interne del fornice centrale ( e ) e al di sopra dei fornici laterali (sulla facciata nord: e sulla facciata sud: ): queste ultime si riferiscono alla celebrazione dei \"decennalia\" e all'auspicio per i \"vicennalia\", ossia ai festeggiamenti per i dieci o venti anni di regno.\nI rilievi.\nLo schema decorativo dei rilievi si pu\u00f2 riassumere in breve cos\u00ec (per gli approfondimenti si rimanda ai paragrafi successivi):\nI rilievi riutilizzati richiamano le figure dei \"buoni imperatori\" del II secolo (Traiano, Adriano e Marco Aurelio), a cui viene cos\u00ec assimilata la figura di Costantino a fini propagandistici: all'imperatore, impegnato a stabilire la legittimit\u00e0 della sua successione di fronte allo sconfitto Massenzio (tetrarca al pari di Costantino). Massenzio era stato dopotutto ben voluto a Roma, perch\u00e9 aveva esercitato il suo potere proprio dall'antica capitale, per questo Costantino si propose ideologicamente come il ripristinatore dell'epoca felice del II secolo d.C.\nL'uso di materiale di recupero di monumenti antichi, che divenne abituale a partire proprio da questi anni, \u00e8 probabile che fosse dettato, almeno nella scelta di cosa apporre sull'arco, secondo valori pi\u00f9 simbolici che pratici: si presero \"citazioni\" degli altri imperatori molto amati, le cui teste vennero rilavorate per dare loro le sembianze di Costantino, che si proponeva quindi come loro diretto erede. Nello scolpire le nuove teste (oggi in gran parte sostituite nei restauri settecenteschi, con alcune lacune come nei pannelli aureliani) alcune vennero dotate del \"nimbus\" (l'antenato dell'aureola), come mostrano alcune tracce superstiti, a simboleggiare l'enfasi posta sulla \"maiestas\" imperiale (pi\u00f9 tardi sarebbe diventato un simbolo di santit\u00e0 cristiana). Pu\u00f2 darsi che nei quattro tondi adrianei con scene di sacrificio le teste raffigurassero anche Licinio o Costanzo Cloro.\nI rilievi si dispongono, insieme a quelli appositamente eseguiti all'epoca, in modo simmetrico sulle due facciate (nord e sud) e sui due lati corti (est ed ovest) dell'arco. Come tipico negli archi romani decorati da rilievi, sulla facciata esterna (a sud) prevalgono scene di guerra, mentre sulla facciata interna (a nord), rivolta verso la citt\u00e0, scene di pace.\nGrande fregio traianeo e Daci dell'attico.\nSull'arco sono reimpiegate in tutto otto lastre di un unico grande fregio di circa 3 m di altezza con scene di battaglia, in marmo pentelico (greco): coppie di lastre contigue compongono i quattro pannelli a rilievo, collocati sulle pareti laterali del fornice centrale e sui lati corti dell'attico. Il fregio raffigurava le gesta dell'imperatore Traiano durante le campagne di conquista della Dacia (102-107) e forse proveniva dal Foro di Traiano.\nIl fregio doveva essere completato da altre lastre in parte perdute in parte individuate da frammenti al Louvre, all'Antiquarium Forense e al Museo Borghese: la ricostruzione della sua lunghezza complessiva e l'individuazione della sua originaria collocazione sono tuttora discusse. Le teste dell'imperatore nelle lastre reimpiegate sull'arco sono state tutte rilavorate come ritratti di Costantino. Calchi delle lastre sono ricomposti nella loro originaria unit\u00e0 nel Museo della Civilt\u00e0 Romana a Roma.\nIl fregio, nelle parti combacianti sull'Arco, raffigura (da destra a sinistra), la conquista di un villaggio dacico da parte della cavalleria e la fanteria romana che spingono i prigionieri; in secondo piano i soldati, sullo sfondo delle capanne del villaggio, mostrano le teste mozzate dei barbari; i prigionieri sono incalzati dall'altro lato da una carica della cavalleria guidata dall'imperatore stesso e seguito da signiferi e cornicini; infine vi si vede Traiano che entra a Roma, incoronato da una Vittoria e portato verso la citt\u00e0 dalla personificazione della \"Virtus\" in abito amazzonico. Il fregio storico, dove i Daci sono ben riconoscibili nei loro costumi, \u00e8 stato confrontato coi rilievi della Colonna Traiana, arrivando a ipotizzare la presenza dello stesso maestro nelle due opere, anche se qui mancano gli intenti di fedele ricostruzione storica degli avvenimenti e della sequenza temporale, nonostante alcune scene siano simili (scena 51, \"Traiano riceve le teste di due capi daci\" e le scene di cavalleria alla carica). Se si tratta della stessa mano, almeno nei disegni e nella concezione, siamo comunque di fronte a due contenuti diversi (narrativo-cronistico e celebrativo-simbolico) espressi con linguaggi differenti, nonostante alcuni inconfondibili tratti comuni, come il solco di contorno per le figure, alcuni schemi compositivi e il ritratto dei barbari vinti come onorevoli avversari. La presenza della scena dell\"adventus\" (\u00abritorno\u00bb), non presente nella Colonna, forma una sorta di continuazione del racconto delle imprese di Traiano.\nLo stile del fregio \u00e8 \"baroccheggiante\", con una composizione affollata e complessa, con l'uso di un ricco chiaroscuro, con un notevole senso della spazialit\u00e0 dato dagli elementi non disposti su uno sfondo piatto ma variamente \u00abfluttuanti\u00bb (teste, alberi, lance).\nSempre dal Foro di Traiano provengono le otto statue di prigionieri Daci in marmo pavonazzetto collocate su basamenti in marmo cipollino come decorazione dell'attico (testa e mani delle sculture e una delle figure per intero, in marmo bianco, sono dovute al restauro eseguito nel 1742 dallo scultore Pietro Bracci).\nTondi adrianei.\nOtto rilievi circolari dell'epoca dell'imperatore Adriano di oltre 2 m di altezza sono collocati al di sopra dei fornici laterali, sulle due facciate, inseriti a due a due in un campo rettangolare che in origine era ricoperto da lastre di porfido. La ragione dell'attribuzione all'epoca adrianea \u00e8 essenzialmente legata, oltre che per fattori stilistici e nella scelta delle scene, alla presenza (almeno tre volte) della ben nota figura di Antinoo, il ragazzo amato da Adriano.\nRaffigurano alternativamente scene di caccia (\"partenza per la caccia, cacce all'orso, al cinghiale, al leone\") e scene di sacrificio a divinit\u00e0 pagane, collegate ciascuna ad una delle cacce. Anche in questi tondi, in particolare su quelli collocati sulla facciata sud, le teste dell'imperatore sono state rilavorate: come ritratti di Costantino, nelle scene di sacrificio, e di Licinio o di Costanzo Cloro nelle scene di caccia; viceversa per i tondi collocati sulla facciata nord. Alle effigi di Costantino venne aggiunto il \"nimbus\" (aureola), spettante ormai alla \"maiestas\" imperiale. Discussa \u00e8 la provenienza dei rilievi, forse da un monumento dedicato ad Antinoo situato sul Palatino; meno probabile la provenienza dal tempio del Divo Traiano o da un arco posto all'ingresso del tempio stesso, per le scene incompatibili con un monumento postumo. Esiste anche la recente ipotesi che i tondi si trovassero originariamente proprio su questo arco, forse adrianeo nella sua prima edificazione, che sarebbe stato ricomposto e ridecorato all'epoca di Costantino, ma la rilavorazione subita dalle incorniciature per l'inserimento nella nuova collocazione sembra smentire questa ipotesi.\nLa cronologia dell'opera \u00e8 fissata tra il 130 e il 138.\nL'ordine attuale dei tondi sull'arco, che differisce dall'originario ordine delle scene, \u00e8 il seguente:\nAffiancano l'imperatore nelle scene due o tre personaggi, a cavallo in due dei rilievi di caccia, e a piedi negli altri. Le composizioni sono attentamente studiate attorno alla figura imperiale e gli sfondi sono essenziali, secondo le convenzioni dell'arte ellenistica (fronde di alberi, un arco che simboleggia la partenza, ecc.). L'esecuzione \u00e8 molto fine, come testimoniano i panneggi, le teste e la cura dei dettagli. Totalmente assente \u00e8 l'enfasi e la partecipazione narrativa del fregio traianeo, risolta qui in una misurata compostezza. Il tema della caccia, che proprio Adriano riport\u00f2 in voga, \u00e8 connesso all'esaltazione eroica del sovrano secondo uno schema risalente a Alessandro Magno e tipico delle antiche civilt\u00e0 orientali. Pi\u00f9 incerto \u00e8 il motivo della presenza dei quattro sacrifici campestri.\nPannelli di Marco Aurelio.\nSull'attico, ai lati dell'iscrizione, sono murati otto rilievi rettangolari (alti pi\u00f9 di 3 metri) che raffigurano diversi episodi delle imprese dell'imperatore Marco Aurelio contro i Quadi e i Marcomanni (definitivamente sconfitti nel 175). Le teste dell'imperatore sono state rilavorate anche in questo caso, come ritratti probabilmente di Costantino e Licinio (oggi le teste sono quelle del restauro del XVIII secolo e raffigurano Traiano, in quanto all'epoca i rilievi erano stati attribuiti all'epoca di questo imperatore). Fanno forse parte della serie altri tre rilievi analoghi per dimensioni ma alcune con differenze stilistiche oggi esposti a palazzo dei Conservatori. In ogni caso il medesimo soggetto delle imprese e la presenza fissa, alle spalle dell'imperatore, di un personaggio indicato come il genero e, per un certo periodo, successore \"in pectore\" di Marco Aurelio, Tiberio Claudio Pompeiano, fa propendere per un'origine comune dei rilievi.\nL'attuale ordine dei rilievi sull'arco \u00e8 il seguente (sulla base della ricostruzione delle guerre marcomanniche):\nI dodici rilievi originari provenivano forse da un arco trionfale dedicato a Marco Aurelio, oggi scomparso. In alternativa, sono stati collegati al complesso celebrativo eretto in onore dell'imperatore dal figlio Commodo nel Campo Marzio, di cui oggi rimane la Colonna Antonina e a cui forse apparteneva anche la celebre statua equestre di Marco Aurelio bronzea, poi collocata al centro di piazza del Campidoglio da Paolo III nel 1538.\nL'ordine dei pannelli nel monumento originario era diverso da quello odierno sull'arco, dove i rilievi furono collocati seguendo non tanto un ordine narrativo, quanto la suddivisione delle due facciate per le tematiche di guerra (a sud) e di pace (a nord) e ricercando inoltre effetti di insieme, come ad esempio per l'accostamento degli episodi della partenza (\"Profectio\") e dell'arrivo (\"Adventus\"), che presentavano in tal mondo un continuo sfondo di edifici. I pannelli, attribuiti al cosiddetto Maestro delle Imprese di Marco Aurelio, sono tra le opere pi\u00f9 significative della svolta nell'arte all'epoca di Commodo: in queste opere lo spazio \u00e8 concepito per essere compatibile con il punto di vista dell'osservatore e gli elementi del rilievo sono disposti come se tra di essi circolasse veramente l'atmosfera (come nei vessilli che penzolano davanti alle architetture di fondo), secondo una spazialit\u00e0 inesistente nel mondo greco e sperimentata a Roma gi\u00e0 nei rilievi dell'Arco di Tito, anche se in maniera meno coerente. L'anonimo artista era padrone della tecnica ellenistica, dal cui solco comunque non si allontan\u00f2, piegandola per\u00f2 a nuovi valori formali tipicamente romani. Nei suoi rilievi \u00e8 presente anche la piet\u00e0 e il coinvolgimento per la condizione dei vinti (come nella Colonna Traiana): esemplare \u00e8 il gruppo del rilievo VII dove si vede un capo barbaro supplice e infermo, sorretto da un giovinetto.\nLe scene sono di tipo onorario, non trionfale, in quanto il Senato non stabil\u00ec il trionfo per l'imperatore al ritorno delle campagne del 171-172; dall'analisi delle scene trattate i rilievi sono databili al 173 e si spingono a descrivere eventi futuri, immaginati dai senatori, come la scena della \"Liberitas\", che di fatto non ebbe luogo.\nSono di restauro nei rilievi le otto teste dell'imperatore (Costantino), e altre teste mancanti dei personaggi, eseguite nel 1742 dallo scultore Pietro Bracci.\nTondi costantiniani.\nSui lati corti dell'arco il ciclo \u00e8 completato da due tondi appositamente scolpiti per l'arco all'epoca di Costantino; sul lato est il Sole-Apollo sulla quadriga sorge dal mare, mentre sul lato ovest la Luna-Diana guida invece una biga che si immerge nell'Oceano: i due rilievi inquadrano la vittoria dell'imperatore in una dimensione cosmica.\nFregio costantiniano.\nAl di sopra dei fornici laterali e sotto i tondi adrianei, un fregio continuo (alto poco meno di 1 m) che prosegue anche sui lati corti del monumento con il raccordo di elementi angolari, fu scolpito all'epoca di Costantino direttamente sui blocchi che compongono la muratura, leggermente sporgenti. L'opera \u00e8 una delle pi\u00f9 significative dell'arte costantiniana perch\u00e9 mostra con estrema chiarezza una serie di elementi di rottura rispetto alla tradizione classica antecedente.\nIl racconto, che riguarda gli episodi della guerra contro Massenzio e la celebrazione della vittoria di Costantino a Roma, inizia sul lato corto occidentale e prosegue girando intorno all'arco in senso antiorario per terminare all'angolo nordoccidentale:\nIl fregio costantiniano, da leggere secondo una narrazione continua, marcata dalla successione dei singoli episodi, prosegue in questo senso la tradizione romana del rilievo storico, e tuttavia se ne distacca nettamente dal punto di vista stilistico, segnando l'abbandono del naturalismo di origine ellenistica a favore di un pi\u00f9 marcato carattere simbolico. Le figure sono pi\u00f9 tozze, con le teste leggermente sproporzionate rispetto ai corpi. Le scene sono di massa, affollate di personaggi e denotano una perdita di interesse verso la figura individuale isolata tipica della visione artistica greca. In crescita rispetto alla tradizione precedente \u00e8 il ricorso al trapano, che crea scavature pi\u00f9 profonde, quindi ombre pi\u00f9 scure in netto contrasto con le zone illuminate. Privilegiando la linea di contorno rispetto ad una reale consistenza volumetrica, e i volti con gli occhi grandi e sbarrati sono segnati da un marcato espressionismo.\nNella scena dell\"Oratio\" l'imperatore si erge seduto al centro in posizione rialzata sulla tribuna, l'unico in posizione frontale (a parte le due statue dei suoi predecessori), acquistando una valenza sacrale, come di una divinit\u00e0 che si mostri ai fedeli isolata nella sua dimensione trascendente e sacrale, sottolineata anche dalle dimensioni leggermente maggiori della sua figura. Si tratta infatti di uno dei primissimi casi a Roma di proporzioni tra le figure organizzate secondo gerarchia (una caratteristica tipica della successiva arte paleocristiana e medievale): la grandezza delle figure non dipende pi\u00f9 dalla loro posizione nello spazio, ma dalla loro importanza.\nUn altro elemento interessante \u00e8 la perdita dei rapporti spaziali: lo sfondo del rilievo mostra i monumenti del foro romano visibili all'epoca, ma la loro collocazione non \u00e8 realistica rispetto al sito sul quale si svolge la scena (i rostra), anzi sono collocati allineati e paralleli alla superficie del rilievo. Ancora pi\u00f9 inconsueta \u00e8 rappresentazione in \"prospettiva ribaltata\" dei due gruppi laterali di popolani, che dovrebbero stare teoricamente davanti alla tribuna ed invece sono ruotati e schiacciati ai due lati.\nSono tutte, queste, caratteristiche dell'arte tardoantica, che anticipa le realizzazioni dell'arte medioevale e a sua volta era in parte stata anticipata dalla corrente artistica \"plebea\" e \"provinciale\" che si intreccia con l'arte ufficiale lungo tutta l'evoluzione dell'arte romana: in questo periodo storico questa forma di arte giunge a Roma, perch\u00e9 la stessa classe dirigente (proprietari terrieri, ricchi mercanti ed ufficiali), compresi gli stessi imperatori proviene dalle province.\nL'allontanamento dalle ricerche naturalistiche dell'arte greca portava d'altro canto una lettura pi\u00f9 immediata ed una pi\u00f9 facile interpretazione delle immagini. Per lungo tempo questo tipo di produzione artistica venne vista come chiaro esempio di decadenza, anche se oggi studi pi\u00f9 ad ampio raggio hanno dimostrato come queste tendenze non fossero delle novit\u00e0, ma fossero invece gi\u00e0 presenti da secoli nei territori delle province e che il loro emergere nell'arte ufficiale fu il rovescio di un processo di irradiazione artistica dal centro verso la periferia con l'inevitabile ritorno anche in senso opposto delle tendenze dalle periferie al centro (verificatorsi anche in altre epoche storiche).\nAltri rilievi costantiniani.\nAltre decorazioni scultoree eseguite in epoca costantiniana sono:\nLe figure allegoriche costantiniane sono nello stile classicista del recupero della tradizione figurativa voluto da Costantino, ma il loro contenuto \u00e8 svuotato, la forma denota ormai stanchezza (come era accaduto nella base dei Decennalia di Diocleziano), il volume \u00e8 appiattivo e la resa scivola facilmente nel disegnativo e calligrafico (si vedano ad esempio i panneggi delle Vittorie). Rispetto al fregio storico, animato dalla viva stereometria dell'epoca tetrarchica, si nota uno stile diverso, anche se nel complesso tutti i rilievi costantiniani sembrano usciti dalla stessa officina urbana, dalla quale dovettero anche uscire le maestranze impegnate nella decorazione della basilica di Massenzio, di alcuni sarcofagi pagani e cristiani (come il Sarcofago dogmatico), per tutto il primo trentennio del IV secolo."}
{"id": "54225", "revid": "37401", "url": "https://it.wikipedia.org/wiki?curid=54225", "title": "Caldei", "text": "I Caldei (dall'accadico \"Kaldu\", forse dalla protoforma \"*Ka\u0161du,\" in siriaco \u071f\u0710\u0720\u0715\u0718 \"Kaldo\", in ebraico \u05db\u05e9\u05b9\u05d3\u05d9\u05dd \"kasidim\", in greco \u03a7\u03b1\u03bb\u03b4\u03b1\u03af\u03b1 \"Khald\u00e0ia/Haldh\u00e8a\" ) furono un popolo semita, abitante la parte meridionale della Mesopotamia, la cui esistenza \u00e8 attestata fin dai testi assiri del IX secolo a.C..\nNel corso della seconda met\u00e0 dell'VIII secolo a.C. i Caldei si mescolarono con le differenti popolazioni abitanti l'area babilonese perdendo le proprie caratteristiche etniche.\nConnessi alle trib\u00f9 aramaiche ma distinti etnicamente da questi il loro territorio di insediamento era la parte inferiore dell'Eufrate, da Nippur a Ur e Uruk.\nSi conoscono cinque trib\u00f9 caldee dagli annali del re assiro Sennacherib, che cos\u00ec le elencano:\nI condottieri caldei vengono indicati sempre al plurale come \"\u0161arr\u0101ni\", 're', o \"ra's\u0101ni\". \nI Caldei furono alleati degli Elamiti nelle guerre condotte da costoro contro gli Assiri nel corso dell'VIII e del VII secolo a.C.\nNel 721 a.C. il condottiero caldeo Marduk-apla-iddina II (Merodach-Baladan) usurp\u00f2 il trono di Babilonia strappandolo al re assiro \u0160ulmanu-a\u0161ared V, organizzando quindi un'alleanza con gli Elamiti in funzione anti assira. \nNel 694 a.C. ancora un principe caldeo sul trono di Babilonia, Mu\u0161ezib-Marduk, organizz\u00f2 una coalizione di Babilonesi, Elamiti, Aramei la quale, unita ad alcune trib\u00f9 originarie dei Monti Zagros, mosse ancora una volta contro gli Assiri sconfiggendoli ad Halule sul Tigri. Le gravi perdite subite non consentirono tuttavia a questa coalizione di finalizzare tale vittoria. \nNel 626 a.C. il condottiero caldeo Neb\u00fb-apal-usur fond\u00f2 la dinastia neo-babilonese (o caldea) promuovendo un'alleanza con i Medi di stirpe iranica, nella lotta contro gli Assiri. \nNel 614 a.C. i Medi, guidati dal re \u1e2aavach\u0161tra (Ciassare), conquistarono la capitale assira, Assur. Raggiunti a battaglia terminata dalle truppe di Neb\u00fb-apal-usur, i Medi e i Babilonesi conclusero un'alleanza dinastica con il matrimonio del figlio di Neb\u00fb-apal-usur, Nabu-kudurri-usur II, e la figlia di \u1e2aavach\u0161tra, Amytis. \nLa dinastia caldea continu\u00f2 a governare la Babilonia fino alla conquista persiana del 539 a.C.\nL'identificazione dei Caldei come Babilonesi e come sinonimo di astrologi, risale allo scrittore ellenistico di origine babilonese, Berosso (III secolo a.C.).\nDa menzionare, sempre in campo astrologico, la scoperta da parte dei Caldei del Ciclo di Saros."}
{"id": "54226", "revid": "125279537", "url": "https://it.wikipedia.org/wiki?curid=54226", "title": "Lista di partiti comunisti", "text": "In questa voce sono elencati e analizzati i movimenti politici che si richiamano al comunismo, il cui scopo \u00e8 la realizzazione di una societ\u00e0 socialista attraverso un'azione rivoluzionaria, ritenendo che non vi sia altra via, se non in casi particolari.\nI movimenti che si possono ricondurre a questa definizione sono molti, vari e talvolta in contrasto tra loro. Inizialmente sono caratterizzati da un'ideologia marxista-leninista che considera prioritaria l'azione rivoluzionaria. L'organizzazione del partito s'imposta come movimento di massa all'interno del quale si deve formare una dialettica sulle iniziative e le modalit\u00e0 di azione.\nL'impostazione deve mantenere comunque saldi i principi del socialismo scientifico e l'azione internazionalista per lo scioglimento degli stati nazionali e il superamento del capitalismo.\nCon la vittoria, nella guerra civile russa e la conquista del potere, il partito bolscevico sovietico perde parte del suo carattere rivoluzionario per assumere una veste pi\u00f9 burocratizzata e verticistica sotto il potere di Stalin. In questa nuova fase si formano molti partiti e movimenti che si rifanno al modello stalinista, caratterizzati per una maggior specificit\u00e0 da un'impronta nazionalista. Allo stesso tempo per\u00f2 nascono movimenti, ad esempio realt\u00e0 trotskiste ma non solo, che pur richiamandosi al pensiero di Karl Marx e Lenin si contrappongono a Stalin considerandolo non solo responsabile della burocratizzazione sovietica ma anche un ostacolo alla nascita di forze genuinamente internazionaliste.\nLa fine della seconda guerra mondiale libera l'URSS dal complesso dell'accerchiamento fondendogli una serie di stati satelliti e la possibilit\u00e0 di finanziare movimenti rivoluzionari comunisti e socialisti in chiave anticoloniale e antistatunitense. In questo periodo si organizzano movimenti comunisti che si distanziano dall'ideologia marxista formandone una propria o aggiungendo semplicemente un carattere di uguaglianza sociale e di propriet\u00e0 statale dei mezzi di produzione a un programma di liberazione dal giogo coloniale o a una ricerca di egemonia di stampo etnico-culturale.\nAlcuni esempi possono essere il maoismo, il sandinismo, il lumumbismo e gran parte dei movimenti terzomondisti. Spesso lungo il loro percorso storico mutano gli obbiettivi e le modalit\u00e0 con le quali raggiungerli. Con la fine dell'URSS i movimenti e i partiti di ispirazione stalinista tendono a sciogliersi e a rifondarsi su basi socialiste o socialdemocratiche; i movimenti che sono sorti dalla lotta di liberazione coloniale tendono a mantenere il nome e il potere modificando i concetti comunisti aprendosi al mercato e alla libera iniziativa.\nPer ogni Stato si possono identificare partiti, organizzazioni stabili che partecipano alla vita politica sia in elezioni pubbliche che in clandestinit\u00e0, associazioni e organizzazioni guerrigliere e terroriste, movimenti, organizzazioni instabili che mobilitano temporaneamente un certo numero di persone per influire sulla societ\u00e0, l'economia o la politica.\nAsia.\nIran.\nCommunist party of Iran\nWorker-communist Party of Iran (WPI)\nIraq.\n\u2022Partito Comunista Iracheno\nIsraele.\nThe Communist Party of Israel"}
{"id": "54227", "revid": "1346043", "url": "https://it.wikipedia.org/wiki?curid=54227", "title": "Philip Glass", "text": "Autore di musica contemporanea, \u00e8 solitamente considerato tra i capifila del minimalismo musicale con Steve Reich, La Monte Young, Terry Riley, John Adams. Esaurito il periodo di massima produzione minimalista, contrariamente agli autori succitati, a parte forse Adams, si \u00e8 progressivamente emancipato, scegliendo uno stile di pi\u00f9 facile fruizione, postminimalista, meno rigoroso, e spesso volto verso la tradizione sinfonica americana.\nDagli anni ottanta ha preferito prendere le distanze dal termine, mantenendo nel suo stile una forma iterativa, ma ampliando al massimo le possibilit\u00e0 espressive offerte dalla tonalit\u00e0, e accogliendo sempre pi\u00f9 suggestioni dalle culture musicali extraeuropee, interesse del resto gi\u00e0 manifestato all'inizio della carriera collaborando con il musicista indiano e compositore Ravi Shankar.\nTra le sue opere compaiono numerosi componimenti musicali di vario tipo, con una certa predilezione per le forme sceniche (teatro, danza, performance) e le colonne sonore di diversi film e documentari. Celebre, in quest'ultima categoria, la serie di film realizzati da Godfrey Reggio a cavallo tra il 1983 e il 2003 e basati su profezie degli indiani Hopi, nota come \"Trilogia Qatsi\": lo stesso Glass ha portato in tourn\u00e9e anche in Italia concerti live in cui il suo ensemble esegue le musiche direttamente sulle immagini dei film (prima esecuzione integrale: Torino, Settembre Musica, Auditorium \"Giovanni Agnelli\" del Lingotto, settembre 2005)\nHa collaborato con vari artisti della scena ambient (tra cui Brian Eno) e pop-rock (tra cui David Bowie, di cui ha adottato i temi di \"Low\" e \"Heroes\" per comporre le omonime sinfonie).\nPhilip Glass \u00e8 stato inoltre posizionato al numero 9 della Top 100 geni viventi stilata nel 2007 dalla rivista inglese \"The Telegraph\".\nBiografia.\nInfanzia e studi.\nPhilip Glass nasce a Baltimora, nel Maryland, figlio di immigrati ebrei provenienti dall'Ucraina. Il padre possiede un negozio di dischi dalla ricca offerta di lavori - spesso invenduti - di compositori di musica moderna (Paul Hindemith, B\u00e9la Bart\u00f3k, Dmitrij \u0160ostakovi\u010d) e musica classica (i quartetti per archi di Ludwig van Beethoven e i due trio per piano di Franz Schubert) che il giovane Glass arriver\u00e0 a conoscere molto presto. Da bambino studia il flauto presso il Peabody Conservatory of Music e a 16 anni si iscrive alla University of Chicago, dove studia matematica e filosofia. Frequenta successivamente la Juilliard School dove si dedica principalmente alle tastiere; tra i suoi insegnanti di composizione figurano Vincent Persichetti e William Bergsma. Nell'estate del 1960 studia con Darius Milhaud e compone un concerto per violino per una compagna di studi, Dorothy Pixley-Rothschild.\nA Parigi studia composizione con Nadia Boulanger dal 1963 al 1965, analizzando gli spartiti di Johann Sebastian Bach (\"Il clavicembalo ben temperato\"), Wolfgang Amadeus Mozart (i concerti per pianoforte) e Ludwig van Beethoven. Riferendosi a quegli anni nella sua autobiografia - \"Music by Philip Glass\", (1987) - Glass racconta che la musica eseguita ai concerti del \"Domaines Musicale\" di Pierre Boulez non lo appassionava (fatta eccezione per i lavori di John Cage e Morton Feldman), mentre era molto impressionato dagli spettacoli messi in scena da Jean-Louis Barrault al teatro Od\u00e9on e dai film della \"nouvelle vague\" francese, di registi come Jean-Luc Godard e Fran\u00e7ois Truffaut.\nDopo aver lavorato in Francia con Ravi Shankar alla colonna sonora del film \"Chappaqua\", Glass nel 1966 viaggia attraverso il nord dell'India, dove entra in contatto con la comunit\u00e0 dei rifugiati tibetani. Diventa buddhista e incontra il quattordicesimo Dalai Lama, Tenzin Gyatso, nel 1972.\nDal lavoro con Ravi Shankar e dalla percezione delle propriet\u00e0 ipnotiche dei ritmi indiani nasce lo stile compositivo di Philip Glass. Tornato a casa, rinnega i suoi lavori precedenti, scritti con uno stile moderatamente moderno simile a quello di Darius Milhaud, Aaron Copland e Samuel Barber, e inizia a comporre pezzi austeri basati su ritmi compulsivi. Tra questi primi lavori di taglio minimalista figurano le musiche per una commedia di Samuel Beckett (\"Com\u00e9die\", 1963) ed un quartetto d'archi (\"No.1\", 1966).\nNel 2015 ha pubblicato la propria Autobiografia, dal titolo \"Parole senza musica\".\nIl minimalismo.\nRicevendo poca attenzione dagli esecutori e dagli spazi di esecuzione tradizionali, Glass forma un gruppo nei tardi anni sessanta a New York con i suoi ex compagni di studi, tra cui Steve Reich e Jon Gibson, iniziando ad esibirsi all'interno delle gallerie d'arte. Queste gallerie rappresentavano l'effettivo punto di contatto tra il minimalismo musicale ed il minimalismo nelle arti visive - oltre alle amicizie personali tra gli artisti che, avendo interessi artistici simili, supportavano l'attivit\u00e0 musicale di Glass e Reich e spesso preparavano i poster per i loro concerti.\nIl primo concerto della \"nuova\" musica di Philip Glass \u00e8 una serata alla \"Jonas Mekas's Film-Makers Cinematheque\" nel 1968. In questo concerto vengono inclusi \"Music in the shape of a square for two flutes\" (un omaggio a Erik Satie, eseguito da Glass e Gibson) e \"Strung Out for amplified solo violin\", eseguito dalla violinista Pixley-Rothschild. Gli spartiti sono appesi alle pareti ed i musicisti devono spostarsi durante l'esecuzione. La risposta \u00e8 entusiastica, anche se il pubblico consiste principalmente di artisti e appassionati di arti visive e \"performance art\", gi\u00e0 molto ben disposti verso l'approccio riduzionista di Glass.\nOltre all'eseguire la propria musica, Glass lavora come tassista, gestisce con Steve Reich una compagnia di traslochi e fa da assistente allo scultore Richard Serra. In questo periodo conosce e stringe amicizie con altri artisti della scena di new York, tra cui Sol LeWitt, Nancy Graves, Laurie Anderson e Chuck Close. Dopo alcune divergenze con Steve Reich fonda il proprio Philip Glass Ensemble (mentre Reich fonda il gruppo \"Steve Reich and Musicians\") in cui entrano le tastiere, i fiati (sassofono e flauto) ed una voce di soprano.\nInizialmente il lavoro continua ad essere rigorosamente minimalista, diatonico e strutturato ripetitivamente, come in \"\"Two Pages\", \"Contrary Motion\"\" e \"Music in Fifths\" (un omaggio a Nadia Boulanger che trov\u00f2 delle \"quinte nascoste\" nei suoi lavori di studente). Col tempo l'austerit\u00e0 viene meno, la musica sempre pi\u00f9 complessa e drammatica, come in \"Music in Similar Motion\" (1969) e in \"Music with Changing Parts\" (1970). La serie culmina, nell'esecuzione della durata di quattro ore, di \"Music in Twelve Parts\" (1971-1974), inizialmente concepito come un'unica composizione con dodici parti strumentali e successivamente evoluto in una composizione ciclica che riassume l'opera di Glass e la trascende - nella parte finale la voce soprano canta un tema dodecafonico.\nLa \"Portrait Trilogy\": \"Einstein on the Beach\", \"Sathyagraha\" e \"Akhnaten\".\nGlass continua il proprio lavoro con due serie di opere strumentali, \"Another Look at Harmony\" (1975) e \"Fourth Series\" (1978-79), mentre \u00e8 la sua musica per le produzioni teatrali a diventare pi\u00f9 famosa. La prima opera \u00e8 una collaborazione con Robert Wilson, una composizione che successivamente Glass identificher\u00e0 come la prima di una trilogia di ritratti: \"Einstein on the Beach\" (composta nel 1975 ed eseguita per la prima volta nel 1976), centrata sulla figura di Albert Einstein, in cui figurano il suo gruppo, un violino solista, un coro e gli attori. Il \"Washington Post\" lo recensisce con parole entusiastiche.\nGlass continua a produrre musica per opere teatrali componendo nel 1980 l'opera \"Satyagraha\", incentrata sui primi anni di vita del Mahatma Gandhi e sulle sue esperienze in Sudafrica. L'opera \u00e8 anche un punto di svolta per Glass, che scrive per la prima volta dopo 15 anni per un'orchestra sinfonica, anche se le parti principali rimangono riservate a delle voci soliste e al coro.\nLa trilogia si completa con \"Akhnaten\" (1983-84), ritratto del faraone Akhenaton, una potente composizione vocale e orchestrale cantata in accadico, ebraico biblico e antico egizio. Alla parte cantata si alterna un attore che recita antichi testi egiziani nella lingua del pubblico. I violini spariscono e l'orchestra assume \"un suono basso e scuro, che caratterizza l'opera e si adatta molto bene al suo soggetto\" (da \"Music by Philip Glass\", 1985).\nNello stesso anno Glass collabora con Robert Wilson alla stesura di un'altra opera, \"the CIVIL warS\", che debutta all'Opera di Roma.\nMusica per il teatro: Glass e Samuel Beckett.\nI lavori di Glass per il teatro in questo periodo includono molte composizioni per la compagnia teatrale \"Mabou Mines\", che ha cofondato nel 1970, che consistono principalmente in musiche per scritture e adattamenti della prosa di Samuel Beckett, quali \"The Lost Ones\" (1975), \"Cascando\" (1975), \"Mercier and Camier\" (1979), \"Endgame\" (1984) and \"Company\" (1984). Beckett approv\u00f2 l'adattamento fatto dalla compagnia di \"The Lost Ones\", ma disapprov\u00f2 in maniera veemente la messa in scena di \"Endgame\" all\"'American Repertory Theatre\" di Cambridge per la regia di Joanne Akalaitis. I quattro brevi pezzi composti per \"Company\" per quartetto d'archi, destinati ad essere eseguiti negli intervalli del dramma, divennero successivamente un brano da concerto per orchestra d'archi e vennero anche pubblicati separatamente.\nIl postminimalismo: dal concerto per violino alla sinfonia numero 3.\nA partire dalle composizioni di opere e musiche per il teatro, Glass - specialmente a cavallo tra gli anni ottanta e novanta - scrive sempre pi\u00f9 per \"ensembles\" pi\u00f9 accessibili, come i quartetti d'archi e le orchestre sinfoniche, ritornando cos\u00ec in qualche modo verso le radici stilistiche dei suoi studi compositivi. Con questa direzione, i lavori per orchestra e da camera risultano essere scritti con una vena pi\u00f9 lirica e poetica. Nei suoi lavori Glass arriva ad impiegare antiche forme musicali come quella della ciaccona, come ad esempio nel \"Satyagraha\" e nei movimenti lenti del suo \"Violin Concerto\" (1987) e della \"Symphony No.3\" (1995). Vi sono inoltre richiami a stili musicali storici (il barocco, il classico, il primo romanticismo e la musica classica di inizio del XX secolo), senza che tuttavia Glass abbandoni la propria cifra stilistica individuale, n\u00e9 a farne un mero \"pastiche\".\nIl \"Violin Concerto\" consiste di tre movimenti quasi neo-barocchi, su cui vengono cantati testi scritti nella lingua di Akhenaton. Nel 1992 il concerto viene eseguito dalla Vienna Philharmonic Orchestra condotta da Gidon Kremer. Ad esso fanno seguito una trilogia Sibeliana (\"\"The Light\", \"The Canyon\", \"Itaipu\"\", 1987-1989), \"The Voyage\", commissionata dalla Metropolitan Opera e altre due sinfonie da tre movimenti (\"Low\" nel 1992 ed una seconda nel 1994).\nGlass descrive la sua \"Symphony No.2\" come uno studio in politonalit\u00e0 comparabile alle musiche di Arthur Honegger, Darius Milhaud e Heitor Villa-Lobos, ma il tono dissonante, oscuro e meditabondo del pezzo evoca maggiormente le sinfonie di Dmitrij \u0160ostakovi\u010d.\nCentrali nella sua produzione di musica da camera del periodo sono gli ultimi due quartetti d'archi di una serie di cinque scritti per il Kronos Quartet (1989 e 1991) ed il pezzo \"Music from The Screens\" (1989). Questi lavori mostrano un aspetto molto diverso della produzione di Glass. \"The Screens\" ha le nella collaborazione con il musicista gambiano Foday Musa Suso e con la regista teatrale Joanne Akalaitis (la prima moglie di Glass). Oltre all'influenza di Suso, il tessuto musicale evoca remotamente la musica da camera classica europea, dalle sonate di Johann Sebastian Bach fino ai lavori da camera di Claude Debussy e Maurice Ravel.\nCon la \"Symphony No.3\" (1995), commissionata dall'orchestra da camera di Stoccarda, riemerge uno stile orchestrale pi\u00f9 trasparente, raffinato ed intimo (rispecchiando la simile evoluzione del lavoro di Steve Reich). Nei quattro movimenti della sinfonia Glass tratta un'orchestra di 19 archi come un \"ensemble\" da camera esteso e sembra evocare il primo classicismo (le sinfonie per archi di Carl Philipp Emanuel Bach e le prime sinfonie di Franz Joseph Haydn), nonch\u00e9 il neoclassicismo di Igor' F\u00ebdorovi\u010d Stravinskij, B\u00e9la Bart\u00f3k e, di nuovo, Ravel.\nMusica per pianoforte: \"Metamorphosis\" e gli \"\u00c9tudes\".\nSin dalla fine degli anni ottanta Glass scrive sempre pi\u00f9 frequentemente pezzi per pianoforte solo, a cominciare da un ciclo di cinque pezzi (1988) per un adattamento teatrale della \"Metamorfosi\" di Franz Kafka e proseguendo con il suo primo volume di \"\u00c9tudes for Piano\" (1994-95). I primi sei \"\u00e9tudes\" furono originariamente commissionati dal pianista e direttore d'orchestra Dennis Russel Davies.\nUn secondo trittico di opere: \"Orph\u00e9e\", \"La Belle et la B\u00eate\" e \"Les Enfants Terribles\".\nNegli anni tra il 1993 ed il 1996 Glass compone un altro trittico di opere basato sulla prosa e sui film Jean Cocteau (\"Orph\u00e9e\" (1949), \"La Belle et la B\u00eate\" (1946) ed il racconto \"Les Enfants Terribles\" (1929) adattato a film nel 1950 dallo stesso Cocteau e da Jean-Pierre Melville) che \u00e8 anche un omaggio musicale ai \"Les Six\", un gruppo di compositori francesi associati a Cocteau.\n\"Orph\u00e9e\" \u00e8 sia concettualmente che musicalmente ispirata all'opera \"Orfeo ed Euridice\" di Christoph Willibald Gluck ed il tema della morte di Euridice si intreccia con la vita privata di Glass, essendo l'opera stata scritta un anno dopo l'inattesa morte della moglie Candy Jernigan, nel 1991. \"(...) si pu\u00f2 solo immaginare che il dolore di Orfeo debba aver echeggiato quello del compositore\" (K. Robert Schwarz, \"Minimalists\", 1996, p.\u00a0164).\n\"Les Enfants Terribles\" (1996, per voce e tre pianoforti), per essere concepita per un \"ensemble\" di pianoforti, \u00e8 debitrice ad un altro lavoro fondamentale del XVIII secolo: il concerto per quattro clavicembali (o quattro pianoforti) in \"la\" minore di Bach, BWV1065. E forse non \u00e8 una coincidenza che il concerto di Bach fosse parte della colonna sonora del film del 1950 cos\u00ec come l'opera di Gluck fece da colonna sonora al film \"Orph\u00e9e\" di Cocteau del 1949.\nColonne sonore.\nMolte colonne sonore sono state scritte da Glass, a cominciare (1981-83) da quella per il \"Koyaanisqatsi\" di Godfrey Reggio, il primo documentario della serie Qatsi di cui Glass cur\u00f2 anche le successive colonne sonore, continuando con \"Mishima: A Life in Four Chapters\" (1985) di Paul Schrader, \"L'agente segreto\" (1996) con la English Chamber Orchestra e \"Kundun\" (1997) di Martin Scorsese. Ha fatto anche una breve apparizione come attore nel film \"The Truman Show\" (1998). \"The Hours\" (Stephen Daldry, 2002), \"Taking Lives\" (2004), \"The Fog of War\" (Errol Morris, 2003), e \"The Illusionist - L'illusionista\" (Neil Burger, 2006) sono tra i film pi\u00f9 famosi in cui la colonna sonora contiene pezzi di Glass, sia di repertorio che nuovi. La colonna sonora di \"Diario di uno scandalo\" (2007) ha ricevuto la nomination all'Oscar.\nInfluenze e collaborazioni.\nOltre a lavorare in ambito classico, per il teatro e per il cinema, Glass ha avuto molti contatti con gli ambienti del rock, dell'ambient, della musica elettronica e della world music. Nei primi anni settanta tra i suoi estimatori si annoveravano Brian Eno e David Bowie, colpiti ed influenzati dallo stile poco ortodosso di Glass. Anni dopo Glass, entrato in amicizia con Bowie, orchestrer\u00e0 alcuni pezzi di Bowie e Eno inclusi negli album \"Low\" e \"Heroes\" (scritti a Berlino nei tardi anni settanta) trasformandoli nella sua prima (\"Low\", 1992) e quarta (\"Heroes\", 1996) sinfonia.\nGlass ha collaborato anche con cantautori quali Paul Simon, Suzanne Vega e Natalie Merchant, nonch\u00e9 con autori di musica elettronica (Aphex Twin).\nNuove direzioni: sinfonie, musica da camera e concerti.\nLa contrapposizione di due stili iniziata con gli \"\u00c9tudes\" e con \"Les Enfants Terribles\" riemerge nella colonna sonora del film di Godfrey Reggio \"Naqoyqatsi\" (2002), nell'opera da camera \"The Sound of a Voice\" (2003) e, in misura minore, nella serie di concerti scritti a partire dal 2000 e nelle tre sinfonie centrate sullo scambio tra voci e coro e orchestra. Due sinfonie abbastanza simili, la \"Symphony No.5\" (1999) e la \"Symphony No.7\" (2004) sono basate su temi religiosi e meditativi, mentre la \"Symphony No.6 - Plutonian Ode\", commissionata dalla Brucknerhaus Linz e dalla Carnegie Hall in onore del 65\u00ba compleanno di Glass, nasce come collaborazione con il poeta Allen Ginsberg per voce recitante e piano (gli stessi Ginsberg e Glass), basata sulla sua omonima poesia. Nel primo e secondo movimento di questa opera Glass esplora melodie complicate e dissonanti, solo per tornare col terzo movimento ad una sorta di musica ipnotica ed estatica dal risultato sorprendentemente fresco.\nNegli anni di composizione di questa sinfonia Glass si sposa con Holly Critchlow, conosciuta quattro anni prima.\nLavori recenti: \"Waiting for the Barbarians\" e la sinfonia numero 8.\nIl pi\u00f9 recente lavoro di musica per teatro di Glass \u00e8 la sua prima opera su grande scala da otto anni, \"Waiting for the Barbarians\", basata sul romanzo di J. M. Coetzee col libretto a cura di Christopher Hampton. Ha debuttato nel settembre 2005.\nSolo due mesi dopo, nel novembre 2005, debutta alla Brooklyn Academy of Music di New York la \"Symphony No.8\". Dopo tre sinfonie per voce e orchestra, questa sinfonia \u00e8 un ritorno alla composizione puramente orchestrale e, come i lavori precedentemente scritti per Dennis Russel Davies, presenta lunghi assoli.\nTra i prossimi lavori di Glass sono inclusi la corale per \"The Passion of Ramakrishna\", la colonna sonora del film \"La vita interiore di Martin Frost\" (2007) di Paul Auster ed un secondo volume degli \"\u00c9tudes for piano\"."}
{"id": "54230", "revid": "767487", "url": "https://it.wikipedia.org/wiki?curid=54230", "title": "Obdulia", "text": "Origine e diffusione.\nRiprende il nome di una santa di Toledo, di origine incerta; secondo alcune fonti, sarebbe un adattamento fonetico del nome arabo maschile \"Abdullah\", che vuol dire \"servo di Dio\". Viene talvolta confuso con il nome Odilia.\nOnomastico.\nL'onomastico viene festeggiato il 5 settembre in ricordo di santa Obdulia, suora e martire venerata a Toledo, la cui storia \u00e8 andata perduta."}
{"id": "54231", "revid": "47767", "url": "https://it.wikipedia.org/wiki?curid=54231", "title": "Obizzo (nome)", "text": "Origine e diffusione.\nSi tratta di un nome di origine germanica, di difficile interpretazione; potrebbe risalire alla radice \"aud\" (o \"od\", \"patrimonio\", \"ricchezza\", come in Oddone, Oberto e Audomaro) oppure alla radice \"hugi\" (\"mente\", \"pensiero\", come in Ugo, Uberto e Ubaldo). Coincide inoltre con il termine \"obizzo\", che \u00e8 un altro nome dell'obice, un'arma da fuoco di grosso calibro.\nEra un nome tipico dei casati degli Este e dei Malaspina, la fama dei quali, insieme con il culto di sant'Obizio, contribu\u00ec alla diffusione del nome - comunque molto scarsa.\nOnomastico.\nL'onomastico viene festeggiato in ricordo di sant'Obizio da Niardo, nobile e guerriero poi divenuto eremita, commemorato il 6 dicembre o il 4 febbraio."}
{"id": "54232", "revid": "1186766", "url": "https://it.wikipedia.org/wiki?curid=54232", "title": "Oddino", "text": ""}
{"id": "54234", "revid": "1186766", "url": "https://it.wikipedia.org/wiki?curid=54234", "title": "Oddone", "text": ""}
{"id": "54236", "revid": "190427", "url": "https://it.wikipedia.org/wiki?curid=54236", "title": "Index Catalogue", "text": "L'Index Catalogue (IC) (conosciuto anche come Index Catalogue delle Nebulose, Index Catalogue delle Nebulose e degli Ammassi Stellari, o IC I e IC II) \u00e8 un catalogo astronomico di galassie, nebulose e ammassi stellari, conosciuti come \"oggetti IC\". Venne compilato da John Dreyer tra gli anni '80 del XIX secolo e il primo decennio del XX secolo e serve da supplemento al New General Catalogue.\nFu pubblicato per la prima volta nel 1895 dopo un lavoro di 6 anni (dal 1888 al 1894), raccogliendo 1529 oggetti e fu espanso da un secondo volume (\"Second Index Catalogue\" o IC II) nel 1908, che elenca 3857 oggetti catalogati tra il 1895 e il 1907, fino a contenere un totale di 5386 oggetti. Tra loro ce ne sono 3 del catalogo Messier che non erano gi\u00e0 stati inclusi nel catalogo NGC, si tratta di M 16/IC 4703, M 24/IC 4715 ed M 25/IC 4725.\nL'immenso lavoro di Dreyer (NGC ed IC) arriv\u00f2 dunque a catalogare la bellezza di 13.226 oggetti non stellari di entrambi gli emisferi celesti."}
{"id": "54238", "revid": "47767", "url": "https://it.wikipedia.org/wiki?curid=54238", "title": "Odilia", "text": "Origine e diffusione.\nSi tratta di un nome di origine germanica, tratto dalla radice \"*othal\", che significa \"patria\" o \"beni ereditari\", o da \"od\", \"aud\", \"ricchezza\", \"patrimonio\". Da alcune fonti viene considerato una variante diminutiva del nome Oddo (che condivide comunque la medesima etimologia).\nIl nome, documentato in Germania con diverse forme latinizzate a partire dall'VIII secolo, ha avuto buona fortuna grazie al culto di varie sante e beate cos\u00ec chiamate; un'ulteriore spinta al suo uso \u00e8 arrivata nel 1809, grazie ad un personaggio con questo nome nel romanzo di Goethe \"Le affinit\u00e0 elettive\".\nIl nome gode di buona diffusione nei paesi germanofoni, mentre \u00e8 raro in Italia, attestatondosi principalmente al Nord e al Centro, con la forma Ottilia concentrata in Alto Adige e Friuli-Venezia Giulia.\nOnomastico.\nL'onomastico viene festeggiato il 13 dicembre (14 in alcuni calendari) in ricordo di santa santa Ottilia, badessa di Hohenbourg, patrona dell'Alsazia, invocata per guarire dalla cecit\u00e0. Un'altra santa con questo nome, una vergine compagnia di martirio di sant'Orsola, \u00e8 ricordata il 29 gennaio (o 13 dicembre, o 21 ottobre), mentre una beata, Odile Baumgarten, una dei martiri di Angers, \u00e8 commemorata il 2 gennaio.\nPer le varianti maschili, si ricorda inoltre sant'Odilone, abate di Cluny, celebrato l'11 maggio."}
{"id": "54239", "revid": "287204", "url": "https://it.wikipedia.org/wiki?curid=54239", "title": "Odilone", "text": ""}
{"id": "54240", "revid": "599013", "url": "https://it.wikipedia.org/wiki?curid=54240", "title": "Odo", "text": ""}
{"id": "54242", "revid": "219110", "url": "https://it.wikipedia.org/wiki?curid=54242", "title": "Serial ATA", "text": "Il serial ATA (abbreviazione dell'inglese \"serial advanced technology attachment\", in sigla SATA) \u00e8 un'interfaccia per computer generalmente utilizzata per connettere dischi fissi o lettori ottici (masterizzatori e lettori di CD, DVD ecc.).\nIl SATA \u00e8 l'evoluzione dell'ATA (anche conosciuto come \"IDE\", rinominato \"parallel ATA\" (PATA) in seguito alla nascita del \"serial ATA\" in modo da evitare fraintendimenti), rispetto al quale presenta tre principali vantaggi: maggiore velocit\u00e0, cavi meno ingombranti e possibilit\u00e0 di collegamento a sistema avviato.\nI dischi esterni di ultima generazione possono essere collegati al computer tramite l'interfaccia ESATA, oltre che alla classica porta USB 2.0, l'USB 3.0 e la pi\u00f9 moderna 3.1.\nLe versioni.\nSATA.\nLa prima versione del Serial ATA, che ha debuttato nel 2002, supporta una velocit\u00e0 di trasmissione dei dati pari a 1,5 gigabit al secondo.\nSATA 2.0.\nIl controller SATA di seconda generazione (detto SATA/300 o SATA II), nato nel 2005, \u00e8 in grado di trasferire 3 Gigabit/s (384 megabyte/s).\nSATA 3.0.\nNel marzo 2009 fu presentata al pubblico, in occasione dell\"'Everything Channel Xchange Conference\" di New Orleans, la versione 3.0 che ha raggiunto una velocit\u00e0 di trasferimento dati di 6 Gbit/s, contro i 3 Gbit/s della versione SATA II. SATA 3.0 si era resa necessaria per l'avvento di unit\u00e0 a stato solido (SSD) sempre pi\u00f9 prestanti, con banda in lettura e scrittura nell'ordine dei 500 MB/s.\nLa revisione 3.0 miglior\u00f2 anche la funzione \"native command queuing\" (NCQ), soprattutto per quel che riguarda lo streaming di flussi video, e il supporto alla gestione dei consumi. \u00c8 compatibile con le precedenti versioni.\nSATA 3.1.\nPubblicata a luglio 2011, la revisione 3.1 di SATA introdusse o cambi\u00f2 le seguenti caratteristiche:\nSATA 3.2.\nPubblicata nell'agosto 2013, la revisione 3.2 di SATA introdusse le seguenti caratteristiche:\nIl collegamento e il riconoscimento delle unit\u00e0.\nDal punto di vista tecnico, il pi\u00f9 grande cambiamento \u00e8 costituito dai cavi utilizzati. I dati viaggiano su un cavo flessibile di 8 millimetri di larghezza, con 7 contatti disposti su singola fila. Rispetto ai larghi cavi (51\u00a0mm) da 40 o 80 conduttori dell'interfaccia PATA, i cavi SATA sono sicuramente pi\u00f9 pratici. Essendo molto pi\u00f9 stretti, quindi meno ingombranti, facilitano inoltre il passaggio dell'aria all'interno del case, migliorando la ventilazione dei componenti. I connettori hanno una sagoma asimmetrica, copiata dalle porte USB, e non possono quindi essere inseriti in posizione errata.\nIl concetto di \"master\" e \"slave\" presente con i cavi PATA, \u00e8 stato abolito con l'introduzione di un cavo per ogni drive (hard disk o unit\u00e0 ottica); ognuno appare, al BIOS, come \"Device 0\" (master).\nAlimentazione.\nConnettore standard.\nGli hard disk e i masterizzatori Serial ATA prevedono un tipo di connettore di alimentazione diverso dal connettore Molex presente oramai da molti anni nei dispositivi non SATA. Simile al cavo di trasmissione dei dati, \u00e8 pi\u00f9 largo ed \u00e8 costituito da 15 conduttori, che trasportano le tre tensioni di alimentazione: 3,3V (normalmente non usata), 5V e 12V.\nLa corrente di ogni linea di alimentazione viene suddivisa tra pi\u00f9 contatti del connettore (tre per le alimentazioni di 12V, 5V e 3,3V, cinque per la massa) in quanto il singolo piccolo contatto non \u00e8 in grado di portare una corrente elevata. Non c'\u00e8 differenza tra i cavi degli hard disk da 3,5 pollici e quelli da 2,5 pollici per notebook.\nAlcuni modelli di hard disk SATA da 3,5 pollici prodotti nel periodo di transizione avevano anche il connettore di alimentazione di tipo Molex, ma \u00e8 stato ormai eliminato. Tramite un semplice adattatore, \u00e8 comunque possibile collegare qualsiasi unit\u00e0 SATA a un normale spinotto Molex (purch\u00e9 il dispositivo non necessiti dell'alimentazione a 3,3V).\nConnettore sottile o slimline.\nCon la versione 2.6 delle specifiche \u00e8 stato introdotto un connettore di alimentazione pi\u00f9 piccolo, destinato a essere utilizzato per dispositivi di ridotte dimensioni, come ad esempio i drive ottici per notebook. Spesso tale connettore di alimentazione \u00e8 unito a quello per il trasporto dei dati dal lato connesso all'unit\u00e0 ottica ottenendo una razionalizzazione del cablaggio oltre alla riduzione delle dimensioni.\nInserimento a caldo (hotplug).\nLe specifiche Serial ATA prevedono la possibilit\u00e0 di inserimento \"hot\" (a caldo), cio\u00e8 senza necessit\u00e0 di togliere l'alimentazione al personal computer, tuttavia alcuni controller non implementano questa funzione, spesso a causa di limitazioni presenti nel BIOS.\nIDE e il Serial ATA.\nDal periodo della transizione tra l'interfaccia IDE e il Serial ATA, vengono prodotti ancora oggi diversi convertitori per rendere compatibili i due standard. Per quanto riguarda l'alimentazione, ai cavi che escono dall'alimentatore e che terminano con i connettori Molex utilizzati dai dispositivi IDE vengono aggiunti dei cavi di adattamento dotati di connettore Molex maschio da un lato e connettore Serial ATA femmina all'altra estremit\u00e0.\nPer quanto riguarda le linee dati non esiste una soluzione altrettanto semplice, in quanto i dati paralleli dell'interfaccia IDE dovrebbero essere serializzati per essere inviati a un dispositivo SATA. La soluzione migliore consiste nell'aggiungere alla scheda madre del computer non dotato nativamente di interfaccia SATA, un controller SATA su scheda di espansione PCI. Esistono, comunque, anche degli adattatori per collegare le unit\u00e0 SATA ai canali IDE e, viceversa, unit\u00e0 IDE a canali SATA. In entrambi i casi la velocit\u00e0 massima raggiungibile sar\u00e0 quella supportata dal canale IDE o dal disco IDE essendo, come detto, l'IDE pi\u00f9 lento del SATA.\nOrmai tutti i produttori di hard disk hanno a listino solo hard disk nativi Serial ATA, interfaccia che si \u00e8 estesa anche nel campo dei lettori ottici e dei masterizzatori. Le schede madri prodotte nel periodo di transizione supportano almeno due porte di questo tipo, assieme ad uno o due dei classici canali IDE nello standard ATA-100 (Intel) o ATA-133 (SiS, VIA e AMD). Le schede madri attualmente prodotte hanno ormai dismesso il canale IDE e portano due o pi\u00f9 spesso quattro canali SATA. Alcuni modelli dispongono di 6 o pi\u00f9 canali, con quelli aggiuntivi tipicamente collegati ad un secondo controller integrato sulla scheda madre.\nModalit\u00e0 di funzionamento.\nI controller Serial ATA possono funzionare in diverse modalit\u00e0:"}
{"id": "54243", "revid": "226458", "url": "https://it.wikipedia.org/wiki?curid=54243", "title": "Odorico", "text": "Origine e diffusione.\nDeriva dal nome germanico \"Audericus\"; \u00e8 composto da \"aud\" (o \"audha\", \"\u00f4d\", \"ricchezza\", \"propriet\u00e0\", \"patrimonio\", \"possesso\") e \"ric\" (\"potente\", \"padrone\", \"signore\"), e il suo significato complessivo pu\u00f2 essere interpretato come \"ricco e potente\". \u00c8 imparentato con il nome anglosassone \"Edric\".\nLa sua diffusione \u00e8 molto scarsa; \u00e8 maggiormente riscontrabile in Friuli-Venezia Giulia, per via del culto locale di sant'Odorico.\nOnomastico.\nL'onomastico si pu\u00f2 festeggiare il 14 gennaio in ricordo del beato Odorico da Pordenone, missionario francescano (ricordato come santo da molte fonti)."}
{"id": "54245", "revid": "47767", "url": "https://it.wikipedia.org/wiki?curid=54245", "title": "Ofelia (nome)", "text": "Origine e diffusione.\nIl nome Ofelia \u00e8 una creazione letteraria, che fa la sua prima comparsa nell\"Arcadia\", un poema di Jacopo Sannazaro pubblicato a inizio Cinquecento, dove \u00e8 portato (sempre scritto \"Ofelia\") da un personaggio maschile, un pastore. L'opera ebbe buona fortuna nella letteratura d'oltremanica, e il nome venne ripreso da Shakespeare che lo adoper\u00f2 come femminile nell\"Amleto\", scritto circa un secolo dopo. Sebbene l'Ofelia shakespeariana (nell'originale inglese: \"Ophelia\") sia un personaggio dal destino tragico, l'opera ebbe grande successo, popolarizzando il nome.\nDal punto di vista dell'etimologia, Sannazzaro coni\u00f2 il nome probabilmente sulla base del termine greco \u1f60\u03c6\u03ad\u03bb\u03b5\u03b9\u1fb0 (\"\u014dph\u00e9leia\") o \u1f60\u03c6\u03b5\u03bb\u03af\u03b1 (\"\u014dphel\u00ed\u0101\"), che vuol dire \"aiuto\", \"soccorso\" (oppure da termini correlati come \u1f44\u03c6\u03b5\u03bb\u03bf\u03c2, \"\u00f3phelos\", \"vantaggio\", \"aiuto\"). Nell'antica Grecia era attestato un nome maschile basato sullo stesso vocabolo, \u1f48\u03c6\u03ad\u03bb\u03b1\u03c2 (\"Ophelas\").\nAnche in Italia la diffusione \u00e8 dovuta all'opera di Shakespeare (giunta nella penisola un centinaio d'anni dopo la sua prima rappresentazione), e alle sue varie trasposizioni cinematografiche; \u00e8 attestato maggiormente al Nord e al Centro, mentre \u00e8 molto raro al Sud.\nOnomastico.\nNessuna santa ha mai portato questo nome, che quindi \u00e8 adespota; l'onomastico pu\u00f2 essere eventualmente festeggiato il 1\u00ba novembre in occasione di Ognissanti."}
{"id": "54246", "revid": "88740", "url": "https://it.wikipedia.org/wiki?curid=54246", "title": "SATA", "text": ""}
{"id": "54247", "revid": "599013", "url": "https://it.wikipedia.org/wiki?curid=54247", "title": "Mary Pierce", "text": "Soprannominata \"The Body\" per via del suo fisico possente, nel corso della sua carriera si \u00e8 aggiudicata 18 titoli WTA in singolare, tra cui due prove del Grande Slam: gli Australian Open 1995 e l'Open di Francia 2000. In seguito a quest'ultima vittoria, diventa la prima francese a vincere il Roland Garros, dopo Fran\u00e7oise D\u00fcrr che trionf\u00f2 nel 1967. Pierce vanta altre quattro finali Slam: due a Parigi nel 1994 e nel 2005, una a Melbourne nel 1997 e una a New York nel 2005. Nel torneo di Wimbledon, invece, non \u00e8 mai andata oltre i quarti di finale, raggiunti in due occasioni nel 1996 e nel 2005.\nHa ottenuto risultati degni di nota anche in doppio, dove si \u00e8 aggiudicata l'Open di Francia 2000, raggiungendo anche la finale agli Australian Open nello stesso anno in coppia con Martina Hingis. Vanta un titolo Slam nel doppio misto, ovvero Wimbledon 2005 vinto con il collega Mahesh Bhupathi.\nHa partecipato numerose volte alle WTA Finals, riuscendo a disputare la finale nel 1997 e nel 2005, ma senza successo. Nel suo palmar\u00e8s sono presenti anche due Fed Cup vinte rispettivamene nel 1997 e nel 2003: uniche due vittorie della Francia, fino all'edizione 2019.\nPer quanto riguarda la classifica, in entrambe le specialit\u00e0 ha raggiunto la terza posizione mondiale: il 30 gennaio 1995 in singolo (posizione poi eguagliata pi\u00f9 volte), mentre il 10 luglio 2000 in doppio.\nVanta vittorie su tenniste del calibro di: Steffi Graf, Lindsay Davenport, Martina Hingis, Venus Williams, Serena Williams, Monica Seles, Jennifer Capriati, Am\u00e9lie Mauresmo, Conchita Mart\u00ednez, Anastasija Myskina, Jana Novotn\u00e1, Gabriela Sabatini, Martina Navr\u00e1tilov\u00e1, Marija \u0160arapova, Arantxa S\u00e1nchez Vicario, Justine Henin, Elena Dement'eva.\nBiografia.\nNata in Canada, possiede la cittadinanza statunitense per via del padre e quella canadese per diritto di nascita. Si \u00e8 allenata per tutta la sua carriera negli Stati Uniti, scegliendo di rappresentare la Francia, paese d'origine della madre, a livello internazionale. Parla fluentemente inglese e francese.\nPierce \u00e8 stata fidanzata con Roberto Alomar nel 1999, e in seguito con David Emmanuel Ades.\nLa tennista \u00e8 famosa per il difficile rapporto con il padre, il quale si \u00e8 guadagnato l'immagine di padre abusivo all'inizio della carriera di Mary. Ci\u00f2 l'ha portata ad assumere due guardie del corpo per assicurarsi che suo padre rispettasse le distanze. Tuttavia, si sono riconciliati dopo il ritiro dal tennis di Pierce e nel 2017, all'et\u00e0 di 81 anni, egli \u00e8 deceduto.\nPoco prima della vittoria dell'Open di Francia 2000, dichiar\u00f2 di \u00abessere rinata dopo aver donato la vita a Ges\u00f9\u00bb. La Pierce considera l'amicizia con Linda Wild come il simbolo di tale rinascita spirituale.\nNel 2019 viene inserita nella International Tennis Hall of Fame insieme agli ex colleghi Li Na e Evgenij Kafel'nikov.\nCarriera.\nAnni 90: titolo a Melbourne e \"best ranking\".\nA 14 anni e 2 mesi, fa il suo debutto nel torneo di Hilton Head, diventando la tennista debuttante pi\u00f9 giovane. Tuttavia, il record verr\u00e0 battuto da Jennifer Capriati un anno pi\u00f9 tardi (1990), tennista alla quale la Pierce sar\u00e0 spesso paragonata. Rapidamente, il suo servizio divenne uno dei pi\u00f9 temibili del circuito femminile. Il suo primo titolo WTA in carriera, arriva nel 1991 quando a Palermo si aggiudica il match finale contro Sandra Cecchini.\nNel 1993 chiede un ulteriore ordine restrittivo nei confronti del padre, il quale era diventato piuttosto offensivo verbalmente nei confronti delle altre tenniste e della stessa Pierce. Successivamente, viene bandito da tutti i tornei che prevedevano la partecipazione di sua figlia. Terminata la collaborazione con il padre, Nick Bollettieri diventa il suo coach, dopo aver frequentato la sua accademia nel 1988. Suo fratello David \u00e8 stato suo allenatore fino alla fine della sua carriera tennistica, mentre Aguero viene considerato come l'artefice dei suoi successi iniziali, poich\u00e9 le ha concesso di allenarsi gratuitamente.\nNel 1994 Pierce raggiunge, con grande stupore, la sua prima finale Slam all'Open di Francia. Nella corsa al titolo, la francese ha concesso alle avversarie solamente dieci games, superando l'allora numero uno del mondo Steffi Graf (6-2 6-2) in semifinale. Nell'ultimo atto per\u00f2 \u00e8 stata sconfitta da Arantxa S\u00e1nchez Vicario con un perentorio 4-6 4-6.\nNonostante ci\u00f2, il primo titolo Slam non tarda ad arrivare, in quanto un anno dopo a Melbourne si vendica di S\u00e1nchez Vicario in due comodi sets. Agli Australian Open 1995 concede solo 30 games e diventa la prima nativa canadese ad aggiudicarsi uno Slam, mantenendo il record fino al 2019, anno del trionfo di Bianca Andreescu agli US Open. Sempre nello stesso anno, raggiunge il suo miglior piazzamento in carriera: si issa alla terza posizione della classifica mondiale. A fine anno si sbarazza nuovamente di S\u00e1nchez Vicario, stavolta nella finale Tier II di Tokyo.\nIl 1996 rappresenta per Mary un anno di cambiamenti. Infatti, la collaborazione tra lei e Bollettieri finisce dopo la mancata difesa del titolo degli Australian Open. Nel corso della stagione, raggiunge la finale ad Amelia Island, la semifinale a Florida e ad Amburgo, risultati non sufficienti per una tennista del suo calibro. A Wimbledon supera per la prima volta in carriera la prima settimana del torneo, venendo poi fermata nei quarti di finale. Il resto della stagione \u00e8 priva di successi.\nNel 1997 ritorna in finale agli Australian Open, dove perde contro la rivelazione del tennis femminile Martina Hingis. Raggiunge la prima finale del Masters femminile in carriera, ma senza trionfare per merito di Jana Novotn\u00e1. Nonostante i risultati in singolare scarseggino (tolta la vittoria a Roma contro S\u00e1nchez Vicario), vince la Fed Cup con la Francia. Al termine della stagione, riceve il premio \"Comeback Player of the Year\", in seguito al balzo di 14 posizioni in classifica: dalla n\u00ba 21, occupata all'inizio dell'anno, alla n\u00ba 7, raggiunta a fine anno.\nNel 1998 si aggiudica quattro titoli WTA: Parigi (estromettendo in semifinale la numero tre del mondo Jana Novotn\u00e1), Ponte Vedra Beach (superando le Top 10 Iva Majoli, Lindsay Davenport e Conchita Mart\u00ednez), Mosca (eliminando Venus Williams e Monica Seles) e Lussemburgo (usufruendo del ritiro sul punteggio di 6-0 2-0 di Silvia Farina Elia); ha raggiunto la finale anche a San Diego, dopo le vittorie su Venus Williams e Martina Hingis, subendo la vendetta di Davenport nell'ultimo atto.\nNel 1999 apre la stagione con la sconfitta in rimonta in finale nel torneo Gold Coast australiano: Patty Schnyder si impone con il punteggio di 4-6 7-65 6-2. Seguono le finali in aprile ad Amburgo e a maggio a Roma, nelle quali cede nettamente a Venus Williams. Perde un'altra finale a Stoccarda, ma senza successo: stavolta, \u00e8 Martina Hingis la vincitrice. Nel corso del torneo si \u00e8 imposta sulla Top 10 Barbara Schett. Riesce ad aggiudicarsi il primo titolo della stagione a Linz ai danni della connazionale Sandrine Testud.\nAnni 2000: titolo a Parigi, finale agli US Open e ritiro.\nNel 2000 arriva il suo secondo titolo del Grande Slam agli Open di Francia, avendo la meglio su Conchita Mart\u00ednez ed estromettendo nei quarti di finale Monica Seles e Martina Hingis, numero uno del mondo, in semifinale. In seguito a ci\u00f2, riporta il Roland Garros in Francia per la prima volta dopo il trionfo di Fran\u00e7oise D\u00fcrr nel 1967. Trionfa anche nel doppio in coppia con Martina Hingis, duo che aveva gi\u00e0 raggiunto la finale agli Australian Open 2000. Oltre allo Slam parigino, si aggiudica la Family Circle Cup contro Arantxa S\u00e1nchez Vicario, mentre in semifinale si era imposta nuovamente su Monica Seles.Termina la stagione precocemente con un ritiro nel quarto turno agli US Open contro Anke Huber.\nLa carriera di Pierce subisce una battuta d'arresto negli anni 2001-2003. Il triennio \u00e8 privo di successi, tant'\u00e8 che la francese crolla fino alla Top 300 nell'aprile 2002. Dopo un brutto inizio del 2001, si ritira dalle competizioni per il resto della stagione dopo la sconfitta all'esordio contro la peggio classificata Iroda Tuljaganova nel torneo di Strasburgo a maggio. Nel 2002, il miglior risultato della stagione sono i quarti di finale raggiunti al Roland Garros, dove viene annichilita da Serena Williams. Successivamente, conclude l'annata con l'uscita di scena al primo turno agli US Open per mano di Paola Su\u00e1rez. Nel 2003 il miglior risultato \u00e8 la semifinale di Stoccarda e al Bell Challenge, dove cede in due sets (subendo anche un bagel) contro Kim Clijsters, numero uno del mondo, e contro Milagros Sequera. Inoltre, contribuisce alla vittoria della seconda Fed Cup della Francia, sconfiggendo gli USA in finale.\nInizia la stagione 2004 a Parigi, dove raggiunge la finale senza perdere un set: qui incontra Kim Clijsters, che le infligge un sonoro 2-6 1-6. Arriva agli Open di Francia senza particolari successi. Nello Slam raggiunge il terzo turno, arrendendosi a Venus Williams. Dopo quattro anni di digiuno, torna a sollevare un trofeo all'Ordina Open in Olanda, sbarazzandosi di Kl\u00e1ra Koukalov\u00e1 in finale per 7-66 6-2. Rappresenta la Francia alle Olimpiadi, bissando successi contro Anabel Medina Garrigues, Nadia Petrova (n\u00ba 14 WTA) e Venus Williams (n\u00ba 12 WTA). In seguito, nei quarti di finale viene sconfitta con un doppio 4-6 dalla nuova numero uno del mondo, Justine Henin. Successivamente, dopo essersi imposta in rimonta su Marija \u0160arapova, fresca campionessa di Wimbledon, viene sconfitta in due parziali da Svetlana Kuznecova nel quarto turno.\nIl 2005 \u00e8 da considerare come una delle migliori stagioni della Pierce. Partita come ventinovesima tennista del mondo, ha concluso l'annata al quinto posto del ranking. La sua scalata nella classifica \u00e8 stata resa possibile, tra gli altri risultati, per la terza finale Slam in carriera: l'Open di Francia. Dopo un inizio non roseo, raggiunge i quarti di finale nel Premier Mandatory Pacific Life Open, dove viene sconfitta da Marija \u0160arapova. In seguito a numerose sconfitte precoci, si presenta a Parigi come testa di serie n\u00ba 21. Qui, si impone in ordine su: Vera Du\u0161evina per 6-2 7-5; Jelena Kostani\u0107 To\u0161i\u0107 per 6-1 6-0; Vera Zvonar\u00ebva, n\u00ba 11 WTA, per 7-62 7-5; Patty Schnyder, n\u00ba 10 WTA, per 6-1 1-6 6-4; Lindsay Davenport, n\u00ba 1 WTA, per 6-3 6-2 ed Elena Lichovceva per 6-1 6-1. In finale, viene annichilita da Justine Henin, la quale le lascia appena due games. Ritorna in campo a Wimbledon e qui, per la prima volta in carriera, va oltre la prima settimana del torneo: si impone su Lucie \u0160af\u00e1\u0159ov\u00e1, Julia Vakulenko, Ana Ivanovi\u0107 e Flavia Pennetta, prima di perdere contro Venus Williams per 0-6 610-7. Si aggiudica il primo titolo dell'anno all'Acura Classic, dove supera nell'ultimo atto Ai Sugiyama. Il suo ottimo stato di forma viene confermato dalla seconda finale Slam stagionale agli US Open. Nel corso dello Slam ha la meglio su: Mara Santangelo, Katarina Srebotnik, Jelena Jankovi\u0107, Justine Henin (n\u00ba 7 WTA), Am\u00e9lie Mauresmo (n\u00ba 3 WTA) ed Elena Dement'eva (n\u00ba 6 WTA). In finale, viene impossibilitata da Kim Clijsters (n\u00ba 4 WTA) a trionfare. A termine del torneo, sale al sesto posto della classifica, rientrando dopo quattro anni nella Top 10. A ottobre, con la vittoria su Francesca Schiavone, si aggiudica il titolo di Mosca. Grazie agli ottimi risultati, partecipa al Masters di fine anno. Inserita nel gruppo con Elena Dement'eva, Am\u00e9lie Mauresmo e Kim Clijsters, si aggiudica tutti e tre i match. In semifinale, si impone sulla numero uno del ranking Lindsay Davenport, mentre in finale subisce la vendetta di Mauresmo.\nNel 2006 disputa la finale a Parigi, ma senza successo, poich\u00e9 viene sconfitta ancora una volta da Mauresmo. Ritorna in campo sei mesi dopo, all'Aucra Classic dove non va oltre i quarti di finale, perdendo nettamente contro Marija \u0160arapova, mentre agli US Open esce di scena nel terzo turno per mano di Li Na. Seguono le sconfitte al primo turno a Lussemburgo, Stoccarda e Zurigo. Prende parte al torneo di Linz, riuscendo a vincere una partita ai danni di Ai Sugiyama, ma \u00e8 nel secondo turno contro Vera Zvonar\u00ebva che si infortuna: la Pierce era avanti di 6-4 6-5 (aveva avuto anche tre match points) quando si rompe il legamento crociato anteriore del ginocchio sinistro. Operata d'urgenza nel mese di dicembre, non ha disputato alcun match nel 2007, promettendo di tornare in campo l'anno seguente. Tuttavia, non \u00e8 mai tornata a giocare dichiarando, per\u00f2, che non era ancora pronta a ritirarsi. Gli organizzatori dell'Open di Francia 2007 hanno tenuto la cerimonia \"Alle\u00e9 Mary Pierce\" in suo onore; in seguito, la tennista ha preso parte alla cerimonia post-partita della finale femminile.\nNel 2008 viene inserita nella squadra olimpica francese, ma Pierce si ritir\u00e0 il 21 luglio per un infortunio.\nCuriosit\u00e0.\nPierce, Caroline Wozniacki, Ana Ivanovi\u0107 e Je\u013cena Ostapenko sono le uniche tenniste campionesse Slam uscite all'esordio nel torneo del Grande Slam vinto. La Pierce, vincitrice degli Australian Open 1995, esce all'esordio a Melbourne nel 2002 per mano di Jill Craybas, complice anche il ritiro della francese nel corso del match: questo \u00e8 stato il primo caso nell'Era Open femminile. Successivamente, dopo essersi aggiudicata l'Open di Francia 2000, viene sconfitta nel primo turno nel 2003."}
{"id": "54249", "revid": "184755", "url": "https://it.wikipedia.org/wiki?curid=54249", "title": "Accelerated Graphics Port", "text": "L'Accelerated Graphics Port (AGP) \u00e8 un'interfaccia di collegamento sviluppata da Intel nel 1996 come soluzione per aumentare prestazioni e velocit\u00e0 delle schede grafiche connesse ai PC.\nA partire dal 2004, l'interfaccia AGP \u00e8 stata progressivamente abbandonata in favore della PCI Express (PCIe). Pochi anni dopo, infatti, le schede PCI Express erano ormai le uniche in commercio e ben pochi modelli AGP erano disponibili.\nStoria.\nL'interfaccia si basa sullo standard \"PCI 2.1\" e per questo effettua trasferimenti a 32 bit alla frequenza base di 66\u00a0MHz (il doppio dello standard PCI). Poich\u00e9 il trasferimento dei dati avviene in modalit\u00e0 parallela, non \u00e8 possibile una comunicazione bidirezionale contemporanea.\nL'idea con cui viene creata \u00e8 quella di permettere un accesso diretto alla memoria fisica del computer da parte della scheda grafica, in modo da poter gestire texture e oggetti 3D molto voluminosi.\nLo slot AGP compare per la prima volta su una scheda madre con il chipset Intel 440LX, prodotto all'inizio del 1997. In breve tempo la Nvidia sviluppa le prime schede grafiche basate su GPU TnT, e il chipset rivela i suoi problemi nel fornire una corretta alimentazione alla scheda grafica. Le soluzioni trovate sono diverse: alcuni produttori si affidano alla successiva versione del chipset Intel, il modello 440BX, che supporta l'alimentazione a 3,3\u00a0V. Altri riducono la richiesta di potenza delle GPU, passando dal processo produttivo a 0,25\u00a0micron a quello a 0,18\u00a0micron. Questo accorgimento permette di ridurre il consumo elettrico e il calore generato, nonostante significativi aumenti della frequenza operativa.\nNell'aprile del 1999 viene diffusa la specifica dell'AGP Pro, ritenuta la soluzione a tutti i problemi di alimentazione. AGP Pro \u00e8 retro-compatibile e viene prodotto in tre versioni diverse: la 1,5\u00a0V, la 3,3\u00a0V e la versione Universal, compatibile con entrambe le tensioni. Lo slot AGP assume cos\u00ec dimensioni e configurazioni diverse a seconda delle tensioni, in modo da impedire l'inserimento di una scheda in uno slot di tipo errato. Gli slot AGP Pro vengono ulteriormente perfezionati, in modo da poter fornire prima fino a 25\u00a0W e, successivamente, 50\u00a0W e addirittura 110\u00a0W di potenza. Inoltre viene incrementata la frequenza di trasmissione dati per ottenere un flusso di dati sempre maggiore tra la scheda video e la memoria fisica.\nRevisioni.\nLa prima versione dello standard AGP raddoppiava la banda passante rispetto a un normale slot PCI perch\u00e9 ne raddoppiava la frequenza, raggiungendo quindi i 266 MB/s, ma era capace di funzionare anche in modalit\u00e0 2x e raggiungere i 533 MB/s effettuando ben due trasferimenti per ciclo di clock. Successivamente, le versioni 2.0 e 3.0 hanno introdotto la possibilit\u00e0 di 4 e 8 trasferimenti per ciclo di clock, giungendo alla odierna \"frequenza equivalente\" di 533\u00a0MHz. Per prevenire problemi di compatibilit\u00e0 tra le differenti versioni, \u00e8 sempre previsto il funzionamento in modalit\u00e0 \"safe\" 1x, quindi a 266 MB/s. Questa modalit\u00e0 viene attivata automaticamente dal BIOS in caso di problemi.\nLa versione 3.0 \u00e8 stata l'ultima evoluzione di questo bus, ed \u00e8 stato rimpiazzato dal pi\u00f9 veloce PCI Express, il quale ha sostituito anche l'interfaccia PCI. \nAlimentazione.\nEsistono tre tipi di alimentazione previsti dallo standard:\nLa molteplicit\u00e0 delle possibili velocit\u00e0 di trasmissione dei dati e dei voltaggi ha portato a problemi di compatibilit\u00e0, specialmente per quanto riguarda le vecchie schede madri. A partire da quei modelli che supportano l'AGP 3.0, i produttori si sono sforzati per supportare tutte le possibili configurazioni.\nGli ultimi modelli di schede grafiche col slot AGP, come ad esempio la GeForce serie 6800 Ultra della Nvidia, richiedevano troppa potenza perch\u00e9 lo slot AGP potesse sopperire a questa richiesta. Cos\u00ec, furono messe in commercio alcune schede grafiche con connettori Molex per un'alimentazione ausiliaria. Questa sovralimentazione non verr\u00e0 abbandonata, nonostante le pi\u00f9 evolute specifiche di alimentazione del PCI Express (maggiori rispetto a quelli dell'AGP) infatti, al 2007 si trovano gi\u00e0 in commercio schede video PCI Express di fascia alta che richiedono un'alimentazione aggiuntiva.\nPer riconoscere i tre tipi di alimentazione sono stati predisposti degli slot e dei \"pettini\" per le schede leggermente diversi: smontando la scheda video, coi pin in basso e il connettore VGA a sinistra (vedi foto in basso), va osservato il secondo pin da destra. Se questo \u00e8 connesso alla circuiteria della scheda, questa supporta la modalit\u00e0 1,5\u00a0V, altrimenti la scheda supporta la modalit\u00e0 3,3\u00a0V. Lo slot AGP invece \u00e8 pi\u00f9 facilmente distinguibile. Se il separatore \u00e8 posto verso la sinistra dello slot (verso il retro del case) lo slot supporta unicamente i 3,3\u00a0V, se \u00e8 posto a destra (verso il fronte del case) esso supporta unicamente l'alimentazione a 1,5\u00a0V. Se invece non sono presenti separatori nello slot, questo \u00e8 di tipo Universal e risulta compatibile con tutte le diverse alimentazioni.\nApertura porta AGP.\nL'apertura della porta AGP pu\u00f2 essere impostata tramite il BIOS sui diverse misure di MB, che generalmente sono 4, 8, 16, 32, 64, 128, 256, dove con l'avanzare delle prestazioni dell'hardware i valori pi\u00f9 bassi non vengono pi\u00f9 proposti e generalmente il valore minimo \u00e8 di 64\u00a0MB, questo valore serve per dedicare parte della memoria PCI all'indirizzo della memoria grafica.\nTale apertura vincola il peso delle texture da utilizzare, in quanto la quantit\u00e0 di RAM di sistema dedicata alla scheda grafica per memorizzare le texture viene vincolata da tale parametro."}
{"id": "54253", "revid": "1305772", "url": "https://it.wikipedia.org/wiki?curid=54253", "title": "Agp", "text": ""}
{"id": "54255", "revid": "71155", "url": "https://it.wikipedia.org/wiki?curid=54255", "title": "Mura", "text": ""}
{"id": "54256", "revid": "1003351", "url": "https://it.wikipedia.org/wiki?curid=54256", "title": "Mure (nautica)", "text": "Mure \u00e8 un termine nautico che indica il lato della barca a vela al vento (ossia il lato pi\u00f9 vicino alla direzione del vento e, di poppa o in strapoggia il lato opposto alla posizione del boma). Ci\u00f2 ha rilevanza anche per il diritto di precedenza.\nPi\u00f9 specificatamente si parla di:\nIl termine deriva da quello delle manovre correnti usate sulle vele quadre per portare l'angolo di bugna verso prua sul lato sopravvento dell'imbarcazione, in contrapposizione alla scotta che viene usata per portarlo verso poppa sul lato sottovento.\nConseguenze sul diritto di precedenza, secondo il regolamento ISAF.\nIn regata, per quanto riguarda il diritto di precedenza tra due imbarcazioni su mure diverse, omettendo casi particolari, ha diritto di passo la barca Mure a dritta, intendendo con questo termine la barca con le vele a sinistra dell'asse longitudinale della barca, senza alcun riferimento alla direzione del vento. \u00c8 infatti possibile una andatura con il vento oltre i 90\u00b0 rispetto all'asse delle vele, chiamata strapoggia, in cui la barca mantiene le vele sul lato sinistro pur provenendo il vento da quello stesso lato.\nNOTA: Una barca che \"scontri il boma\", che cio\u00e8 si trovi controvento e \"spinga\" il boma in modo che il vento investa la faccia sinistra della randa, \u00e8 mure a sinistra e non ha diritto di rotta."}
{"id": "54277", "revid": "400694", "url": "https://it.wikipedia.org/wiki?curid=54277", "title": "Gene Roddenberry", "text": "\u00c8 noto soprattutto per avere ideato e prodotto la serie televisiva di fantascienza \"Star Trek\" degli anni sessanta, definendo cos\u00ec il franchise di \"Star Trek\" assieme a Gene L. Coon. Aviatore decorato durante la seconda guerra mondiale, \u00e8 stata una delle prime persone a volere che le sue ceneri fossero disperse nello spazio, assieme a quelle della moglie Majel Barrett.\nBiografia.\nPrimi anni.\nNato a El Paso nel Texas, trascorse la sua giovinezza a Los Angeles in California. Roddenberry si arruol\u00f2 nell'aeronautica degli Stati Uniti nel 1941, divenendo un aviatore. Fu decorato con la medaglia Distinguished Flying Cross per le sue azioni nel teatro del Pacifico.\nDopo avere lasciato il servizio, fu pilota commerciale per la Pan Am. Durante tale periodo un quadrimotore Constellation di cui era a bordo non in servizio attivo, volo 121, rimasto senza motori a causa di un guasto dovette effettuare un rovinoso atterraggio il 19 giugno 1947; in quell'occasione Roddenberry aiut\u00f2 a mettere in salvo molti dei passeggeri. Successivamente serv\u00ec nel Dipartimento di polizia di Los Angeles dal 1949 al 1956.\nNegli anni cinquanta e sessanta, scrisse le sceneggiature per molte serie popolari della televisione di quegli anni.\n\"Star Trek\".\nNel 1964 Roddenberry ide\u00f2 la serie televisiva di fantascienza \"Star Trek\" pensando a una combinazione delle serie di fantascienza quali \"Buck Rogers\" e \"Flash Gordon\" con il western, presentando ai produttori il progetto inizialmente con il nome di \"Wagon Train to the Stars\", ispirandosi alla serie western di successo in onda in quel periodo \"Carovane verso il West\" (\"Wagon Trains\"). La fantascienza prodotta all'epoca in tv era destinata soprattutto ai ragazzi, mentre Roddenberry invece pens\u00f2 a una serie adatta anche a un pubblico adulto. Anche se lui era sicuro del successo della serie, la sua visione dell'umanit\u00e0 futura, pacifica e unita, dava parecchi dubbi ai network televisivi sulle possibilit\u00e0 di successo. La serie fu cos\u00ec offerta alla CBS, che per\u00f2 non l'accett\u00f2 per favorire la loro serie \"Lost In Space\".\nIl primo episodio pilota, \"Lo zoo di Talos\" (\"The cage\"), non raccolse l'approvazione da parte della NBC, che richiese diverse modifiche per mandare in onda altri episodi, quali eliminare la donna come Primo Ufficiale e il \"ragazzo con le orecchie\" (Spock). Tuttavia Roddenberry lott\u00f2 strenuamente per mantenere il personaggio dell'alieno Spock, che fu poi proposto come Primo Ufficiale del Capitano Kirk. La NBC, in una scelta allora senza precedenti, finanzi\u00f2 comunque un secondo episodio pilota. La serie debutt\u00f2 cos\u00ec l'8 settembre 1966 e dur\u00f2 tre stagioni, anche se gli ascolti con il tempo calarono e dopo la terza stagione la serie venne cancellata. Nel 1970, la Paramount propose a Roddenberry di acquistare egli stesso tutti i diritti di \"Star Trek\", tuttavia Roddenberry non poteva permettersi il prezzo di 150\u00a0000 dollari, cifra considerevole all'epoca (quasi un milione di dollari nel XXI secolo).\nRoddenberry aveva una visione ottimistica del futuro e come disse anche in seguito Brannon Braga, co-produttore di \"\" assieme a Rick Berman dopo la morte di Roddenberry, sosteneva che, come l'umanit\u00e0 si era creata i propri problemi, usando l'intelligenza in futuro li avrebbe risolti, con il passare dei secoli. Rifiut\u00f2 anche l'intromissione della religione, come volevano i dirigenti del network televisivo, che suggerivano la presenza di un cappellano a bordo dell\"Enterprise\": per Roddenberry non era giusto non considerare le altre religioni, in un mondo dove erano presenti innumerevoli razze aliene con ognuna le proprie credenze. Nella seconda serie, \"Star Trek: The Next Generation\" (\"TNG\"), risulta ancor pi\u00f9 evidente il generale \"ateismo\" riguardo agli aspetti religiosi di \"Star Trek\". \"TNG\" riflette maggiormente i concetti e la visione di Roddenberry sul futuro dell'umanit\u00e0: il giovane Capitano Kirk, talvolta maschilista e violento, viene sostituito dal paziente ed erudito Capitano Picard.\nDopo l'apparente iniziale insuccesso della serie originale, Roddenberry ebbe qualche difficolt\u00e0, in parte anche a questioni economiche legate al divorzio dalla prima moglie avvenuto nel 1969. Tuttavia nonostante la cancellazione il mondo futuro di \"Star Trek\" aveva preso piede tra diversi gruppi di fan, chiamati trekker, che negli anni settanta iniziarono a riunirsi in convegni di appassionati. Roddenberry assieme alla Paramount svilupp\u00f2 cos\u00ec una serie animata nella prima met\u00e0 degli anni settanta che ottenne un discreto successo. Successivamente si pens\u00f2 a una seconda serie dal titolo \"\", tuttavia la Paramount decise che, visto il successo al cinema di \"Guerre stellari\", sarebbe stato meglio produrre un film, uscito poi nel 1979, con il titolo \"Star Trek\". Nonostante la critica fosse stata tiepida, il film fu un successo al botteghino e, considerando l'inflazione, \u00e8 stato il secondo film di \"Star Trek\" che ha incassato di pi\u00f9 tra quelli usciti fino al 2014, dopo il film del 2009 di J. J. Abrams.\nRoddenberry produsse altri quattro film, mentre ideava negli anni ottanta la seconda e fortunata serie, \"Star Trek: The Next Generation\". Egli smise tuttavia di scrivere storie per \"The Next Generation\" dopo la terza stagione, anche a causa dell'aggravarsi della sua malattia cardiovascolare. Il richiamo del suo nome per i fan della serie era tuttavia notevole e la Paramount occult\u00f2 la notizia che Roddenberry non era pi\u00f9 coinvolto con la produzione della serie, che peraltro andr\u00e0 in onda in prima tv per altri tre anni dopo la sua morte.\nOltre \"Star Trek\".\nDopo la fine della prima serie di \"Star Trek\", Roddenberry prov\u00f2 a far decollare altre serie di fantascienza, ma senza particolare successo. Nel 1973 tent\u00f2 di avviare una nuova serie televisiva, \"Genesis II\", di carattere distopico post-apocalittico, ma non and\u00f2 oltre il pilota che divenne un film per la TV.\nAlla fine degli anni settanta, Roddenberry fu \"lecturer\" in varie universit\u00e0 del paese. I fan gli appiopparono l'affettuoso soprannome di \"Grande Uccello della Galassia\", da una creatura mitica a cui si fa riferimento in un episodio della serie originale di \"Star Trek\".\nDopo la sua morte gli eredi permisero la creazione di due fortunate serie televisive basate su alcune delle sue idee e soggetti rimasti inutilizzati. \"Pianeta Terra - Cronaca di un'invasione\" (\"Earth: Final Conflict)\", e \"Andromeda\" sono divenute realt\u00e0 sotto la guida della moglie Majel Barrett. Una terza storia di Roddenberry \u00e8 stata adattata nel 1995 per una breve serie di fumetti, \"Gene Roddenberry's Lost Universe\".\nMalattia e morte.\nRoddenberry, colpito da un ictus nel 1989, nel 1991 rimase su una sedia a rotelle. Mor\u00ec il 24 ottobre 1991 per arresto cardiaco.\nDopo la sua morte, una piccola capsula con le sue ceneri fu spedita nello spazio per orbitare intorno alla Terra per sei anni (dopo i quali bruci\u00f2 nell'atmosfera durante la caduta).\nVita privata.\nRoddenberry si \u00e8 sposato due volte: dal primo matrimonio con Eileen Anita Rexroat - durato 27 anni - sono nate due figlie, mentre dal suo secondo matrimonio (6 agosto 1969), con Majel Barrett (che in \"Star Trek\" ha interpretato: il primo ufficiale della USS \"Enterprise\" nel primo episodio pilota \"Lo zoo di Talos\"; l'infermiera Christine Chapel sempre nella serie originale; il personaggio di Lwaxana Troi nelle serie televisive ' e '; la voce del computer nelle serie \"The Next Generation\", \"Deep Space Nine\" e \"\"), \u00e8 nato un figlio, Eugene Wesley Roddenberry, Jr.\nGene Roddenberry, che aveva ricevuto un'educazione religiosa e frequentato regolarmente le funzioni della Chiesa Battista fino all'adolescenza, da adulto rifiut\u00f2 la religione, anche se accettava la nozione di Dio. Ader\u00ec nel 1986 alla American Humanist Association (associazione statunitense dell'umanesimo secolare), la quale nel 1991 gli riconobbe il premio Humanist Arts Award.\nOmaggi.\nA Gene Roddenberry sono stati dedicati:"}
{"id": "54280", "revid": "1380611", "url": "https://it.wikipedia.org/wiki?curid=54280", "title": "Straorza", "text": "Il termine straorza (straorzare), riferito ad una imbarcazione a vela, indica l'andare involontariamente e bruscamente all'orza (con la prua verso la direzione del vento) a causa di una improvvisa raffica, di un'onda o di un qualsivoglia errore commesso dall'equipaggio. \nSu barche piccole e derive, questo fenomeno pu\u00f2 portare il tangone dello spinnaker in acqua e causare un'improvvisa e pericolosa virata. Su barche pi\u00f9 grandi, la barca viene fortemente sbandata, a volte addirittura \"sdraiata\" con le crocette in acqua e la deriva fuori (scuffiare)."}
{"id": "54282", "revid": "767487", "url": "https://it.wikipedia.org/wiki?curid=54282", "title": "L'Atalante", "text": "L'Atalante \u00e8 un film del 1934 diretto da Jean Vigo. \u00c8 il secondo e ultimo film del regista, che mor\u00ec poco prima di concludere l'opera.\nIl film narra una storia d'amore, ed \u00e8 considerato tra i massimi capolavori del cinema francese degli anni 1930, soprattutto dagli esponenti della \"Nouvelle Vague\", che sono stati gli artefici della riscoperta del regista. Il film \u00e8 impregnato di poetico realismo, ma con due passaggi surrealistici, tra cui la famosa sequenza in cui Jean si tuffa nel fiume dove \"vede\" la sua amata.\nTrama.\nJuliette, una giovane che abita in una cittadina di mare, si sposa con il forestiero Jean, comandante di una barca chiamata \"L'Atalante\". Subito dopo la cerimonia i due salgono a bordo e partono. L'\"Atalante\" \u00e8 una chiatta che naviga lungo la rete fluviale francese, governata di fatto dal marinaio P\u00e8re Jules e dal giovane mozzo. Juliette si mette subito in testa di cambiare le abitudini di bordo, soprattutto in tema di pulizia. P\u00e8re Jules infatti \u00e8 abituato a vivere da solo e si circonda di una quantit\u00e0 di gatti.\nLa routine e la noia per la vita in una chiatta subentrano presto alla gioia del matrimonio, mentre Juliette non sa resistere all'attrazione di Parigi. Il dissidio con P\u00e8re Jules si trasforma per\u00f2 in simpatia quando viene a sapere che l'uomo ha girato tutto il mondo riportandone souvenir che tiene nella propria cabina. Quando l'\"Atalante\" si avvicina alla capitale, Juliette si fa portare a ballare dal marito in un locale. Qui per\u00f2 attrae l'attenzione di un giovane artista di strada, che viene malmenato da Jean.\nPer sfuggire alle tentazioni, Jean allontana la barca da Parigi. Juliette per\u00f2 una sera lascia l'imbarcazione e prende il treno per la citt\u00e0. Quando lo scopre, per la rabbia il marito costringe P\u00e8re Jules a mollare gli ormeggi. Juliette passeggia tra le vetrine, vestita elegante, ma quando ritorna al molo scopre di essere stata abbandonata. Il mattino dopo \u00e8 costretta a fare la fila all'assistenza pubblica per ottenere qualcosa di cui nutrirsi.\nJean, inizialmente in collera, cade in depressione e trascura il lavoro. Viene convocato nell'ufficio dell'agenzia, rischia il licenziamento. P\u00e8re Jules parte per ritrovare Juliette, gira per Parigi finch\u00e9 la ritrova in un negozio di dischi mentre ascolta una canzone tradizionale da marinai. La ragazza \u00e8 contentissima di vederlo. Quando il mozzo avverte Jean che P\u00e8re Jules \u00e8 andato a cercare sua moglie, l'uomo si sbarba e si ripulisce nell'attesa. I due sposi si ricongiungono e riprendono felici la navigazione sull'\"Atalante\".\nProduzione.\nIl film nasce dalla volont\u00e0 del produttore Jaques-Louis Nounez di dare una nuova occasione a Vigo dopo il fiasco del precedente lavoro, \"Zero in condotta\", stroncato dalla censura. Basata sul soggetto di un non meglio noto Jean Guin\u00e9e, la sceneggiatura ha visto non pochi cambiamenti soprattutto nella caratterizzazione dei personaggi, soggetti \"marginali\" come il controverso marinaio P\u00e8re Jules.\nPer il film, Vigo pot\u00e9 lavorare per la prima volta con un cast di attori affermati, scritturati da Gaumont su approvazione dello stesso regista. Michel Simon era un attore conosciuto al pubblico sin da quando era apparso in \"Boudu salvato dalle acque\" di Jean Renoir. Simon dichiar\u00f2 di aver accettato il ruolo nel film dell'allora misconosciuto e controverso Vigo perch\u00e9 simpatizzava con lui e voleva aiutarne la carriera travagliata. La tedesca Dita Parlo era una star minore appena tornata in Francia dopo un periodo di sei anni in Germania. Jean Dast\u00e9 era apparso solo in \"Zero in condotta\" e \"Boudu salvato dalle acque\" prima del ruolo principale in \"L'Atalante\", ma era avviato verso una lunga carriera nel cinema francese. Louis Lef\u00e8bvre aveva precedentemente lavorato in \"Zero in condotta\". Vigo conosceva bene la spontaneit\u00e0 di Lef\u00e8bvre e le sue lacune come attore professionista senza un background accademico, e lavor\u00f2 proprio su queste sue caratteristiche trasponendole nel personaggio da lui interpretato nel film.\nLe scene, girate in un contesto fluviale nel mese di novembre del 1933 (con un conseguente peggioramento delle precarie condizioni di salute di Vigo, affetto da tubercolosi), vedono la presenza di un gruppo di collaboratori notevole: la fotografia, per esempio, \u00e8 di Boris Kaufman.\nMontato da Louis Chavance con l'approvazione di un Vigo gi\u00e0 molto malato, il film sub\u00ec anche parziale censura e i coproduttori dalla GFFA tagliarono il finale di 20 minuti, cambiando anche il titolo al film. Uscito col titolo di \"Le chaland qui passe\" (versione francese della canzone \"Parlami d'amore Mari\u00f9\" di Cesare Andrea Bixio, in voga all'epoca) il 14 settembre 1934, fu un vero fiasco. Poche settimane dopo Vigo mor\u00ec, senza riuscire a presentare \"L'Atalante\" come lo aveva inteso.\nNegli anni successivi ci furono molti tentativi di ricostruire il film, con l'uscita il 30 ottobre 1940 di una versione intitolata \"L'Atalante\", probabilmente fedele all'originale, ma la pellicola and\u00f2 perduta durante la guerra. Oggi se ne possono trovare varie versioni differenti per montaggio, incluse alcune versioni praticamente integrali.\nEredit\u00e0 culturale.\n\"L'Atalante\", come tutta l'opera di Vigo, cadde nell'oblio per tutto il resto degli anni trenta, nonostante \"L'Atalante\" fosse stato parzialmente ristrutturato nel 1940. Il lavoro di Vigo inizi\u00f2 a essere riscoperto solo dopo la seconda guerra mondiale. \"L'Atalante\" e \"Zero in condotta\" furono entrambi nuovamente distribuiti al cinema a New York nel luglio 1947 e ricevettero recensioni entusiastiche da critici cinematografici come James Agee, che defin\u00ec Vigo \"uno dei rarissimi registi veramente originali che abbiano mai lavorato nel cinema\". In Gran Bretagna, Roger Manvell chiam\u00f2 Vigo \"forse il pi\u00f9 originale e promettente dei grandi registi francesi\". In Italia, Luigi Comencini ottenne una copia personale de \"L'Atalante\" e la proiettava spesso agli amici in privato, definendo il film \"un capolavoro in grado di scuotere ogni nozione consolidata sul cinema che uno spettatore smaliziato possa avere\". Il critico Georges Sadoul lod\u00f2 \"la qualit\u00e0 sorprendente della poesia scaturita da un mondo superficialmente ordinario e grigio\".\nIl film divenne uno dei preferiti dei registi della Nouvelle Vague, che inserirono nelle loro opere molte citazioni e allusioni al lavoro di Vigo. Fran\u00e7ois Truffaut si innamor\u00f2 del film quando lo vide per la prima volta all'et\u00e0 di quattordici anni nel 1946: \u00abQuando entrai in sala al cinema, non sapevo nemmeno chi fosse Jean Vigo. Fui immediatamente sopraffatto da un entusiasmo selvaggio per il suo lavoro\u00bb. Emir Kusturica confess\u00f2 di essere un grande ammiratore di Vigo e lo defin\u00ec un \"poeta\". Tale ammirazione \u00e8 riscontrabile nelle scene sott'acqua del film \"Underground\" che citano esplicitamente quelle de \"L'Atalante\". Altri film che contengono omaggi a \"L'Atalante\" sono \"Ultimo tango a Parigi\" di Bernardo Bertolucci, \"Gli amanti del Pont-Neuf\" di Leos Carax, \"\u00c9loge de l'amour\" di Jean-Luc Godard. e \"Anja - Real Love Girl\" di Paolo Martini e Pablo Benedetti.\nNel 1990 la pellicola venne restaurata in una versione da 89 minuti e distribuito in videocassetta grazie al ritrovamento di una copia completa del film negli archivi della Rai. Nel 2001 il film \u00e8 uscito anche in versione DVD in edizione restaurata. Nell'agosto 2011, la Criterion ne ha distribuito una nuova versione in DVD e Blu-ray."}
{"id": "54285", "revid": "2184720", "url": "https://it.wikipedia.org/wiki?curid=54285", "title": "Skype", "text": "Skype () \u00e8 un software proprietario freeware di messaggistica istantanea e VoIP. Esso unisce caratteristiche presenti nei \"client\" pi\u00f9 comuni (chat, salvataggio delle conversazioni, trasferimento di file) a un sistema di telefonate basato su un \"network\" \"Peer-to-peer\". Gli sviluppatori dell'idea Niklas Zennstr\u00f6m e Janus Friis sono gli stessi che hanno realizzato il popolare \"client\" di file sharing Kazaa, ossia la Sharman Networks. Il prodotto \u00e8 stato lanciato il 29 agosto 2003. La soluzione tecnica \u00e8 stata messa a punto in Estonia da Jaan Tallinn, Ahti Heinla e Priit Kasesalu.\nLa possibilit\u00e0 di far uso di un servizio a pagamento, SkypeOut, che permette di effettuare chiamate a telefoni fissi, rende il programma competitivo rispetto ai costi della telefonia tradizionale, soprattutto per le chiamate internazionali e intercontinentali. Con Skype \u00e8 possibile anche inviare sms a basso costo verso tutti gli operatori di rete mobile.\nSkype fa uso di un protocollo VoIP proprietario (cio\u00e8 non formalizzato in alcuno standard internazionale) per trasmettere le chiamate. I dati, trasmessi in forma digitale, vengono cifrati tramite algoritmi non divulgati pubblicamente. L'azienda produttrice del programma assicura un grado di protezione della comunicazione comparabile con quello dei pi\u00f9 diffusi standard crittografici.\nSkype contava, al marzo 2020, 100 milioni di utenti attivi mensilmente e 40 milioni giornalmente.\nSkype for Business, ritirato nel luglio 2021, \u00e8 stata la versione commerciale cio\u00e8 professionale di Skype.\nEtimologia.\nInizialmente gli sviluppatori avevano pensato al nome Skyper, fusione di Sky- (cielo) e -per (abbreviazione di peer-to-peer). Il dominio Skyper era per\u00f2 gi\u00e0 occupato e per questo scelsero di chiamarlo Skype.\nAcquisizioni.\nNel settembre 2005 la societ\u00e0 \u00e8 stata acquisita dal gruppo eBay per 2,6 miliardi di dollari, il 2 settembre 2009 il gruppo eBay ha venduto il 65% della societ\u00e0 a un gruppo di investitori privati per 1,9 miliardi di dollari. Nel marzo 2011 il 65% delle quote vendute a diversi investitori vengono acquistate in totalit\u00e0 da FREE Inc. che di fatto diviene il socio di maggioranza con delega totale all'amministrazione.\nIl 10 maggio 2011 Microsoft ha acquistato Skype per 8,5 miliardi di dollari, divenendone il quarto proprietario in otto anni. A tal proposito, Microsoft ha lanciato Skype su piattaforma Windows Phone e Xbox Live.\nIl 22 agosto 2011 Skype ha acquisito GroupMe, un provider attivo con diverse applicazioni per i rispettivi smartphone, il quale permette l'invio gratuito di messaggi di testo.\nL'8 aprile 2013 Microsoft ha sostituito Windows Live Messenger con Skype: da quella data Windows Live Messenger ha cos\u00ec cessato di esistere.\nFunzionamento.\nPer iscriversi a Skype occorre fornire un indirizzo mail esistente (che \u00e8 validato dal sistema) e creare un nome Skype. Il nome Skype (in pratica il nome dell'account o ID Skype) \u00e8 consigliabile che sia diverso dal \"nome visualizzato in Skype\" che \u00e8 quello praticamente usato nelle ricerche o nei contatti collegati. Si possono poi registrare altri dati ivi compresa immagine dell'avatar. In sede di configurazione si pu\u00f2 stabilire quale dato e a chi il dato pu\u00f2 essere pubblico; l'indirizzo mail \u00e8 visibile solo ai contatti cio\u00e8 ad altri utenti Skype con i quali si \u00e8 accettato il \"join\" cio\u00e8 un collegamento (invito). Il nome Skype non pu\u00f2 essere modificato (\u00e8 assegnato dal sistema) invece il nome visualizzato in Skype pu\u00f2 essere personalizzato. Se si dispone gi\u00e0 di un account Microsoft questo pu\u00f2 essere utilizzato per eseguire Skype. Con la diffusione della mobilit\u00e0 e della app UWP, il nome Skype non \u00e8 pi\u00f9 liberamente componibile dall'utente (come accadeva nel passato, prima che Microsoft acquisisse il prodotto) ma \u00e8 determinato in automatico dal sistema (Skype ID, tipo live:nome_account) a partire dal numero di cellulare o indirizzo mail (in questo caso la procedura fa generare un account Microsoft non un utente Skype). Rimane invece sempre modificabile a piacimento il nome visualizzabile in Skype (men\u00f9 profilo).\nSkype funziona sostanzialmente in due modalit\u00e0: \"peer-to-peer\" e \"disconnesso\". La prima, che permette di effettuare telefonate completamente gratuite, funziona solamente se sia il mittente sia il destinatario sono collegati a internet e sono connessi tramite il \"client\" Skype; in questo modo il suo funzionamento \u00e8 analogo a un qualsiasi sistema di instant messaging come ICQ o AIM o MSN Messenger, ma \u00e8 sempre criptato.\nLa seconda permette di poter effettuare telefonate a utenze telefoniche (fisse o mobili) di utenti non collegati tramite computer. In questa modalit\u00e0 a pagamento, il cui nome commerciale \u00e8 \"SkypeOut\", la comunicazione corre via Internet fino alla nazione del destinatario, dove viene instradata sulla normale rete telefonica del Paese.\nIl software pu\u00f2 utilizzare la porta TCP/80, la stessa dedicata alla navigazione Internet e utilizzata da tutti i browser in modo da non essere bloccato dai firewall. La gestione del traffico dati \u00e8 affidata a qualche nodo \"client\" scelto casualmente fra quelli dotati di un collegamento a banda larga; i dati degli utenti ugualmente non vengono memorizzati su un \"server\", ma sono inviati criptati all'interno della rete.\nI costi ridotti sono dovuti al fatto che la telefonata sfrutta i normali mezzi della trasmissione telefonica solamente in prossimit\u00e0 della destinazione, per tratte caratterizzate dal basso costo delle telefonate locali: quindi, se per esempio si telefona da Roma a Pechino, solamente quando i dati arrivano a Pechino saranno riconvertiti in analogico e trasmessi.\nPer poter funzionare su personal computer Skype ha bisogno di: sistema GNU/Linux, Macintosh oppure Windows, un collegamento Internet, una scheda sonora ed un microfono.\nLa versione per smartphone \u00e8 disponibile su piattaforma Symbian S60, Maemo, iOS, Android, Windows Phone e BlackBerry. In alternativa esistono in commercio telefoni USB oppure Cordless che supportano il protocollo VoIP.\n\u00c8 poi stata introdotta anche la possibilit\u00e0 di effettuare chiamate video utilizzando le comuni webcam o telecamere digitali. Da aprile 2014 il programma consente di organizzare videochat di gruppo, fino a un massimo di dieci partecipanti, senza costi: prima questa funzione era a pagamento.\nInfine, vi \u00e8 la possibilit\u00e0 di acquisto di un numero telefonico collegato all'account Skype (servizio \"SkypeIn\"), per cui un utente disconnesso (in possesso comunque di un terminale telefonico analogico o digitale) pu\u00f2 chiamare questo numero telefonico; la chiamata perviene sul computer del titolare dell'account come normale chiamata voce. Connessa al servizio SkypeIn vi \u00e8 la disponibilit\u00e0 di una segreteria telefonica, acquistabile anche a parte.\nSkypeIn consente di acquistare numeri con prefissi internazionali vari, anche italiani; esistono anche degli \"stati\" che segnalano la disponibilit\u00e0 o meno alla chat. Sono (nelle versioni precedenti alla 4.0):\nLa modalit\u00e0 \"Skype me\" mostra a tutti, anche agli sconosciuti, che l'utente \u00e8 disponibile per chattare e/o fare una chiamata. Inoltre attivare questo stato disabilita alcune opzioni relative alla privacy. A partire dalla versione 4.0, non esistono pi\u00f9 lo stato \"Non disponibile\" e \"Skype Me\", ma rimangono le cinque disponibilit\u00e0 precedenti.\nWindows 10.\nIn Windows 10 \u00e8 gi\u00e0 incorporata, tra le app integrate nel sistema, una versione specifica di Skype. Funziona anche con un account Microsoft. La denominazione ufficiale \u00e8 \"Skype Universal Windows Platform\" (Skype UWP). La nuova versione di Skype \u00e8 installabile anche su precedenti edizioni di Windows (Skype versione 8) ma occorre scaricarla dal sito Skype e comunque si comporta come programma stand alone, non app integrata nel sistema (caratteristica che vale solo per Windows 10).\nL'aspetto fondamentale di Skype UWP \u00e8 che, a differenza di Skype desktop o Skype for Business, \u00e8 che \u00e8 totalmente in logica cloud: pertanto, in condizioni di assenza di connessione internet, non solo non si ricevono/inviano le chat ma neppure si apre l'applicazione (un messaggio al login informa che occorre essere connessi a internet per procedere). Questo comporta anche che la cronologia dei messaggi non \u00e8 pi\u00f9 archiviata in locale (file main.db o skype.db): occorre quindi eseguire una procedura on line (account Microsoft) per poter esportare la cronologia e i file scambiati.\nQuesta versione di Skype integrata in Windows 10 \u00e8 sostanzialmente simile alla storica a 32 bit (Skype classico ovvero la versione che ora si chiama \"desktop\") sebbene vi siano delle migliorie a livello grafico (a cominciare dal fatto che l'interfaccia \u00e8, come tutte le app integrate in Windows 10, in stile Modern UI). Inoltre, Skype app \u00e8 caratterizzata da uno stile \"social\". Invece, vi sono alcune differenze a livello funzionale e di impostazione. Le due versioni possono anche coesistere. A differenza della vecchia versione Skype stand alone a 32 bit, la app Skype UWP non ha comandi per evitarne l'avvio con il sistema operativo o la terminazione essendo un'app integrata: per evitare di averla in esecuzione occorre eseguire la disconnessione.\nPrima del rilascio del major update del sistema operativo, Windows 10 \"Creators Update\" (aprile 2017), la app era in stato \"anteprima\" e la si trovava in Accessori Windows\\Anteprima Skype. Oppure la si poteva cercare nello store Microsoft (lanciandolo da Windows 10) e installandola come app integrata (Skype). Da questo aggiornamento di Windows 10 la app Anteprima Skype \u00e8 stata rilasciata nella versione definitiva (Skype per Windows 10), andando cos\u00ec a perdere dal titolo la parola \"Anteprima\".\nSino alla versione 7, Skype desktop archiviava e comprimeva i messaggi in un file di tipo .db salvato in locale (e, nella relativa cartella dell'utente, anche il materiale scambiato nelle chat): dalla versione 8 e comunque in Skype UWP le chat sono archiviate unicamente sul cloud e quindi occorre attivare una procedura per ottenere il backup dal cloud.\nSkype classico.\nCon il rilascio della versione UWP integrata in Windows 10 come app (ovvero quella con l'interfaccia \"social\" in stile Modern UI), quella tradizionale \u00e8 stata ridenominata Skype Classic (anche Skype Desktop).\nLa vecchia versione a 32 bit stand alone ha riportato ancora la versione di release 7 fino alla sua chiusura, il 29 gennaio 2019 (ultima versione: 7.41).\nLa versione Plus di Microsoft Office Professional contiene Skype for Business che \u00e8 di tipo desktop/32 bit non UWP.\nSkype online.\nSkype online \u00e8 la versione web di Skype ovvero quella fruibile mediante un comune browser, come le app di Office sul web.\nOvviamente, occorre accedere con l'account Microsoft associato a Skype.\nGruppi.\nSkype consente agli utenti di creare un gruppo dove tutti possono partecipare. Per effettuare chiamate vocali o video di gruppo \u00e8 necessario che il gruppo non superi 50 partecipanti. Non \u00e8 possibile chiamare il gruppo se supera 50 partecipanti, ma solo chattare.\nDa precisare come le videochiamate di gruppo prevedono, in base alla politica di fair use stabilita da Microsoft, un utilizzo mensile massimo di 50 ore e uno giornaliero di 10, con un tempo massimo di videochiamata di gruppo di 4 ore, al termine del quale il video viene disattivato e la chiamata viene automaticamente trasformata in vocale.\nInoltre qualora un partecipante di una videochiamata di gruppo non disponga di una versione aggiornata o utilizzi un Software di comunicazione via Internet che non supporta le videochiamate di gruppo stesse, sar\u00e0 abilitata solo in audio. \nLato partecipanti una videochiamata di gruppo pu\u00f2 prevedere dai 2 ai 50 partecipanti, il tutto in relazione al dispositivo e ai requisiti di sistema correlati. Per maggiori informazioni, ecco il link di riferimento www.skype.com/go/gvc.\nCodec iLBC.\nPer comprimere l'audio della conversazione Skype usa il codec Internet Low Bit Rate Codec (iLBC - codec per internet a basso bitrate). iLBC \u00e8 un codec gratuito a codice chiuso studiato specificatamente per comprimere la voce, e non qualunque tipo di suono, e utilizza un Bitrate compreso tra i 13 e i 15 kbit/s.\nLa versione di iLBC utilizzata da Skype \u00e8 quella \"GIPS Soundware\", una versione proprietaria di \"Global IP Sound\" dalla miglior resa qualitativa.\nCodec alternativi a iLBC sono G.729 e Speex.\nDalla versione 4 di Skype viene implementato il nuovo codec SILK.\nPotenziali rischi.\nSkype \u00e8 stato integrato in eBay con l'intento di consentire un dialogo diretto tra acquirente e venditore in modo gratuito. La societ\u00e0 Skype, con sede legale nel Lussemburgo, \u00e8 stata acquisita da eBay nel settembre 2005.\n\u00c8 stato segnalato che l'installazione di Skype include anche potenziali rischi per la sicurezza del proprio PC. Gruppi di ricerca (fra i quali il CISSP, \"Certified Information Systems Security Professional\", negli Stati Uniti) hanno evidenziato quelli che potrebbero essere considerati come punti deboli nell'applicativo. In sostanza, Skype funziona attraversando senza controllo i firewall poich\u00e9 sfrutta la porta 80 (quella del browsing); worm e trojan basati su Skype sfrutterebbero le porte aperte per agire indisturbati.\nSkype, funzionando con la logica del \"peer-to-peer\", non ha server centrali ma assegna ad alcuni suoi utenti, in modo dinamico, il ruolo di supernodi.\nIl programma utilizza l'algoritmo AES, lo standard pi\u00f9 avanzato e sicuro disponibile pubblicamente in fatto di cifratura. L'algoritmo AES \u00e8 adottato dal Governo degli Stati Uniti e da molte organizzazioni in tutto il pianeta in quanto ritenuto sicuro e veloce. Quando le forze di polizia si imbattono in indagati che conversano con due PC utilizzando Skype, non riescono ad ascoltare le conversazioni pur intercettando (ricevendo in copia dall'operatore telefonico o fornitore di accesso) il flusso di dati, che risulta incomprensibile. L'intercettazione deve dunque avvenire attraverso l'invio di \"trojan\", non rilevabili dall'antivirus, che creano una copia del flusso voce fra la scheda audio e il programma di VoIP, quindi prima che Skype inizi a cifrare la comunicazione.\nIl programma ha le stesse origini della rete Kazaa. Il funzionamento senza server centrali \u00e8 una garanzia per la privacy degli utenti che come tributo esige quantomeno l'uso delle loro risorse, anche mentre questi non effettuano proprie comunicazioni (uso dei \"supernodes\"); tuttavia, un algoritmo chiuso e proprietario non permette di verificare come e dove sono trattati i dati personali e sensibili e verificare l'effettiva assenza di spyware.\nUna piccola parte delle risorse di banda di ogni client in funzione, memoria e CPU, sar\u00e0 usato dalla rete (dai nodi, gli altri utenti) per fare telefonate. Chi installa Skype accetta insomma la possibilit\u00e0 che ognuna delle postazioni sulla quale \u00e8 presente diventi supernodo e, in cambio di telefonate gratis, di cedere una piccola parte delle proprie risorse a beneficio di tutti.\nSkype inoltre, utilizzando un protocollo chiuso, sembrerebbe esautorare la concorrenza impedendo l'interoperabilit\u00e0, che sarebbe invece garantita da un protocollo aperto come quello SIP, gi\u00e0 utilizzato dalla maggior parte dei provider di servizi VoIP in Italia e nel mondo e dai software alternativi a Skype.\nPer questi motivi, comincia a crescere una campagna anti-Skype, al punto che i francesi di \"IS Decisions\" hanno pubblicato SkypeKiller, un software gratuito che serve a bloccare Skype negli uffici, nei quali sia la chat (perdita di tempo) sia l'uso di banda per trasferimenti e per la gestione dei supernodes, sommati, non sono da trascurarsi (queste risorse vanno considerate nella \"quantit\u00e0 totale\" dei client installati e lasciati accesi anche se inutilizzati).\nLa rete Skype \u00e8 andata completamente in crash il 16 agosto 2007 e i responsabili del progetto affermarono di aver individuato il problema che aveva causato il blocco totale delle comunicazioni a livello globale in un numero eccessivo di collegamenti simultanei dovuti a un aggiornamento dei sistemi Windows. I sistemi Windows dopo essersi aggiornati si sarebbero riavviati quasi simultaneamente e avrebbero effettuato il login al sistema. Il numero eccessivo di login avrebbe dovuto attivare un apposito sistema di sicurezza sviluppato per evitare sovraccarichi dei server di autenticazione ma un errore nel sistema di sicurezza avrebbe provocato il blocco del servizio. Il servizio riprese a funzionare per la maggior parte degli utenti nella giornata del 18 agosto 2007.\nSecondo uno studio effettuato da Kostya Kortchinsky, successivamente parzialmente confermato da Mark Gillett, un ingegnere di Skype, in marzo 2012 Microsoft ha cambiato drasticamente la rete Skype. In precedenza il numero di client operanti come supernodi era in media pari a 48.000. L'analisi di Kortchinsky mostra come la rete Skype sia attualmente gestita da poco pi\u00f9 di 10.000 supernodi Linux direttamente controllati da Microsoft.\nI supernodi della vecchia architettura potevano gestire tipicamente 800 utenti ciascuno, mentre quelli attuali ne gestiscono intorno ai 4.100 ciascuno, con un limite teorico massimo di 100.000 utenti. Secondo Kortchinsky questa architettura migliora la sicurezza in quanto un utente connesso alla rete non deve pi\u00f9 fare affidamento su un supernodo scelto in modo casuale, sul quale pu\u00f2 essere in esecuzione qualsiasi software, anche malevolo, ma il traffico attraversa dei nodi centralizzati e controllati. Alcuni esperti di sicurezza non sono per\u00f2 d'accordo su questa tesi: per loro il fine ultimo di Microsoft \u00e8 quello di controllare e intercettare le comunicazioni, cosa molto pi\u00f9 facile ora che il traffico passa attraverso i propri supernodi e le chiavi di decrittazione sono note. Microsoft si difende specificando che lo spostamento dei server \u00e8 un'operazione intrapresa esclusivamente per il miglioramento del servizio a livello di prestazioni, di scalabilit\u00e0 e disponibilit\u00e0.\nSkype WiFi.\nSkype WiFi \u00e8 stato un servizio Microsoft che consentiva di utilizzare Skype connettendosi (tramite un'app omonima) ad una lista di hot spot WiFi disponibili a livello mondiale, a tariffe vantaggiose.\nIl servizio \u00e8 cessato nel 2017 sostituito da Microsoft Wi-Fi.\nSkypecast.\nSkypecast era un servizio di multichat video gratuito offerto da Skype.\nNasce agli inizi del settembre 2006, in Lussemburgo, ma l'anteprima fu presentata a maggio dello stesso anno. La videochat pu\u00f2 avere al massimo 100 partecipanti. \u00c8 necessario disporre di un microfono, altrimenti \u00e8 possibile solo ascoltare o scrivere.\nLo \"skypecast\" pu\u00f2 essere utilizzato sia per la conversazione tra amici sia per delle riunioni. Dopo averlo creato non \u00e8 pi\u00f9 possibile cancellarlo.\nAnche se il servizio ha avuto un discreto successo, il 1\u00ba settembre 2008 esso viene sospeso e appare sul sito ufficiale un messaggio d'addio.\nIl servizio chiuse principalmente per tre motivi. I server erano malfunzionanti, i contatti che volevano gestire la discussione non potevano farlo perch\u00e9 non avevano alcun comando funzionante a disposizione; infine era impossibile vedere gli altri contatti in linea, ci si sentiva tutti in una grande confusione.\nNel 2010 il pulsante \"Live\" compare nuovamente su Skype, consentendo di mettersi in contatto mediante audio-conferenze con gente sconosciuta che si ritrova nella stessa \"skypecast\", cio\u00e8 in una stanza che ha un argomento specifico e il cui creatore dirige la trasmissione. Tuttavia la qualit\u00e0 audio non \u00e8 delle migliori.\nIl caso del \"reverse engineering\".\nNel giugno 2011 Efim Bushmanov, un ricercatore russo free lance, rese noto sul suo blog di essere riuscito, tramite un procedimento di ingegneria inversa, a riscrivere una versione funzionante (almeno nelle funzioni base) di Skype, allo scopo di svelarne il funzionamento del protocollo alla comunit\u00e0 open source. L'annuncio non manc\u00f2 di provocare l'immediata reazione dell'azienda, che minacci\u00f2 di ricorrere alle vie legali.\nTale versione open source reingegnerizzata di Skype \u00e8 ancora in fase di sviluppo, tanto da non implementare alcuna interfaccia \"user friendly\". Per queste ragioni il suo uso \u00e8 attualmente riservato ai soli programmatori esperti.\nVoci correlate.\nConcorrenti:"}
{"id": "54286", "revid": "1226", "url": "https://it.wikipedia.org/wiki?curid=54286", "title": "Book crossing", "text": ""}
{"id": "54287", "revid": "1226", "url": "https://it.wikipedia.org/wiki?curid=54287", "title": "Azione cattolica", "text": ""}
{"id": "54288", "revid": "104458", "url": "https://it.wikipedia.org/wiki?curid=54288", "title": "Sistema Statistico Nazionale", "text": ""}
{"id": "54290", "revid": "1543377", "url": "https://it.wikipedia.org/wiki?curid=54290", "title": "Nihonio", "text": "Il nihonio (precedentemente noto col nome sistematico temporaneo \"ununtrio\", o \"eka-tallio\") \u00e8 l'elemento chimico di numero atomico 113. \u00c8 un elemento superpesante sintetico della tavola periodica. Il nome Nihonium (in inglese) e il simbolo Nh sono stati proposti dagli scopritori. L'elemento \u00e8 stato introdotto nella tavola periodica ufficiale dell'IUPAC il 30 dicembre 2015, insieme agli elementi con numero atomico 115, 117 e 118, andando cos\u00ec a completare il settimo periodo della tavola.\nSi sa molto poco del nihonio, poich\u00e9 \u00e8 stato prodotto solo in quantit\u00e0 molto piccole che decadono in pochi secondi. La vita anomala di alcuni nuclidi superpesanti, inclusi alcuni isotopi di nihonio, \u00e8 spiegata dalla teoria dell '\"isola di stabilit\u00e0\". Gli esperimenti supportano la teoria, in quanto l'emivita degli isotopi di nihonio confermati che passa dall'ordine dei millisecondi ai secondi man mano che vengono aggiunti neutroni e che ci si avvicina all'isola. \u00c8 stato calcolato che il nihonio abbia propriet\u00e0 simili ai suoi omologhi boro, alluminio, gallio, indio e tallio. Tutti tranne il boro sono metalli di post-transizione e ci si aspetta che anche il nihonio sia un metallo di post-transizione. Dovrebbe anche tuttavia vantare molte differenze importanti rispetto ad essi; per esempio, il nihonio dovrebbe essere pi\u00f9 stabile nello stato di ossidazione +1 rispetto allo stato +3, come accade con il tallio, ma nello stato +1 il nihonio dovrebbe comportarsi pi\u00f9 come l'argento e l'astato. Esperimenti preliminari nel 2017 hanno mostrato che il nihonio elementare non \u00e8 molto volatile; la sua chimica rimane in gran parte inesplorata.\nOrigine del nome.\nIl primo nome attribuito all'elemento \u00e8 stato il nome sistematico temporaneo ununtrio.\nI ricercatori del RIKEN avevano suggerito due nomi da dare all'elemento, qualora la IUPAC avesse attribuito loro la scoperta: \"japonium\" (giapponio) e \"rikenium\" (rikenio).\nNel 2016 vengono approvati il nome nihonio e il simbolo Nh. Il nome nihonio deriva dalla parola giapponese \"nihon\", uno dei due modi per dire \"Giappone\". La scelta di questo nome \u00e8 mirata ad identificare la nazione in cui \u00e8 stata effettuata la scoperta, trattandosi questa della prima volta che un elemento viene scoperto nel continente asiatico.\nStoria.\nIl 1\u00ba febbraio 2004, la sintesi del moscovio e del nihonio sono state riportate nella Physical Review C da un gruppo composto da scienziati russi del Istituto unito per la ricerca nucleare dell'Universit\u00e0 di Dubna e scienziati statunitensi del Lawrence Livermore National Laboratory. La loro scoperta \u00e8 ancora in attesa di validazione.\nIl gruppo ha riportato di aver bombardato dell'americio (elemento 95) con del calcio (elemento 20), producendo quattro atomi di moscovio (elemento 115). Questi atomi, secondo quanto riportato, sono decaduti in nihonio (elemento 113) in una frazione di secondo. Il nihonio prodotto \u00e8 esistito per 1,2 secondi, prima di decadere in elementi noti.\nIl 23 luglio 2004 un gruppo di scienziati giapponesi del RIKEN ha ottenuto un singolo atomo di 278Nh mediante una reazione di fusione fredda (intesa come reazioni nucleari a bassa energia cinetica) tra il bismuto-209 e lo zinco-70. I risultati sono stati pubblicati il 28 settembre 2004.\nNel mese di settembre 2012 sono stati annunciati i risultati di un esperimento, descritto da Kosuke Morita e collaboratori, in cui sono stati fatti collidere ioni zinco accelerati fino al 10% della velocit\u00e0 della luce su un bersaglio di bismuto che ha creato uno ione molto pesante, poi decaduto in mendelevio (l'elemento 101) attraverso sei decadimenti alfa consecutivi. Dato che questo tipo di decadimento e gli isotopi intermedi sono noti, si pu\u00f2 considerare assodata la creazione dell'elemento 113.\nIn data 30 dicembre 2015 IUPAC ha comunicato ufficialmente la propria decisione di attribuire la scoperta al team giapponese di RIKEN, invitando il medesimo a proporre un nome ed un simbolo definitivi per l'elemento numero 113. Le analoghe istanze da parte degli scienziati russi e statunitensi non sono state accolte .\nIn data 28 novembre 2016 per l'elemento \u00e8 stato approvato definitivamente il nome di Nihonio, da Nihon (terra del sol levante), il nome del Giappone in lingua originale. Simbolo chimico (Nh)."}
{"id": "54296", "revid": "6066", "url": "https://it.wikipedia.org/wiki?curid=54296", "title": "Radamante", "text": ""}
{"id": "54298", "revid": "767487", "url": "https://it.wikipedia.org/wiki?curid=54298", "title": "Maruta (nome)", "text": "Origine e diffusione.\nIl nome, attestato greco antico come \u039c\u03b1\u03c1\u03bf\u03c5\u03b8\u03b1 (\"Maroutha\") e in latino come \"Marutha\", \u00e8 di origine semitica; etimologicamente, \u00e8 legato al lemma siriaco \"m\u0101r\", che vuol dire forse \"signoria\".\nAlcune iscrizioni ebraiche trovate a Caesarea ne testimoniano l'uso tra gli ebrei tra il IV e l'VIII secolo; la diffusione in italiano moderno \u00e8 scarsissima, ed il nome \u00e8 ricordato principalmente per essere stato portato da san Maruta, un influente vescovo in Mesopotamia vissuto nel IV secolo, considerato il fondatore della Chiesa cristiana in Persia.\nOnomastico.\nL'onomastico si pu\u00f2 festeggiare il 16 febbraio in ricordo di san Maruta, vescovo di Martiropoli, oppure il 27 marzo in memoria di san Maruta, uno dei martiri persiani, ucciso a Bardiaboch sotto Sapore II. La Chiesa ortodossa siriaca ricorda inoltre san Maruta di Tikrit, commemorato il 2 maggio."}
{"id": "54302", "revid": "767487", "url": "https://it.wikipedia.org/wiki?curid=54302", "title": "Marolo (nome)", "text": "Origine e diffusione.\nNome di scarsissima diffusione in Italia, deriva dal latino \"Marolus\", un diminutivo del nome Marone (in latino: \"Maro\"). Alcune fonti ipotizzano invece una connessione con Mario.\nOnomastico.\nL'onomastico ricorre il 23 aprile in memoria di san Marolo, vescovo di Milano."}
{"id": "54311", "revid": "5", "url": "https://it.wikipedia.org/wiki?curid=54311", "title": "Robigo", "text": ""}
{"id": "54314", "revid": "228587", "url": "https://it.wikipedia.org/wiki?curid=54314", "title": "Roma (disambigua)", "text": "Roma \u00e8 la capitale d'Italia. Questo termine pu\u00f2 riferirsi anche a:"}
{"id": "54315", "revid": "37401", "url": "https://it.wikipedia.org/wiki?curid=54315", "title": "Sacco di Roma", "text": ""}
{"id": "54317", "revid": "125627577", "url": "https://it.wikipedia.org/wiki?curid=54317", "title": "Sacco di Roma (1527)", "text": "Il sacco di Roma (saccheggio) ebbe inizio il 6 maggio 1527 a opera delle truppe imperiali di Carlo V d'Asburgo, composte principalmente da lanzichenecchi tedeschi, circa 14.000, oltre che da 6000 soldati spagnoli e da un imprecisato numero di bande di italiani.\nLe truppe imperiali, in prevalenza spagnoli sbarcati a Genova sotto la guida di Carlo III di Borbone, erano state impegnate nella seconda parte del 1526 nella pianura padana contro la lega di Cognac. L'imperatore aveva quindi fatto scendere a rinforzo dal Tirolo i lanzichenecchi alla guida dell'ormai vecchio von Frundsberg, i quali per\u00f2 erano stati contrastati con efficacia da Giovanni delle Bande Nere. Morto Giovanni e conquistata Milano, spagnoli e lanzichenecchi si riunirono a febbraio del 1527 a Piacenza.\nI possedimenti veneziani a est erano protetti da Francesco Maria, duca di Urbino, che ben poco aveva fatto per impedire le azioni imperiali nelle terre del ducato di Milano. Spagnoli e lanzichenecchi, mal assortiti e mal disposti gli uni verso gli altri, decisero di muoversi congiuntamente verso sud a caccia di bottino, sotto il controllo parziale di Carlo III di Borbone, che poteva contare solo sul prestigio personale, visto che le truppe non vedevano il soldo da mesi.\nAffamate e desiderose di preda, lasciarono indietro la poca artiglieria. Aggirata Firenze, considerata un obiettivo difficile in quanto ben difesa, a marce forzate e spinte dalla fame si diressero verso Roma. La citt\u00e0 era praticamente sguarnita di difensori, in quanto papa Clemente VII per risparmiare il soldo aveva licenziato le truppe, convinto di poter trattare con Carlo V per cambiare nuovamente partito.\nIl sacco di Roma ebbe un tragico bilancio, sia nei danni alle persone sia al patrimonio artistico. Circa cittadini furono uccisi, fuggirono, morirono per la peste portata dai lanzichenecchi. Clemente VII, rifugiatosi in Castel Sant'Angelo, dovette arrendersi e pagare ducati. I lanzichenecchi, di prevalente fede protestante, erano animati anche da fervore antipapale e furono responsabili delle maggiori crudelt\u00e0 verso religiosi e religiose e dei danni agli edifici di culto.\nL'evento segn\u00f2 un momento importante delle lunghe guerre per il predominio in Europa tra il Sacro Romano Impero e il Regno di Francia, alleato con lo Stato della Chiesa. La devastazione e l'occupazione della citt\u00e0 di Roma sembrarono confermare simbolicamente il declino dell'Italia in balia degli eserciti stranieri e l'umiliazione della Chiesa cattolica impegnata a contrastare anche il movimento della Riforma luterana sviluppatosi in Germania.\nLe premesse.\nLa vicenda si inquadra nella pi\u00f9 ampia cornice dei conflitti per la supremazia in Europa, tra gli Asburgo e i Valois, ovverosia tra Francesco I di Valois, Re di Francia e Carlo V d'Asburgo, Imperatore del Sacro Romano Impero nonch\u00e9 Re di Spagna. Pi\u00f9 precisamente si inserisce nel secondo conflitto che vide impegnati i due sovrani dal 1526 al 1529.\nIl primo conflitto si era concluso con la sconfitta di Francesco I a Pavia e la sottoscrizione del trattato di Madrid, avvenuta nel mese di gennaio del 1526, a seguito della quale il sovrano francese dovette rinunciare, tra l'altro, a ogni suo diritto sull'Italia e restituire la Borgogna agli Asburgo.\nNel maggio successivo, per\u00f2, papa Clemente VII (al secolo Giulio de' Medici), sfruttando l'insoddisfazione del Valois per aver dovuto sottoscrivere un trattato contenente clausole estremamente mortificanti per la Francia, si rese promotore di una Lega anti-imperiale, la cosiddetta Santa Lega di Cognac.\nIn sostanza, papa Clemente col re di Francia aveva condiviso il timore che il sovrano asburgico, una volta impossessatosi dell'Italia settentrionale e avendo gi\u00e0 nelle sue mani l'intera Italia meridionale come eredit\u00e0 spagnola, potesse essere indotto a unificare tutti gli Stati della penisola sotto un unico scettro, a danno dello Stato Pontificio, che rischiava di rimanere isolato e venire fagocitato.\nLa Lega era composta, oltre che dal papa e dal re di Francia, anche dal Ducato di Milano, Repubblica di Venezia, Repubblica di Genova oltre che dalla Firenze dei Medici. Vennero iniziate le ostilit\u00e0 nel 1526 attaccando la Repubblica di Siena, ma l'impresa si rivel\u00f2 fallimentare e rivel\u00f2 la debolezza delle truppe a disposizione del Papa.\nL'imperatore, intenzionato a controllare momentaneamente l'Italia settentrionale, tent\u00f2 di riconquistare il favore del pontefice, ma non avendo avuto successo, decise di intervenire militarmente. Solo che le sue forze erano impegnate altrove: sul fronte interno contro i luterani e su quello esterno contro l'Impero Ottomano, che premeva alle porte orientali dell'Impero; cos\u00ec fece in modo di fomentare una rivolta interna allo Stato Pontificio, tramite la potente famiglia romana dei Colonna, da sempre nemica dei Medici.\nLa rivolta dei Colonna produsse i suoi effetti. Il cardinale Pompeo Colonna sguinzagli\u00f2 nella citt\u00e0 pontificia i suoi soldati che la saccheggiarono. Clemente VII, assediato a Roma, fu costretto a chiedere aiuto all'imperatore con la promessa di cambiare la propria alleanza ai danni del re di Francia, rompendo la Lega Santa. Pompeo Colonna si ritir\u00f2 con calma a Napoli. Clemente VII, una volta libero, non mantenne il patto stipulato comunque, e chiam\u00f2 in suo aiuto proprio Francesco I.\nA questo punto l'imperatore dispose l'intervento armato contro lo Stato Pontificio (che nella citt\u00e0 di Roma era allora rappresentato dal Governatore Bernardo de' Rossi) mediante l'invio di un contingente di lanzichenecchi, al comando del duca Carlo III di Borbone-Montpensier, uno dei pi\u00f9 grandi condottieri francesi, inviso al re Francesco.\nLe truppe sul campo erano comunque comandate dal generale Georg von Frundsberg, esperto condottiero tirolese dei lanzichenecchi imperiali, famoso per il suo odio verso la Chiesa di Roma e verso il papa; secondo il suo segretario personale Adam Reusner, egli avrebbe espresso apertamente il suo fermo proposito di impiccare Clemente VII dopo aver occupato la citt\u00e0. L'esercito lanzichenecco radunato da Frundsberg sarebbe stato guidato da alcuni esperti condottieri tedeschi, veterani delle guerre precedenti, tra i quali il figlio di Georg von Frundsberg, Melchiorre, Konrad von Boyneburg-Bemelberg, Sebastian Schertlin, Corrado Hess e Ludovico Lodron\nLa calata dei Lanzichenecchi.\nI Lanzichenecchi di Frundsberg, circa miliziani mercenari arruolati principalmente a Bolzano e Merano e seguiti dalle loro 3000 donne, lasciarono Trento il 12 novembre 1526 affiancati da altri 4000 mercenari provenienti da Cremona. Marciarono inizialmente in direzione della Valle dell'Adige per confondere le milizie veneziane per poi dirigersi improvvisamente verso la Valle del Chiese accampandosi a Lodrone; qui tuttavia, vista l'impossibilit\u00e0 di superare la Rocca d'Anfo presidiata dai veneziani, dopo aver percorso difficili strade di montagna in Val Vestino ed essere giunti nella Valle Sabbia a Vobarno, le milizie tedesche non riuscirono a superare un primo sbarramento delle truppe veneziane alla Corona di Ro\u00e8 Volciano. Timoroso del sopraggiungere delle truppe della Lega stanziate nel milanese e che erano costituite da circa soldati, Frundsberg ritenne impossibile sfondare verso Brescia. Quindi, sceso a Gavardo, devi\u00f2 la marcia dei suoi lanzichenecchi in direzione di Mantova dove intendeva attraversare il Po.\nLe milizie imperiali superarono alcune deboli resistenze a Goito, Lonato e Solferino e quindi raggiunsero Rivalta; il 25 novembre 1526, i lanzichenecchi di Frundsberg, anche grazie al tradimento dei Signori di Ferrara e di Mantova (di cui sotto), sconfissero nella battaglia di Governolo le truppe di Giovanni dalle Bande Nere che tentavano di sbarrare loro il passo nei pressi di un ponte sul Mincio; lo stesso condottiero italiano, che nei giorni precedenti aveva cercato di rallentare l'avanzata nemica con una serie di incursioni di disturbo della sua cavalleria leggera, venne gravemente ferito da un colpo di falconetto, morendo dopo alcuni giorni per le conseguenze della ferita. Le milizie tedesche quindi poterono passare il Po il 28 novembre 1526 vicino a Ostiglia e proseguirono l'avanzata; nei giorni seguenti vennero rinforzati da duecento uomini condotti da Filiberto di Chalons principe d'Orange e da cinquecento archibugieri italiani al comando di Niccol\u00f2 Gonzaga.\nLe truppe della Lega di Cognac dimostrarono scarsa coesione e mediocre efficienza militare; inoltre alcuni principi italiani favorirono l'avanzata dell'esercito imperiale; Alfonso I d'Este, duca di Ferrara, che dopo alcune incertezze si era alleato con Carlo V, forn\u00ec i suoi moderni pezzi d'artiglieria che rinforzarono l'esercito lanzichenecco prima della battaglia di Governolo, mentre a Mantova il marchese Federico II Gonzaga, pur formalmente alleato del papa, rifiut\u00f2 di prendere parte attivamente alla guerra. In queste condizioni gli eserciti della Lega presenti in Italia non furono in grado di fermare le truppe imperiali di Frundsberg che il 14 dicembre 1526 attraversarono il Taro e occuparono Fiorenzuola mentre le forze pontificie guidate da Francesco Guicciardini e Guido Rangoni ripiegavano da Parma e Piacenza in direzione di Bologna. Contemporaneamente Francesco Maria della Rovere, duca di Urbino e comandante dell'esercito veneziano, dalle regioni di Mantova si tenne prudentemente a distanza dall'esercito imperiale e rimase cautamente sulla difensiva; egli riteneva imbattibile in campo aperto l'esercito lanzichenecco e preferiva soprattutto coprire il territorio di Venezia.\nIn realt\u00e0 anche i lanzichenecchi, nonostante la loro avanzata apparentemente inarrestabile, erano in difficolt\u00e0 a causa dei continui attacchi di disturbo e soprattutto per le gravi carenze di vettovagliamento; marciando nel fango e nel freddo con scorte di cibo insufficienti, le truppe erano in condizioni deplorevoli e Georg von Frundsberg era seriamente preoccupato. Il 14 dicembre, da Fiorenzuola il condottiero imperiale invi\u00f2 una pressante richiesta di aiuto a Carlo di Borbone che si trovava a Milano con le truppe spagnole, le quali secondo i piani avrebbero dovuto congiungersi con i lanzichenecchi. Carlo di Borbone decise di muovere rapidamente in soccorso con le sue truppe che peraltro davano prova di scarsa disciplina e di insofferenza a causa del mancato pagamento del soldo. Con alcuni espedienti il condottiero imperiale riusc\u00ec a convincere i suoi soldati a obbedire agli ordini e il 30 gennaio 1527 si mise in marcia da Milano. Le truppe spagnole, uomini, raggiunsero l'esercito lanzichenecco a Pontenure, vicino a Piacenza, il 7 febbraio. Il 7 marzo, l'esercito imperiale riunito, ulteriormente rafforzato dall'arrivo di contingenti di truppe italiane filo-imperiali, arriv\u00f2 a San Giovanni in territorio bolognese.\nIl 16 marzo 1527 peraltro si verificarono nuove, gravi manifestazioni di indisciplina e sedizione fra le truppe imperiali a causa delle condizioni di vita estremamente disagiate e soprattutto del mancato versamento del soldo spettante alle truppe; dopo i tumulti cominciati tra i reparti spagnoli, anche i lanzichenecchi tedeschi si unirono alle proteste e il tentativo personale di Frundsberg di sedare la rivolta non ebbe successo. Le milizie invocarono il pagamento del soldo e il condottiero tedesco, mentre parlava alle truppe, ebbe un grave malore. Colpito da ictus, Frundsberg, dopo inutili tentativi di cura, dovette cedere il comando e il 22 marzo venne evacuato a Ferrara. Ormai infermo, ritorn\u00f2 nel suo castello di Mindelheim solamente nell'agosto del 1528 per morirvi. Il comando del corpo di spedizione imperiale venne assunto da Carlo di Borbone che ebbe grande difficolt\u00e0 a ristabilire la disciplina.\nProprio durante i giorni della sedizione fra le truppe imperiali, giunsero nel campo gli inviati del vicer\u00e9 di Napoli Carlo di Lannoy per informare Carlo di Borbone che una tregua era stata stabilita con il papa Clemente VII sulla base di un versamento di sessantamila ducati all'esercito imperiale. Il papa, estremamente preoccupato per l'invasione, aveva deciso di intavolare trattative e rompere la solidariet\u00e0 tra le potenze della Lega di Cognac. Le notizie dell'accordo tuttavia provocarono violente proteste fra le truppe imperiali desiderose di rivalersi delle fatiche della guerra con un devastante saccheggio del territorio nemico; la tregua venne quindi respinta e Carlo di Borbone decise autonomamente di riprendere l'avanzata dopo aver comunicato al vicer\u00e9 che egli non poteva opporsi al volere delle truppe.\nGli imperiali, circa soldati spagnoli, tedeschi e italiani, superata Forl\u00ec, dove circa 500 di loro ebbero la peggio in una scaramuccia con le truppe di Michele Antonio di Saluzzo, oltrepassarono l'Appennino e si portarono ad Arezzo, seguendo, quindi, la via Romea Germanica. Da qui, il 20 aprile 1527, ripartirono, approfittando delle precarie situazioni in cui si trovavano i veneziani e i loro alleati a causa dell'insurrezione di Firenze contro i Medici.\nLe truppe a difesa di Roma erano poco numerose (non pi\u00f9 di cinquemila), ma avevano dalla loro parte le solide mura e l'artiglieria, di cui gli assedianti erano sprovvisti. Borbone doveva prendere la citt\u00e0 in fretta per evitare di essere intrappolato a sua volta dall'esercito della Lega.\nL'assalto a Roma.\nLa mattina del 6 maggio gli Imperiali cominciarono l'attacco. Vi erano Lanzichenecchi e spagnoli. A essi si aggiungevano le fanterie italiane di Fabrizio Maramaldo, di Sciarra Colonna e di Luigi Gonzaga \"Rodomonte\"; molti cavalieri si erano posti sotto il comando di Ferrante I Gonzaga e del principe d'Orange Filiberto di Chalons; inoltre si erano accodati anche molti disertori della Lega, i soldati licenziati dal papa e numerosi banditi attratti dalla speranza di rapine.\nL'assalto si concentr\u00f2 tra il Gianicolo e il Vaticano. Per essere di esempio ai suoi, Carlo di Borbone fu tra i primi ad attaccare, ma mentre saliva su una scala fu ferito gravemente da una palla d'archibugio, che sembra sia stata tirata da Benvenuto Cellini (secondo l'autobiografia dello stesso). Ricoverato nella chiesa di Sant'Onofrio, il Borbone mor\u00ec nel pomeriggio. Ci\u00f2 accrebbe l'impeto degli assalitori, i quali, a prezzo di gravi perdite, riuscirono a entrare nel quartiere del Borgo. Il successore del Borbone fu il principe d'Orange.\nMentre le truppe spagnole assaltavano le mura comprese fra Porta Torrione e Porta Fornaci, i lanzichenecchi, guidati dal luogotenente di Frundsberg, il condottiero Konrad von Boyneburg-Bemelberg, incominciarono la scalata ai bastioni compresi tra Porta Torrione e Porta Santo Spirito. I tedeschi riuscirono dopo strenui sforzi a superare il muro di cinta nel settore di Porta Santo Spirito; i capitani Nicola Seidenstuecker e Michele Hartmann raggiunsero con i loro lanzichenecchi gli spalti, conquistarono i cannoni e costrinsero alla fuga i difensori.\nMentre i lanzichenecchi tedeschi moltiplicavano gli sforzi per ampliare la breccia e valicare in massa le mura a Porta San Pietro, un reparto di soldati spagnoli riusc\u00ec fortunosamente a individuare una finestra malamente mimetizzata di una cantina del palazzo Armellini a ridosso delle mura che era apparentemente indifesa; attraverso questa finestra gli spagnoli imboccarono uno stretto cunicolo che li condusse all'interno del palazzo Armellini dove non incontrarono alcuna resistenza. I soldati ritornarono quindi indietro e ampliarono l'apertura; le truppe poterono cos\u00ec riversarsi, invadere il quartiere e avanzare verso San Pietro. Contemporaneamente i lanzichenecchi tedeschi, coperti dal fuoco degli archibugi, conquistarono gran parte delle mura e, mentre le truppe pontificie ripiegavano in rotta, si diressero a loro volta verso la basilica avanzando sulla destra degli spagnoli.\nIl papa, che era in preghiera nella chiesa, fu condotto attraverso il passetto al Castel Sant'Angelo mentre 189 Guardie svizzere (anch'esse mercenarie ma fedeli al papa) si fecero trucidare per difendere la sua fuga.\nPrivi di comando, i lanzichenecchi, fino ad allora frustrati da una campagna militare deludente, si diedero al saccheggio e alla violenza sugli abitanti della citt\u00e0 partendo da Borgo Vecchio e dall'ospedale di Santo Spirito, con una brutalit\u00e0 inaudita e anche gratuita. Furono profanate tutte le chiese, furono rubati i tesori e furono distrutti gli arredi sacri. Le monache furono violentate, cos\u00ec come le donne che venivano strappate dalle loro case. Furono devastati tutti i palazzi dei prelati e dei nobili (come gli esponenti della famiglia Massimo), con l'eccezione di quelli fedeli all'imperatore. La popolazione fu sottoposta a ogni tipo di violenza e di angheria. Le strade erano disseminate di cadaveri e percorse da bande di soldati ubriachi che si trascinavano dietro donne di ogni condizione, e da saccheggiatori che trasportavano oggetti rapinati.\nPapa Clemente VII si trov\u00f2 rifugiato nell'imprendibile Castel Sant'Angelo. Il 5 giugno, dopo aver accettato il pagamento di una forte somma per il ritiro degli occupanti, si arrese e fu imprigionato in un palazzo del quartiere Prati in attesa che versasse il pattuito. La resa del papa era per\u00f2 uno stratagemma per uscire da Castel Sant'Angelo e, grazie agli accordi segretamente presi, fuggire dalla Citt\u00e0 eterna alla prima occasione. Il 7 dicembre una trentina di cavalieri e un forte reparto di archibugieri agli ordini di Luigi Gonzaga \"Rodomonte\", assaltarono il palazzo liberando Clemente VII che venne travestito da ortolano per superare le mura della citt\u00e0 e quindi scortato a Orvieto. Nell'iconografia pittorica, Clemente VII, a partire dal 1527, verr\u00e0 dipinto con una barba bianca, pare divenuta tale in tre giorni, a seguito del dolore causatogli dal sacco.\nIl saccheggio vero e proprio dur\u00f2 otto giorni, al termine dei quali la citt\u00e0 rimase per\u00f2 occupata dalle truppe, che cercarono anche in seguito di sfruttare la situazione esigendo riscatti per i prigionieri. Il ritiro vero e proprio dei saccheggiatori si sarebbe avuto solo tra il 16 e il 18 febbraio dell'anno successivo, dopo che s'era saccheggiato il saccheggiabile e non v'era pi\u00f9 possibilit\u00e0 di ottenere riscatti, ma anche a causa della peste diffusasi dopo mesi di bivacco e delle diserzioni di molti soldati (assimilati nella popolazione).\nIl sacco caus\u00f2 danni incalcolabili al patrimonio artistico della citt\u00e0. Anche i lavori nella fabbrica di san Pietro si interruppero e ripresero solo nel 1534 con il pontificato di Paolo III:\nOltre alla forte somma per il ritiro degli occupanti, il papa a garanzia dovette consegnare come statichi (ostaggi) Giovanni Maria del Monte (futuro papa Giulio III), arcivescovo Sipontino; Onofrio Bartolini, arcivescovo di Pisa; Antonio Pucci, vescovo di Pistoia: Gian Matteo Giberti, vescovo di Verona.\nIl giorno stesso in cui cedettero le difese di Roma, il capitano pontificio Guido II Rangoni si spinse fino al ponte Salario con una schiera di cavalli e di archibugieri, ma, vista la situazione, si ritir\u00f2 a Otricoli. Francesco Maria della Rovere, che si era riunito alle truppe del marchese di Saluzzo, si accamp\u00f2 a Monterosi in attesa di novit\u00e0. Dopo tre giorni il principe d'Orange ordin\u00f2 che si cessasse il saccheggio, ma i lanzichenecchi non ubbidirono e Roma continu\u00f2 a essere violata, finch\u00e9 rimase qualcosa di cui impossessarsi.\nAlcune famiglie romane, dalla parte dei lanzichenecchi, riuscirono a salvare i loro beni. Tra queste, oltre ai Colonna, i Gonzaga e la famiglia Farnese. Infatti mentre uno dei figli di Alessandro (il successivo papa Paolo III), Ranuccio Farnese, era schierato con il papa Clemente VII, l'altro figlio Pier Luigi era comandante tra i lanzichenecchi. Entrando in Roma, Pier Luigi si acquartier\u00f2 a palazzo Farnese salvando cos\u00ec i beni della famiglia.\nEffetti sulla popolazione di Roma.\nAl tempo del \"Sacco\", la citt\u00e0 di Roma contava, secondo il censimento pontificio realizzato tra la fine del 1526 e l'inizio del 1527, 55.035 abitanti, prevalentemente composti da colonie provenienti da varie citt\u00e0 italiane, a maggioranza fiorentina.\nUna tale esigua popolazione era difesa da circa uomini in armi e dai 189 mercenari svizzeri che formavano la guardia del pontefice.\nLe secolari carenze manutentive all'antica rete fognaria avevano trasformato Roma in una citt\u00e0 insalubre, infestata dalla malaria e dalla peste bubbonica. L'improvviso affollamento causato dalle decine di migliaia di lanzichenecchi aggrav\u00f2 pesantemente la situazione igienica, favorendo oltre misura il diffondersi di malattie contagiose che decimarono tanto la popolazione quanto gli occupanti.\nAlla fine di quell'anno tremendo, la cittadinanza di Roma fu ridotta quasi alla met\u00e0 dalle circa morti causate dalle violenze o dalle malattie. Tra le vittime si annoverano anche alti prelati, come il cardinale Cristoforo Numai da Forl\u00ec, che mor\u00ec pochi mesi dopo per le sofferenze patite durante il saccheggio. Come in molti altri luoghi dell'Europa a causa delle guerre di religione, si determin\u00f2 un periodo di povert\u00e0 nella Roma del XVI secolo.\nCause dello scempio.\nLe ragioni che indussero i mercenari germanici ad abbandonarsi a un saccheggio cos\u00ec efferato e per cos\u00ec lungo tempo, cio\u00e8 per circa dieci mesi, risiedono nella frustrazione per una campagna militare fino ad allora deludente e, soprattutto, nell'acceso odio che la maggior parte di essi, luterani, nutriva per la Chiesa cattolica.\nInoltre, a quei tempi i soldati venivano pagati ogni cinque giorni, cio\u00e8 per \"cinquine\". Quando per\u00f2 il comandante delle truppe non disponeva di denaro sufficiente per la retribuzione delle soldatesche, autorizzava il cosiddetto \"sacco\" della citt\u00e0, che non durava, in genere, pi\u00f9 di una giornata. Il tempo sufficiente, cio\u00e8, affinch\u00e9 la truppa si rifacesse della mancata retribuzione.\nNel caso specifico, i lanzichenecchi non solo erano rimasti senza paga, ma erano rimasti anche senza il comandante. Infatti il Frundsberg era rientrato precipitosamente in Germania per motivi di salute e il Borbone era rimasto vittima sul campo.\nSenza paga, senza comandante e senza ordini, in preda a un'avversione rabbiosa per il cattolicesimo, fu facile per loro abbandonarsi per un tempo cos\u00ec lungo al saccheggio della non pi\u00f9 eterna Roma.\nConseguenze.\nOltre che per la storia della citt\u00e0 di Roma, il sacco del 1527 ha avuto una valenza epocale tanto che Bertrand Russell e altri studiosi indicano il 6 maggio 1527 come la data simbolica in cui porre la fine del Rinascimento.\nReligione.\nA partire dal sacco incomincer\u00e0 una svolta per l'intero mondo cattolico. Le logiche di potere delle famiglie e i discutibili costumi che avevano dominato il papato avevano dato luogo alla critica luterana e alla nascita del Luteranesimo. Il sacco della cattolica Roma da parte di un astioso e disprezzante esercito protestante, appena dieci anni dopo la pubblicazione delle tesi di Lutero (1517), \u00e8 uno degli elementi che obbligarono la Chiesa (e le famiglie) a reagire. Paolo III Farnese, successore di Clemente VII Medici, nel 1545 indisse il Concilio di Trento, con la conseguente nascita della Controriforma.\nPolitica.\nIl sacco di Roma, voluto da Carlo V d'Asburgo e avvenuto all'interno della Guerra della Lega di Cognac (1526-30), si inquadra come evento clamoroso all'interno di uno dei conflitti del XVI secolo che porteranno poi alla spartizione dell'Europa tra Asburgo e Francia culminati poi, nel 1559, con la Pace di Cateau-Cambr\u00e9sis.\nArte.\nPrima del sacco, Roma era la principale meta per qualsiasi artista europeo desideroso di fama e ricchezza, per le prestigiose commissioni della corte papale. Il sacco gener\u00f2 una vera e propria diaspora, che port\u00f2, prima nelle corti italiane e poi europee, lo stile della \"grande maniera\" degli allievi di Raffaello e di Michelangelo.\nNegli anni seguenti al sacco, la controriforma segn\u00f2 per\u00f2 un nuovo stile pi\u00f9 didascalico e comprensibile, talora venato di gravit\u00e0 e imponenza celebrativa verso la Chiesa cattolica. Ne \u00e8 un chiaro esempio l'evoluzione dello stesso Michelangelo Buonarroti, che nel 1508-1512 aveva dipinto la volta della Cappella Sistina con raffigurazioni bibliche, e che torn\u00f2 nello stesso luogo nel 1536-1541 con l'ammonitorio Giudizio Universale."}
{"id": "54320", "revid": "2128848", "url": "https://it.wikipedia.org/wiki?curid=54320", "title": "Semiasse maggiore", "text": "In geometria, il semiasse maggiore formula_1 \u00e8 un concetto geometrico applicabile all'ellisse e all'iperbole.\nEllisse.\nIl semiasse maggiore di un'ellisse \u00e8 la met\u00e0 dell'asse maggiore, passa dal centro attraverso uno dei fuochi, fino al bordo dell'ellisse. \n\u00c8 in relazione col semiasse minore formula_2 attraverso l'eccentricit\u00e0 formula_3 e il semilato retto formula_4, nel modo seguente: \nIl semiasse maggiore \u00e8 il valore medio della distanza minima e massima da un fuoco ai punti sull'ellisse. Considerando l'equazione in coordinate polari, con un fuoco sull'origine e l'altro sull'asse positivo delle ascisse, \nIl valore medio di formula_7 e formula_8, \u00e8 formula_9\nIperbole.\nIl semiasse maggiore di un'iperbole \u00e8 la met\u00e0 della distanza tra i due rami; se \u00e8 nella direzione formula_10 l'equazione \u00e8: \nIn termini di semilato retto ed eccentricit\u00e0, \nAstronomia.\nIn astronomia, il semiasse maggiore \u00e8 una delle pi\u00f9 importanti caratteristiche di un'orbita, insieme al suo periodo orbitale. Per gli oggetti del sistema solare, il semiasse maggiore \u00e8 in relazione al periodo orbitale, relazione espressa dalla terza legge di Keplero (a suo tempo furono dedotte empiricamente), \ndove formula_14 \u00e8 il periodo in anni e formula_1 \u00e8 il semiasse maggiore in unit\u00e0 astronomiche. Questa forma \u00e8 una semplificazione della forma generale determinata da Isaac Newton: \ndove formula_17 \u00e8 la costante di gravitazione universale, formula_18 \u00e8 la massa del corpo centrale, e formula_19 \u00e8 la massa del corpo orbitante. Tipicamente, la massa del corpo centrale \u00e8 molto pi\u00f9 grande di quella del corpo orbitante, tanto che formula_19 pu\u00f2 essere ignorato. \nSpesso si dice che il semiasse maggiore \u00e8 la distanza \"media\" tra il primario (il fuoco dell'ellisse) e il corpo in orbita. Questo non \u00e8 del tutto esatto, poich\u00e9 dipende da quale media viene presa in considerazione.\nFacendo la media della distanza sull'anomalia eccentrica, effettivamente risulta il semiasse maggiore. Facendo la media sull'anomalia vera ne risulta, strano a dirsi, il semiasse minore formula_21. Calcolandola sull'anomalia media, infine, si ottiene la media rispetto al tempo: formula_22.\nVa sottolineato inoltre che per convenzione il valore del semiasse maggiore per le orbite iperboliche \u00e8 negativo."}
{"id": "54324", "revid": "5", "url": "https://it.wikipedia.org/wiki?curid=54324", "title": "Henry Beyle", "text": ""}
{"id": "54332", "revid": "122871", "url": "https://it.wikipedia.org/wiki?curid=54332", "title": "Cifrario a scorrimento", "text": ""}
{"id": "54340", "revid": "20787", "url": "https://it.wikipedia.org/wiki?curid=54340", "title": "Salto a ostacoli", "text": ""}
{"id": "54342", "revid": "2225", "url": "https://it.wikipedia.org/wiki?curid=54342", "title": "Arco di trionfo", "text": ""}
{"id": "54344", "revid": "1977557", "url": "https://it.wikipedia.org/wiki?curid=54344", "title": "Willem Jacob Luyten", "text": "Lavor\u00f2 al Lick Observatory e all'Harvard College Observatory. Insegn\u00f2 all'Universit\u00e0 del Minnesota. \nStudi\u00f2 il moto proprio delle stelle, scopr\u00ec molte nane bianche e compil\u00f2 numerosi cataloghi.\nLa stella di Luyten, una delle stelle pi\u00f9 vicine al Sole, fu scoperta da lui.\nRiconoscimenti.\nLuyten vinse la James Craig Watson Medal nel 1964 e la Bruce Medal nel 1968. \nGli \u00e8 stato dedicato un asteroide, 1964 Luyten."}
{"id": "54345", "revid": "124143777", "url": "https://it.wikipedia.org/wiki?curid=54345", "title": "Knesset", "text": "Knesset (in ebraico: \u05d4\u05b7\u05db\u05b0\u05bc\u05e0\u05b6\u05e1\u05b6\u05ea , \"l'assemblea\") \u00e8 il parlamento monocamerale di Israele. \u00c8 composto da 120 membri eletti ogni quattro anni tramite un sistema proporzionale e detiene il potere legislativo. Tra i suoi compiti principali rientrano quelli di emanare leggi, eleggere il Presidente e il Primo ministro (anche se quest'ultimo \u00e8 formalmente nominato dal Presidente), dare la fiducia al governo e supervisionare il suo lavoro. La Knesset ha, inoltre, la facolt\u00e0 di destituire il Presidente, attraverso una procedura di messa in stato d\u2019accusa, o il governo, (attraverso una mozione di sfiducia costruttiva), nonch\u00e9 di sciogliere s\u00e9 stessa, indicendo nuove elezioni. L'assemblea ha sede nella zona occidentale di Gerusalemme.\nStoria.\nIl primo incontro dell'Assemblea Costituente fu svolto nell'edificio dell'Agenzia ebraica il 14 febbraio del 1949 a Gerusalemme; successivamente, dall'8 marzo al 14 dicembre le sedute politiche si sono tenute nel cinema Kessem di Tel Aviv. A partire dal 1950 l'assemblea si sposta di nuovo e definitivamente a Gerusalemme. La sua collocazione temporanea fu al Froumine Building di King George Street. Nel 1957 James A. de Rothschild annunci\u00f2 al primo ministro David Ben-Gurion la donazione dei fondi per la costruzione di un nuovo edificio che potesse ospitare permanentemente la Knesset, e il 31 agosto del 1966 venne inaugurato il palazzo. Una nuova ala, la cui edificazione fu iniziata nel 1981, \u00e8 stata completata nel 1992; un nuovo settore, ancora in costruzione, \u00e8 in progetto dal 2005."}
{"id": "54347", "revid": "1305772", "url": "https://it.wikipedia.org/wiki?curid=54347", "title": "Assedio di Roma", "text": ""}
{"id": "54353", "revid": "7", "url": "https://it.wikipedia.org/wiki?curid=54353", "title": "Arco di Trionfo", "text": ""}
{"id": "54358", "revid": "73843", "url": "https://it.wikipedia.org/wiki?curid=54358", "title": "Trattato di Roma", "text": ""}
{"id": "54359", "revid": "599013", "url": "https://it.wikipedia.org/wiki?curid=54359", "title": "Roma sotterranea", "text": ""}
{"id": "54360", "revid": "599013", "url": "https://it.wikipedia.org/wiki?curid=54360", "title": "Arco di Trionfo (Bucarest)", "text": "LArco di Trionfo (\"Arcul de Triumf\" in rumeno) di Bucarest \u00e8 un arco trionfale moderno, sito nella capitale della Romania.\nStoria.\nLa prima struttura venne eretta in legno: l'arco venne costruito in fretta per celebrare l'indipendenza della Romania ottenuta nel 1878, in modo che le truppe vittoriose, di ritorno nella citt\u00e0, potessero marciare sotto la struttura.\nUn secondo arco temporaneo venne costruito, sempre nello stesso punto, dopo la prima guerra mondiale.\nNel 1935 si decise la costruzione di una struttura permanente, quella che esiste ancora oggi."}
{"id": "54362", "revid": "1522738", "url": "https://it.wikipedia.org/wiki?curid=54362", "title": "Drusi", "text": "Il termine Drusi \u00e8 utilizzato per indicare gli appartenenti a un gruppo etnoreligioso costituito dai seguaci di una dottrina monoteista di derivazione musulmana sciita. L'etimologia della parola deriva dall'egiziano al-Daraz\u012b. Egli fu uno dei primi esponenti di una nuova dottrina riformista originatasi in Egitto agli inizi dell'XI secolo, all'interno della corrente ismailita, allorch\u00e9 alcuni teologi dichiararono che l'allora regnante imam fatimide al-Hakim era una figura divina. I drusi stessi lo considerano comunque un eretico.\nI drusi si riferiscono a loro stessi come \"muwa\u1e25\u1e25id\u016bn\" (\"unitariani\") e considerano padre spirituale e fondatore il profeta preislamico Shu'ayb, da essi identificato nel biblico Ietro, il suocero di Mos\u00e8. Il luogo identificato come la sua tomba, presso Hittin, \u00e8 considerato sacro. Il 25 aprile di ogni anno vi si tiene un'assemblea della comunit\u00e0 drusa.\nStoria.\nConsiderati dai musulmani ortodossi perlopi\u00f9 eretici o infedeli, sono stati oggetto di persecuzioni gi\u00e0 a partire dal regno del fatimide al-Zahir, figlio e successore di al-Hakim. Questo li port\u00f2 a cercare e trovare rifugio in Libano e nella Siria meridionale, dove ancora risiedono, come pure in Israele (alla cui indipendenza erano favorevoli, infatti sono tra le poche etnie di religione non ebraica a servire nell'esercito regolare israeliano), nelle Alture del Golan (territorio della Siria occupato da Israele), in Cisgiordania e in Giordania.\nDottrina.\nLa dottrina drusa \u00e8 piuttosto complessa perch\u00e9 accoglie elementi dell'Islam, del Giudaismo, dell'Induismo e del Cristianesimo, sostenendo la fede in un principio divino, l\"\u02bfaql al-fa\u02bf\u02bf\u0101l\" (intelletto attivo). L\"\u02bfaql\" pu\u00f2 manifestarsi in forma umana e secondo la comunit\u00e0 drusa l'ultima di queste manifestazioni si \u00e8 avuta appunto nell'Im\u0101m-califfo al-H\u0101kim, nell'XI secolo. \u00c8 una religione che corre rischi di sopravvivenza perch\u00e9 dal 1043 \u00e8 stata dichiarata chiusa la \"porta dell'adesione\", quindi solo chi \u00e8 figlio di drusi pu\u00f2 essere considerato parte della setta. Poich\u00e9 praticano la monogamia e sono stati continuamente perseguitati in buona parte della loro storia, il loro numero sta diminuendo.\nI drusi credono nella trasmigrazione delle anime dopo la morte, cio\u00e8 nella metempsicosi, ma tutto il loro credo \u00e8 circondato da un alone di mistero, perch\u00e9 la parte fondamentale delle loro concezioni dottrinarie \u00e8 caratterizzata da un accentuato esoterismo ed \u00e8 quindi rivelata con grande circospezione solo a chi sia ritenuto pronto e degno d'accoglierla da un maestro di grado superiore.\nNon \u00e8 pi\u00f9 accreditata invece l'ipotesi che metteva in dubbio l'origine islamica ismailita del movimento adducendo l'argomentazione che i drusi, per il fatto di costituire un'eterodossia piccola e senza particolare forza politica o economica, si sarebbero spacciati come seguaci di un movimento con una base islamica, sia pur ampiamente modificata, per sfuggire alle repressioni islamiche.\nPer i drusi Dio \u00e8 talmente sacro che non si pu\u00f2 nominare.\nEssi venerano il Nuovo Testamento ed il Corano ma leggono anche le proprie scritture nei luoghi di riunione, detti Khalwa.\nSono da sempre considerati un popolo misterioso, probabilmente perch\u00e9 la loro roccaforte (almeno in Libano) \u00e8 rappresentata dalle montagne dello Shuf \nDrusi in Libano.\nDurante la guerra civile libanese i drusi ebbero terribili scontri con i cristiani maroniti.\nI drusi hanno due leader: Walid Jumblatt, leader del Partito Socialista Progressista che era schierato con la coalizione di governo, abbandonata tuttavia in favore di una posizione indipendente fra le due alleanze che dominano dal 2005 la scena politica; il secondo \u00e8 il Partito Democratico Libanese, guidato dall'Emiro Talal Arslan (figlio dell'eroe della lotta per l'indipendenza drusa, Majid Arslan), alleato con Hezbollah, con Amal, col Movimento Patriottico Libero del Presidente della Repubblica, il generale maronita Michel Aoun, e col movimento al-Marada del cristiano maronita Sulayman Farangiyye Jr."}
{"id": "54363", "revid": "599013", "url": "https://it.wikipedia.org/wiki?curid=54363", "title": "Pi", "text": ""}
{"id": "54366", "revid": "228587", "url": "https://it.wikipedia.org/wiki?curid=54366", "title": "Remo", "text": ""}
{"id": "54370", "revid": "82238431", "url": "https://it.wikipedia.org/wiki?curid=54370", "title": "UMTS", "text": ""}
{"id": "54371", "revid": "110157", "url": "https://it.wikipedia.org/wiki?curid=54371", "title": "Ostrakon", "text": "Un ostrakon o \"ostracon\" (, al plurale \u1f44\u03c3\u03c4\u03c1\u03b1\u03ba\u03b1, \"\u00f2straka\") \u00e8 un pezzo di ceramica (o pietra), solitamente rotto da un vaso o altri recipienti di terracotta. La parola deriva dal greco \"ostrakon\", che significa \"conchiglia\", ma indica anche i frammenti di ceramica usati come scheda elettorale nelle procedure di ostracismo.\nImportanza archeologica e storica.\nIn archeologia gli \"ostraka\" possono contenere parole iscritte, graffite, o altre forme di scrittura: per questo, sono considerati importanti testimonianze epigrafiche, in grado di fornire preziosi indizi sul periodo in cui il pezzo era in uso. \nDi grande importanza sono quelli utilizzati dal \"demos\" ateniese nei procedimenti di bando ed esilio (ostracismi) di personaggi in vista della societ\u00e0 e dell'agone politico, che forniscono testimonianza diretta di eventi narrati dalla storiografia greca."}
{"id": "54374", "revid": "1994", "url": "https://it.wikipedia.org/wiki?curid=54374", "title": "Pesah", "text": ""}
{"id": "54377", "revid": "1994", "url": "https://it.wikipedia.org/wiki?curid=54377", "title": "Pasqua Ebraica", "text": ""}
{"id": "54378", "revid": "2225", "url": "https://it.wikipedia.org/wiki?curid=54378", "title": "Roma, citt\u00e0 aperta", "text": ""}
{"id": "54381", "revid": "125874500", "url": "https://it.wikipedia.org/wiki?curid=54381", "title": "Anno siderale", "text": "L'anno sidereo, dal latino \"siderale\", cio\u00e8 \u00abrelativo alle stelle\u00bb, \u00e8 il tempo che impiega il Sole a ritornare nella stessa posizione nei confronti della Terra rispetto alle stelle della sfera celeste. Corrisponde anche al periodo orbitale completo della Terra intorno al Sole, pari a 365,2564 giorni solari medi (365 giorni, 6 ore, 9 minuti e 10 secondi). A causa del moto di precessione dell'asse terrestre, l'anno sidereo \u00e8 di 20 minuti e 24,6 secondi pi\u00f9 lungo dell'anno tropico, su cui si basa invece il ciclo stagionale. \nPer effetto di questo moto precessionale, un computo dei mesi del calendario basato sull'anno sidereo anzich\u00e9 su quello tropico o solare risulterebbe sfasato, a lungo andare, rispetto alle stagioni. \nOsservazione del cielo.\nDato che un osservatore sulla Terra non pu\u00f2 vedere il Sole e le stelle nello stesso momento, c'\u00e8 bisogno di un piccolo chiarimento. Osservando il cielo a Est, a ogni alba, si nota che le ultime stelle che appaiono non sono sempre le stesse, ma si riscontra uno spostamento verso l'alto. Quindi nelle albe di luglio, nell'emisfero boreale, non si pu\u00f2 vedere la costellazione di Orione, ma in agosto comincia a essere visibile. Nell'arco di un anno, tutte le costellazioni ruotano attraverso l'intero cielo. \nQuesto moto \u00e8 ben visibile ed \u00e8 pi\u00f9 facilmente misurabile dello spostamento nord-sud del punto da cui sorge il sole all'orizzonte, che definisce l'anno tropico sul quale \u00e8 basato l'attuale calendario gregoriano.\nPer questo motivo molte culture facevano partire i loro calendari dal primo giorno in cui una particolare stella (per esempio Sirio) poteva essere vista a est all'alba. \nNel libro \"Le opere e i giorni\" di Esiodo, i giorni dell'anno per seminare, raccogliere etc., erano riferiti al primo apparire di particolari stelle."}
{"id": "54385", "revid": "1305772", "url": "https://it.wikipedia.org/wiki?curid=54385", "title": "Mina", "text": ""}
{"id": "54387", "revid": "7", "url": "https://it.wikipedia.org/wiki?curid=54387", "title": "Pasqua ebraica", "text": ""}
{"id": "54390", "revid": "834", "url": "https://it.wikipedia.org/wiki?curid=54390", "title": "Bruce Medal", "text": ""}
{"id": "54391", "revid": "78273", "url": "https://it.wikipedia.org/wiki?curid=54391", "title": "Nebulosa Anulare della Lira", "text": ""}
{"id": "54392", "revid": "2", "url": "https://it.wikipedia.org/wiki?curid=54392", "title": "Oggetti del profondo cielo", "text": ""}
{"id": "54398", "revid": "2108263", "url": "https://it.wikipedia.org/wiki?curid=54398", "title": "Gandalf", "text": "Gandalf \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. Compare con un ruolo da protagonista nei romanzi \"Lo Hobbit\" e \"Il Signore degli Anelli\", e appare anche ne \"Il Silmarillion\" e nei \"Racconti incompiuti\".\nAll'interno del \"corpus\" dello scrittore, Gandalf si distingue come uno dei membri del Bianco Consiglio, un'assemblea che ha lo scopo di combattere l'Ombra nella Terra di Mezzo, del quale diventa successivamente capo e guida a seguito del tradimento di Saruman. Il ruolo di Gandalf ne \"Lo Hobbit\" e \"Il Signore degli Anelli\" \u00e8 quello di guida per i protagonisti, rispettivamente Bilbo e Frodo Baggins. Ne \"Il Signore degli Anelli\", oltre a essere uno dei principali baluardi della resistenza contro l'Oscuro Signore Sauron, Gandalf diviene anche il capo della Compagnia dell'Anello.\nGandalf viene citato inoltre in altre opere di Tolkien. Nei \"Racconti incompiuti\" vengono aggiunti dettagli sulla sua origine e alcuni fatti antecedenti la trama de \"Il Signore degli Anelli\". Ne \"Il Silmarillion\", invece, vengono aggiunti dettagli sulle dinamiche del Bianco Consiglio durante la storia de \"Lo Hobbit\" e \"Il Signore degli Anelli\".\nIspirazione.\nNella sua biografia su Tolkien, Humphrey Carpenter descrive un dettaglio importantissimo riguardo a un viaggio dell'autore in Svizzera nell'estate del 1911 nel quale avrebbe preso l'ispirazione del personaggio dopo aver acquistato una cartolina intitolata \"Der Berggeist\":\nIl dipinto originale \u00e8 stato poi aggiudicato presso Sotheby's a Londra il 12 luglio 2005 per \u00a0\u00a3. Madlener aveva ceduto il dipinto al proprietario precedente negli anni quaranta, affermando che le montagne sullo sfondo erano le Torri del Vajolet, sulle Dolomiti.\nPer quanto riguarda l'origine del nome, \"Gandalf\" appare in un romanzo fantasy di William Morris del 1892, \"La fonte ai confini del mondo\". Il libro di Morris descrive un \"viaggio magico\" che coinvolge elfi, nani e umani in un'ambientazione pseudo-medievale che sono conosciute per aver ispirato profondamente Tolkien. Il nome \u201cGand\u00e1lfr\u201d compare inoltre nella V\u01eblusp\u00e1 alla strofa 12, enumerato tra i Dvergar insieme con altri nomi che ispireranno i personaggi de \"Lo Hobbit\". Il nome in norreno significa probabilmente \u201cElfo incantatore\u201d o \u201cElfo ingannatore\u201d. In una lettera del 1946 Tolkien afferma di aver concepito Gandalf come un \"Vagabondo odinico\". Altri autori hanno paragonato Gandalf al dio nordico Odino nella sua forma di Vagabondo, un vecchio uomo con un occhio solo, una lunga barba grigia, un ampio cappello bianco stropicciato, e un bastone. Secondo altri critici, Gandalf presenta alcune somiglianze con V\u00e4in\u00e4m\u00f6inen, stregone della mitologia finlandese, o con mago Merlino, personaggio centrale delle leggende arturiane.\nBiografia.\nValinor e arrivo nella Terra di Mezzo.\nGandalf appartiene all'ordine degli Istari o Stregoni, spiriti appartenenti ai Maiar (della stessa essenza dei Valar, ma dotati di poteri minori). In uno scritto, riportato nei \"Racconti incompiuti\", Tolkien dice che molti a Gondor ritenevano che egli non fosse altro che l'ultima incarnazione di Manw\u00eb, il Capo dei Valar, prima del suo definitivo ritiro sul Taniquetil e della Dagor Dagorath.\nGli Istari, incarnati in corpi di uomini, vennero inviati dai Valar per contrastare la malvagit\u00e0 proveniente da Est. Egli dimorava nel giardino di Irmo a Valinor. \u00c8 considerato il pi\u00f9 saggio del suo ordine sia dai Valar quanto dagli altri tre Istari inviati nella Terra di Mezzo, che videro invece cupidigia e brama di potere in Saruman. Gandalf fa il suo arrivo nella Terra di Mezzo all'inizio dell'XI secolo della Terza Era, ultimo tra tutti gli Istari, per aiutare e sostenere coloro che si opponessero a Sauron. Egli venne scelto espressamente da Manw\u00eb, ma Gandalf in un primo momento rifiut\u00f2, non ritenendosi all'altezza del compito. Manw\u00eb e Varda, a riprova della considerazione che avevano per lui, gli ingiunsero di partire, \u00abnon come terzo\u00bb (due Istari erano gi\u00e0 stati scelti). Gandalf \u00e8 considerato il \"Nemico di Sauron\", e con lui condivide la razza (sono entrambi Maiar), con la differenza che lo spirito di Gandalf \u00e8 incarnato, con tutte le conseguenze che questo implica (come la capacit\u00e0 di provare paura, dolore, stanchezza, fame e sete); inoltre gli \u00e8 stato fatto divieto di usare il suo potere per cercare di dominare elfi e uomini con la forza o con la paura. Al suo arrivo C\u00edrdan il Carpentiere, \u00abche vedeva pi\u00f9 lontano di chiunque altro sulla Terra di Mezzo\u00bb, aveva riconosciuto in lui il pi\u00f9 possente fra quelli che arrivarono, nonostante fosse pi\u00f9 minuto e apparentemente il pi\u00f9 vecchio, e gli aveva donato uno dei tre Anelli degli Elfi, Narya, l\"Anello di Fuoco\" dal colore rosso, con queste parole:\nFu colui che riport\u00f2 l'Elessar da Valinor, per poi donarlo a Galadriel. In seguito viaggi\u00f2 per molto tempo nella Terra di Mezzo imparando ci\u00f2 che aveva dimenticato incarnandosi in un corpo e portando speranza in mezzo alla gente. Durante la Terza Era Sauron fece segretamente ritorno nella Terra di Mezzo, stabilendosi nell'antica fortezza di Dol Guldur, in Boscoverde il Grande. La sua influenza scese sul bosco che si incup\u00ec in poco tempo, diventando il ben pi\u00f9 noto Bosco Atro. Tra gli Istari, Gandalf fu colui che pi\u00f9 si insospett\u00ec per la tenebra di Bosco Atro, perch\u00e9, sebbene molti la ritenessero opera dei Nazg\u00fbl, egli temeva trattarsi invece dell'ombra iniziale di Sauron tornante. Lo stregone entr\u00f2 a far parte del Bianco Consiglio, ma rifiut\u00f2 di esserne il capo, poich\u00e9 non voleva avere legami e obblighi, salvo verso coloro da cui era inviato, n\u00e9 voleva dimorare in alcun luogo od obbedire a convocazioni di sorta.\nDurante un secondo viaggio a Dol Guldur, Gandalf scopr\u00ec, come supponeva, che Sauron era tornato.\nIl Bianco Consiglio si riun\u00ec per la seconda volta e Gandalf propose subito di attaccare Dol Guldur, ma Saruman si dichiar\u00f2 di parere contrario, consigliando di attendere e vigilare. Nessuno dei membri del Consiglio, neppure lo stesso Gandalf, sospettava che Saruman si era volto a foschi pensieri e che in cuor suo era gi\u00e0 un traditore.\n\"Lo Hobbit\".\nNe \"Lo Hobbit\", Gandalf aiuta la compagnia dei Nani di Thorin Scudodiquercia a recuperare il tesoro all'interno della Montagna Solitaria (Erebor), infestata da un drago, Smaug. Della compagnia organizzata da Gandalf entra a far parte anche lo Hobbit Bilbo Baggins nel ruolo di scassinatore. Durante il viaggio lo stregone funge da guida ed esploratore: al ritorno di una di queste esplorazioni salva i Nani e Bilbo da tre Troll, facendoli litigare e dando tempo al sole di sorgere e di tramutarli in pietra. In questa occasione, inoltre, dopo essere riuscito a scoprire la caverna dei vagabondi, si impossessa di una delle loro spade elfiche, Glamdring.\nSuccessivamente il gruppo viene attaccato dai Goblin, e Gandalf \u00e8 l'unico, tramite la sua magia, a non essere catturato. Proprio lui poco dopo salva i Nani e lo Hobbit dalle grinfie del Re dei Goblin, uccidendolo. Fuggito dalle caverne insieme con i Nani e Bilbo, viene inseguito da Orchi e Lupi mannari, per poi essere salvato da Gwaihir, il Signore delle Aquile; egli infatti aveva un debito di riconoscenza con lo stregone, dato che egli una volta gli aveva curato una ferita. Dopo aver raggiunto la Casa di Beorn ed essersi ripreso dalla fatica del viaggio, Gandalf abbandona il gruppo temporaneamente per sbrigare altre faccende. Nelle Appendici de \"Il Signore degli Anelli\" e nei \"Racconti Incompiuti\" viene rivelato che la sua assenza \u00e8 giustificata dal fatto che lo stregone si rechi al Bianco Consiglio per decidere se attaccare Dol Guldur, fortezza di Sauron. Successivamente, Gandalf, dopo l'attacco inferto a Sauron, ricompare in occasione della battaglia dei cinque eserciti.\n\"La Cerca di Erebor\".\n\"La Cerca di Erebor\" costituisce un racconto in prima persona di Gandalf sui fatti accaduti nella prima parte de \"Lo Hobbit\". In questo racconto si narra di come Gandalf sia penetrato a Dol Guldur, trovando il delirante Thr\u00e1in II, il quale lo prega di dare al figlio Thorin Scudodiquercia una mappa della citt\u00e0 di Erebor e una chiave. In seguito Gandalf concepisce l'idea di proporre lo hobbit Bilbo Baggins come \"scassinatore\" per i nani, intuendo che fosse necessario per loro riconquistare il loro regno perduto a discapito del drago Smaug. Gandalf intuisce l'utilit\u00e0 nella storia degli hobbit, e di Bilbo nello specifico, e casualmente incontra Thorin: i fili della ragnatela si uniscono nella sua mente. Gandalf inoltre narra di come sia stato difficile superare la diffidenza iniziale di Thorin verso Bilbo, il quale lo riteneva un essere \"molle come il fango della Contea, e stupido.\".\n\"Il Signore degli Anelli\".\nAll'inizio de \"Il Signore degli Anelli\", ambientato circa sessant'anni dopo il termine de \"Lo Hobbit\", Gandalf consiglia a Bilbo di lasciare in eredit\u00e0 al nipote Frodo l'anello magico trovato nella precedente avventura con i nani. Riparte quindi dalla Contea per sincerarsi della natura dell'Anello e, una volta confermata tale ipotesi, ritorner\u00e0 a Casa Baggins, informando Frodo, che decide di lasciare la Contea. Mentre gli hobbit (ovvero Frodo e gli amici Sam, Merry e Pipino) si recano a Brea, Gandalf decide, sotto consiglio di Radagast, di partire verso Isengard, residenza di Saruman, ignaro del fatto che Saruman abbia deciso di tradire gli altri stregoni, volendo il potere dell'Anello per s\u00e9. Nasce uno scontro, da cui Gandalf esce sconfitto e viene imprigionato nella torre di Orthanc. Fuggito da Isengard mediante l'aiuto di Gwaihir, il Signore delle Aquile, raggiunge Frodo a Gran Burrone e diventa membro della Compagnia dell'Anello, nove viandanti inviati alla distruzione dell'Anello, prendendone il comando. Gandalf tenta di condurre la Compagnia attraverso il passo di Caradhras, ma non riesce a varcarlo a causa di una tempesta di neve. Li guida allora attraverso le miniere di Moria, ma durante il viaggio cade in un abisso nel combattimento contro il Flagello di Durin, un Balrog.\nSconfitto il demone, Gandalf muore: viene per\u00f2 rimandato dalla morte, purificato, prendendo il posto di Saruman come \"Stregone Bianco\" e divenendo una fiamma radiante (comunque ancora velata se non in momenti di estrema necessit\u00e0). A spiegazione del cambiamento in seguito ebbe a dire:\nGandalf si manifesta nuovamente presso la foresta di Fangorn, dove incontra Aragorn, Legolas e Gimli, che si trovavano sulle tracce di Merry e Pipino, rapiti da un gruppo di Uruk-hai inviati da Saruman. La missione del \"nuovo\" Gandalf \u00e8 quella di guidare gli uomini nella loro grande battaglia contro Sauron, la battaglia per la libert\u00e0 della Terra di Mezzo. Egli organizza la difesa di Rohan liberando re Th\u00e9oden dal malefico influsso di Grima Vermilinguo, al servizio di Saruman. Gandalf in seguito raduna gli uomini dispersi di Erkenbrand facendoli arrivare in tempo per la fase finale della battaglia del Fosso di Helm; dopo la battaglia, si reca poi a Orthanc, dove parla con Saruman, respingendo un'ultima offerta di unirsi a lui come alleato.\nDopo la scoperta dei piani di Sauron, Gandalf si reca a Minas Tirith, capitale del regno di Gondor. Qui Gandalf incontra l'ostilit\u00e0 di Denethor, il Sovrintendente, su cui riesce tuttavia ad avere la meglio, impedendogli di uccidere il proprio figlio Faramir. Durante la grande battaglia dei Campi del Pelennor, lo Stregone Bianco dirige la difesa della citt\u00e0. Respinto l'assalto di Sauron e vinta la battaglia, Gandalf trasferisce il comando della guerra ad Aragorn, ora a tutti gli effetti re di Gondor e principale nemico dell'Oscuro Signore. Il felice esito della missione di Frodo al Monte Fato e la distruzione dell'Anello costituiscono il trionfo della sapienza e della saggezza di Gandalf. Con la fine di Sauron viene anche meno la missione dello stregone nella Terra di Mezzo. Egli dunque parte con gli ultimi elfi e con i portatori dell'Anello (Bilbo e Frodo) verso Valinor.\nDescrizione.\nAspetto fisico.\nLa prima descrizione del personaggio avviene ne \"Lo Hobbit\":\nGandalf \u00e8 un vecchio vestito di grigio, con un grande cappello blu a punta, una sciarpa argentata e stivali neri. Ha i capelli lunghi e bianchi, cos\u00ec come la barba, e caratteristica particolare del suo aspetto sono le sopracciglia particolarmente folte e talmente lunghe da spuntare dall'orlo del suo cappello. Il suo vestiario logoro e consunto \u00e8 in netta contrapposizione con quello degli altri membri del Bianco Consiglio, che vestono invece abiti pregiati ed eleganti: da ci\u00f2 si deduce che Gandalf non badi troppo al suo aspetto; \u00e8 un uomo trasandato, dall'aspetto molto trascurato e disordinato, ma con dei tratti rassicuranti e un'espressione principalmente pacifica.\nDopo il suo scontro col Balrog e la sua \"rinascita\", l'aspetto di Gandalf cambia radicalmente:\nSostituendo Saruman come capo del Consiglio e degli Istari, Gandalf viene vestito di sontuosi abiti bianchi e il suo stesso aspetto, a partire da barba e capelli, appare molto pi\u00f9 ordinato e nobile; tutto ci\u00f2 mette in evidenza il suo (ora ulteriormente pi\u00f9 accentuato) ruolo di guida delle forze del bene e di capo della resistenza all'Oscuro Signore. Dalle prime bozze fino alla pubblicazione della prima edizione de \"Lo Hobbit\", Gandalf \u00e8 descritto come un \"piccolo vecchio uomo\" (\"little old man\"), diverso da un nano, ma non ancora della statura umana che gli sarebbe poi stata attribuita all'interno de \"Il Signore degli Anelli\". In quest'ultima opera, non \u00e8 molto pi\u00f9 basso di Elrond e degli altri stregoni.\nAspetti caratteriali.\nDurante la sua prima apparizione, Bilbo Baggins descrive Gandalf come uno stregone che ha \u00abl'abitudine di metter tutto sottosopra\u00bb. Tale affermazione \u00e8 giustificata dalle abitudini dello stregone di stravolgere le pacifiche vite degli Hobbit, in particolar modo dei giovani, i quali sono invogliati da Gandalf stesso per \u00abpartire per l'Ignoto in cerca di pazze avventure\u00bb. Nel progredire de \"Lo Hobbit\", si nota come Gandalf non sia solo un semplice stregone, ma una guida per i protagonisti e, soprattutto, una persona dotata di intelligenza, saggezza, spontaneit\u00e0 e semplicit\u00e0 d'animo. Tale caratteristiche spingono le persone che gli stanno intorno a riporre facilmente fiducia in lui. Specialmente Bilbo e Frodo, nel corso dei romanzi, si affidano a Gandalf nelle scelte da compiere. Inoltre, proprio per le sue abilit\u00e0 come guida e per la sua esperienza, verr\u00e0 scelto da Elrond come guida della Compagnia dell'Anello durante il viaggio verso Mordor.\nIn una lettera del 1954, Tolkien si riferisce a Gandalf come un \"Angelo incarnato\", e successivamente, nel 1965 e nel 1971, come un essere angelico. Gandalf viene descritto da C\u00edrdan il Costruttore di Navi come \"lo spirito pi\u00f9 grande e il pi\u00f9 saggio\", mentre Galadriel rivela che avrebbe preferito Gandalf come capo del Bianco Consiglio piuttosto che Saruman. Nonostante la sua posizione, infatti, Saruman non era considerato il pi\u00f9 saggio fra gli Istari e i membri del consiglio, i quali gli preferivano il Grigio Pellegrino. Tale paragone port\u00f2 Saruman a provare gelosia nel confronti di Gandalf. Secondo quanto scrive Tolkien, \u00abSaruman ben presto divenne geloso di Gandalf, e la rivalit\u00e0 alla fine si trasform\u00f2 in odio\u00bb.\nNe \"Lo Hobbit\", Bilbo, durante il suo incontro con lo stregone, lo descrive pieno di passatempi e di abitudini come la fabbricazione dei fuochi d'artificio e la narrazione di splendide storie ai giovani hobbit. Inoltre amava compiere piccole magie di fuoco per gli hobbit, ma mai con intenti di vanteria o di esibizionismo. Come la razza hobbit, a cui \u00e8 molto affezionato, Gandalf ama fumare l'erba pipa. Gandalf non ha fissa dimora, ma si sposta continuamente: per le sue vesti e i suoi lunghi viaggi viene dunque chiamato \"Il Grigio Pellegrino\". Viene inoltre descritto come un individuo non interessato n\u00e9 alle ricchezze n\u00e9 ad avere una schiera di seguaci. Sempre riguardo al suo carattere, nei \"Racconti incompiuti\" si legge:\nGandalf, pur essendo un essere cosiddetto \"angelico\" (un Maiar), \u00e8 incarnato e quindi soggetto alle debolezze degli esseri umani. Ne \"Il Signore degli Anelli\", infatti, Gandalf dimostra la sua preoccupazione esplicitando che il suo potere non potrebbe aiutarlo a difendersi dall'Unico Anello e, quindi, dal desiderio di averlo. Per questo, quando Frodo offrir\u00e0 l'Anello allo stregone, quest'ultimo lo rifiuter\u00e0 immediatamente: \u00abNon tentarmi Frodo! Non oso prenderlo, nemmeno per tenerlo al sicuro. Capiscimi, Frodo: userei questo Anello per il desiderio di fare del bene, ma attraverso me eserciterebbe un potere troppo grande e terribile da immaginare!\u00bb. Tolkien, in una lettera a Michael Straight, l'editore di New Republic, scrisse che, nonostante Gandalf sia un essere superiore, presenta comunque alcune debolezze umane: \u00ab[questi stregoni sono] anche... coinvolti nel pericolo dell'incarnazione: la possibilit\u00e0 della \"caduta\", del peccato, se vuoi\u00bb.\nNomi.\nDurante la stesura de \"Lo Hobbit\" nei primi anni trenta Tolkien diede il nome \"Gandalf\" al leader dei nani, il personaggio poi chiamato Thorin Scudodiquercia. Il nome deriva, come tutti i nomi di nani all'interno de \"Lo Hobbit\", dal \"Catalogo dei Nani\" della \"V\u01eblusp\u00e1\". L'antico nome norreno \"Gandalfr\" incorpora le parole \"gandr\" (\"bacchetta\", \"bastone\" o - specialmente nelle parole composte - \"magico\") e \"\u00e1lfr\" (\"elfo\"). Il nome Gandalf si trova inoltre in almeno un altro mito nordico, l'Heimskringla, che descrive brevemente Gandalf Alfgeirsson, un leggendario re nordico della Norvegia Orientale, rivale di Halfdan il Nero. All'interno delle varie opere di Tolkien Gandalf (pronuncia: ), pi\u00f9 precisamente Gandalf il Grigio (\"Gandalf the Grey\"), \u00e8 il nome usato dagli uomini nel Nord della Terra di Mezzo. Gandalf, in ovestron, significa \"elfo col bastone\" (\"elf with the staff\"), seguendo l'etimologia norrena del nome. Infatti gli abitanti della Terra di Mezzo confondevano facilmente Gandalf per un uomo o per un elfo, sebbene non appartenesse a nessuna di queste specie. Pi\u00f9 avanti nella storia muta il suo nome in Gandalf il Bianco (\"Gandalf the White\"). Il cambiamento dell'appellativo e di colore indica come Gandalf prenda il posto di Saruman nella gerarchia degli Istari e all'interno del Bianco Consiglio; egli stesso afferma \"Saruman come avrebbe dovuto essere\".\nA seconda del popolo e dell'epoca Gandalf \u00e8 chiamato con vari altri nomi:\nOl\u00f3rin (pronuncia: ) \u00e8 il nome usato a Valinor. In quenya significa \"colui che suggerisce sogni\", dove \"sogno\" \u00e8 da intendersi, secondo le parole dell'autore, come \"chiara visione dentro la mente\". L'etimologia risale infatti alla radice \"Olo-s\" che significa \"visione, fantasia, sogno\". Su note sparse, riportate nei \"Racconti incompiuti\" viene affermato che Ol\u00f3rin dimorava nel L\u00f3rien a Valinor, dove s'aggirava invisibile tra gli elfi, oppure con le sembianze di uno di essi, i quali ignoravano l'origine delle belle visioni e suggerimenti di saggezza che metteva nei loro cuori. Come commento alle stesse note, Christopher Tolkien, curatore del libro, fa notare la presenza della stessa radice nei nomi \"Olofantur\", vero nome di L\u00f3rien il Vala (padrone dei sogni e delle visioni, mutato successivamente in Irmo), e \"Ol\u00f2re Malle\", il \"Sentiero dei Sogni\". Mithrandir (pronuncia: ) \u00e8 il nome sindarin, usato dagli elfi e dagli uomini di Gondor. Significa \"Grigio Pellegrino\" o \"Grigio Viandante\".\nInc\u00e1nus (pronuncia: ) \u00e8 il nome usato \"al sud\". La lingua e il significato del nome sono sconosciuti: Tolkien stesso era indeciso fra pi\u00f9 interpretazioni. In una nota del 1966 Tolkien suggerisce che si tratti di un adattamento quenya di una parola della lingua degli haradrim, che significa \"Spia del Nord\" (\"Ink\u0101 + n\u016bs(h)\"). Ma in un'altra nota scritta l'anno successivo Tolkien ritiene improbabile che Gandalf sia stato nell'Harad, e che il nome sia stato coniato a Gondor in tempi antichi. Il nome deriverebbe quindi dagli elementi \"in(id)-\", \"mente\", e \"kan-\", \"governante\". Ai tempi in cui \"Il Signore degli Anelli\" venne scritto, sembra che Tolkien si fosse ispirato esclusivamente alla parola latina \"inc\u0101nus\" che significa \"canuto, che incanutisce\".Thark\u00fbn (pronuncia: ) \u00e8 il nome usato da Gandalf presso i nani. La traduzione proposta nei \"Racconti perduti\" \u00e8 \"Uomo-bastone\" (\"Staff-man\"). In \"Guida ai nomi de Il Signore degli Anelli\", si fa a riferimento a \"Thark\u00fbn\" come nome utilizzato dai nani nella loro lingua, il khuzdul, mentre \"Gandalf\", dal medesimo significato, sarebbe stato usato per riferirsi a lui nel linguaggio di tutti i giorni.\nOltre ai nomi principali a Gandalf nelle opere tolkieniane sono stati attribuiti diversi appellativi, usati occasionalmente o in circostanze particolari. Mantogrigio o Cappagrigia (\"Greyhame\"), dagli abitanti di Rohan, Il Cavaliere Bianco (\"The White Rider\") dopo la sua rinascita (in seguito al suo scontro col Balrog), oppure semplicemente Stregone, dagli orchi. Menzione merita Corvotempesta (\"Stormcrow\"), nome datogli da re Th\u00e9oden, su incitazione di Grima Vermilinguo, per la presunta abitudine di preannunciare delle sventure col suo arrivo.\nAdattamenti.\nGandalf \u00e8 apparso in molti adattamenti cinematografici e radiofonici de \"Il Signore degli Anelli\". Il primo adattamento \u00e8 quello prodotto dalla BBC Radio nel 1956, in cui Gandalf era doppiato da Norman Shelley, che per\u00f2 non riscosse il successo sperato; persino Tolkien rimase deluso dell'opera. John Huston ha doppiato Gandalf nei due film animati prodotti da Rankin/Bass \"The Hobbit\" e \"Il ritorno del re\". Nella versione a cartoni del 1978 invece Gandalf \u00e8 doppiato da William Squire. Heron Carvic ha doppiato Gandalf nell'adattamento radio della BBC \"The Hobbit\" (1968), mentre Sir Michael Hordern, invece, ha doppiato Gandalf nell'adattamento radio \"The Lord of the Rings\" (1981), sempre della BBC.\nNella trilogia de \"Il Signore degli Anelli\" diretta da Peter Jackson, il ruolo di Gandalf \u00e8 interpretato da Ian McKellen, con la voce italiana dello storico attore e doppiatore Gianni Musy. McKellen ha dichiarato di aver recitato ispirandosi al modo di parlare di Tolkien stesso (come fece lo scrittore per la parlata di Barbalbero, si dice ispirata a C. S. Lewis). Per il ruolo venne considerato Sean Connery, il quale rifiut\u00f2 la parte perch\u00e9 non intendeva stare diciotto mesi in Nuova Zelanda e anche perch\u00e9 lui stesso afferm\u00f2 di non essere mai riuscito a capire i romanzi di J. R. R. Tolkien. McKellen ha doppiato, successivamente, Gandalf nel videogioco \"\".\nNella trilogia de \"Lo Hobbit\", sempre diretta da Jackson, McKellen ha ripreso il ruolo di Gandalf. Questa nuova trilogia non si limita solo a raccontare la storia de \"Lo Hobbit\", bens\u00ec traspone anche alcuni argomenti presenti nelle appendici de \"Il Signore degli Anelli\", compreso il viaggio di Gandalf a Dol Guldur e le riunioni con il Bianco Consiglio. Inoltre, nelle nuove pellicole, Gandalf indossa anche la sua iconica sciarpa argentata, abbigliamento che era stato trascurato nella trilogia precedente. A causa del decesso di Musy, il direttore del doppiaggio italiano, Francesco Vairano, ha scelto il noto attore e doppiatore Gigi Proietti come nuova voce per il personaggio.\nCritiche e cultura di massa.\nA Gandalf sono intitolati i Gandalf Colles su Titano. Il suo nome \u00e8 usato occasionalmente per indicare un saggio mentore. Ad esempio, il politico britannico Oliver Letwin \u00e8 stato chiamato \"il Gandalf del processo\" per il suo lavoro svolto al Partito Conservatore sotto David Cameron. Il personaggio di Albus Silente della saga di \"Harry Potter\" \u00e8 stato spesso paragonato a Gandalf, con il quale condivide non solo l'aspetto ma anche la saggezza e le virt\u00f9.\nMary Hoffman ha elogiato Gandalf, ritenendolo uno dei suoi personaggi immaginari preferiti. Ian McKellen ha ricevuto molti consensi positivi per la sua interpretazione di Gandalf nelle due trilogie di Peter Jackson. In particolare, McKellen ha ricevuto uno Screen Actors Guild Award e un Saturn Award per il miglior attore non protagonista, e una nomination al Premio Oscar nella medesima categoria per il film \"Il Signore degli Anelli - La Compagnia dell'Anello\". Inoltre, la rivista Empire l'ha classificato al 30\u00ba posto nella classifica dei personaggi cinematografici pi\u00f9 grandi di tutti i tempi.\nIl personaggio di Gandalf \u00e8 stato parodiato in alcuni sketch e serie animate. Nella serie \"I Griffin\" (Family Guy) nell'episodio \"Petergeist\" c'\u00e8 una scena in cui il vecchio Herbert combatte contro un albero gigante e animato che stava catturando Chris e dice la celebre frase \"You shall not pass!\" (in italiano \"Tu non puoi passare!\"), chiaro riferimento allo scontro tra Gandalf e il Balrog. In un episodio della sitcom \"Friends\", Ross e Chandler parlano a un amico di universit\u00e0 chiamato \"Gandalf\". Nell'episodio \"Two Birds of a Feather\" di \"Magnum, P.I.\" c'\u00e8 una scena ambientata nella guerra del Vietnam in cui Magnum e i suoi amici utilizzano il nome in codice \"Frodo\" durante il tentativo di contattare \"Gandalf\" per ottenere supporto aereo. Il personaggio viene citato inoltre nella serie Marvel \"The Falcon and The Winter Soldier\"."}
{"id": "54401", "revid": "2567", "url": "https://it.wikipedia.org/wiki?curid=54401", "title": "Mithrandir", "text": ""}
{"id": "54404", "revid": "228587", "url": "https://it.wikipedia.org/wiki?curid=54404", "title": "Sarpedonte", "text": ""}
{"id": "54406", "revid": "1543377", "url": "https://it.wikipedia.org/wiki?curid=54406", "title": "Medaglia Bruce", "text": "La medaglia Bruce (in inglese \"Bruce medal\") \u00e8 un importante premio assegnato dalla Societ\u00e0 astronomica del Pacifico (\"Astronomical Society of the Pacific\", \"ASP\") come riconoscimento per personalit\u00e0 che nel corso della loro vita scientifica abbiano fornito contributi eminenti nel campo dell'astronomia.\nLa medaglia, assegnata con periodicit\u00e0 annuale a partire dal 1898, \u00e8 intitolata a Catherine Wolfe Bruce, una mecenate americana appassionata di astronomia. \u00c8 considerata una delle pi\u00f9 alte onorificenze nel campo dell'astronomia.\nNel 2020 la medaglia non venne assegnato a causa dell'emergenza COVID."}
{"id": "54414", "revid": "1305772", "url": "https://it.wikipedia.org/wiki?curid=54414", "title": "Marzocco (disambigua)", "text": ""}
{"id": "54415", "revid": "5", "url": "https://it.wikipedia.org/wiki?curid=54415", "title": "Sarpedone", "text": ""}
{"id": "54418", "revid": "508036", "url": "https://it.wikipedia.org/wiki?curid=54418", "title": "Ecomuseo", "text": "Il termine ecomuseo indica un territorio caratterizzato da ambienti di vita tradizionali, patrimonio naturalistico e storico-artistico particolarmente rilevanti e degni di tutela, restauro e valorizzazione. Nella societ\u00e0 post-industriale si rivolge lo sguardo alla cultura e alla sua funzione nel territorio che viene messa sullo stesso piano della ricerca scientifica ed ha acquisito interessanti risvolti economici. Il patrimonio storico, culturale ed ambientale sono diventati oggetto d'interesse pubblico in cui la societ\u00e0 pu\u00f2 conoscere il territorio che la circonda.\nUn ecomuseo, diversamente da un normale museo, non \u00e8 circondato da mura o limitato in altro modo, ma si propone come un'opportunit\u00e0 di scoprire e promuovere una zona di particolare interesse per mezzo di percorsi predisposti, di attivit\u00e0 didattiche e di ricerca che si avvalgono del coinvolgimento in prima persona della popolazione, delle associazioni e delle istituzioni culturali. Inoltre si pu\u00f2 dichiarare che il museo diffuso appartiene alla comunit\u00e0, che \u00e8 essa l'ecomuseo.\nCome \u00e8 strutturato.\nL'ecomuseo interviene nel territorio di una comunit\u00e0, nella sua trasformazione ed identit\u00e0 storica, proponendo \"come oggetti del museo\" non solo gli oggetti della vita quotidiana ma anche i paesaggi, l'architettura, il saper fare, le testimonianze orali della tradizione, ecc. La portata innovativa del concetto ne ha inevitabilmente determinato la conoscenza ben oltre l'ambito propriamente museale.\nL'ecomuseo si occupa anche della promozione di attivit\u00e0 didattiche e di ricerca grazie al coinvolgimento diretto della popolazione e delle istituzioni locali. Pu\u00f2 essere un territorio dai confini incerti ed appartiene alla comunit\u00e0 che ci vive. Un ecomuseo non sottrae beni culturali ai luoghi dove sono stati creati, ma si propone come uno strumento di riappropriazione del proprio patrimonio culturale da parte della collettivit\u00e0.\nNel 2000 con la legge provinciale sugli ecomusei sono stati definiti gli obiettivi di tale progetto per rispondere all'aumento della domanda di \u201cmusealit\u00e0 diffusa\u201d e per valorizzare i punti di forza del territorio trentino attraverso la ripresa di alcuni edifici storici, la protezione di ambienti naturali, il recupero di attivit\u00e0 lavorative del passato, l'incremento di attivit\u00e0 economiche agricole ed artigianali,lo sviluppo della memoria collettiva di una comunit\u00e0 che cerca di portare ai giorni nostri gli antichi valori della cultura materiale del passato. Dal 2005 \u00e8 nata una definizione condivisa da molti studiosi sul concetto di ecomuseo: un patto con il quale la comunit\u00e0 si prende cura di un territorio.\nObiettivi dell'ecomuseo.\nL'obiettivo primario del museo diffuso, come teorizzato da Fred Drugman, \u00e8 far riscoprire al territorio la propria identit\u00e0 attraverso un distretto culturale, ovvero una rete di musei, esposizione e luoghi di interesse storico-artistico sparsi per il territorio d'interesse. Questo sistema contribuisce quindi ad introdurre un sistema innovativo ma anche a creare ambienti di apprendimento pi\u00f9 interattivi. Dall'altro lato tuttavia \u00e8 stimolante per i residenti del luogo i quali sono spinti a tutelare i propri beni culturali e a farli conoscere. Questa rete museale permette inoltre una maggior flessibilit\u00e0 per quanto riguarda orari, visite e comunicazione.\nIl compito dell'istituzione museale \u00e8 da un lato la conservazione e la tutela del patrimonio culturale ma dall'altro anche la valorizzazione del patrimonio collettivo. Si rende dunque necessario esporre al pubblico la cultura ma al contempo valorizzarla ricercando nuove testimonianze, facendosi conoscere attraverso i mezzi di comunicazione e spingendo le persone a tornarci.\nSono nati per questo motivo i musei diffusi e gli ecomusei che rendono partecipe la popolazione alla conservazione del proprio patrimonio culturale. \u00c8 importante il fenomeno degli itinerari tematici che coinvolgono pi\u00f9 musei sul territorio che riguardano lo stesso tema e che sono molto presenti in Valsugana: Ecomuseo del viaggio della Bassa Valsugana e del Tesino o l'Ecomuseo del Lagorai. L'obiettivo finale \u00e8 quello di creare una rete di musei e luoghi di cultura interconnessi con affinit\u00e0 ma anche diversit\u00e0 per rendere il proprio territorio competitivo sia culturalmente che economicamente.\nOrigine dell'ecomuseo.\nIl termine ecomuseo fu pensato da Hugues de Varine durante una riunione con Henri Rivi\u00e8re, all'epoca rispettivamente direttore ed ex-direttore e consigliere permanente dell'International Council of Museums, e Serge Antoine, consigliere del Ministro dell'Ambiente. Fu usato per la prima volta nel 1971 in un intervento dell'allora Ministro dell'Ambiente francese, M. Robert Poujade, che l'utilizz\u00f2 per qualificare il lavoro di un ministero in piena creazione.\nGli ecomusei inizialmente, realizzati ben prima che assumessero questa definizione, furono pensati come strumenti per tutelare le tracce delle societ\u00e0 rurali in un momento in cui l'urbanizzazione, le nuove acquisizioni tecnologiche e i conseguenti cambiamenti sociali, rappresentavano un rischio reale di completo oblio di un patrimonio culturale millenario.\nGli ecomusei in Italia.\nLe esperienze ecomuseali in Italia sono numerose e spesso molto diversificate, anche per le divergenze interpretative da parte dei soggetti promotori. Vale la pena ricordare che, accanto ad iniziative isolate, esistono reti di ecomusei, in fase di espansione, realizzati sulla base di leggi regionali specifiche.\nIl Piemonte \u00e8 stata la prima regione a dotarsi di uno strumento normativo in materia (L.R. 31/95), seguita dalla Provincia autonoma di Trento (L.P. 13/2000), la Sardegna (L.R. 14/2006), il Friuli Venezia Giulia (L.R.10/2006), la Lombardia (L.R. 13/2007), l'Umbria (L.R. 34/2007), il Molise (L.R. 11/2008), la Puglia (L.R. 15/2011), la Sicilia (L.R. 16/2014)e il Lazio (L.R n.3/2017). Altre proposte di legge sono in discussione. Una seconda generazione di leggi sulla materia \u00e8 stata approvata nelle Regioni Lombardia (2016) e Piemonte (2018).\nIn Campania a Sessa Aurunca, provincia di Caserta, un esempio di ecomuseo si trova all'interno del castello medioevale che domina la piazza della citt\u00e0. Altro interessante ecomuseo \u00e8 il Parco urbano interprovinciale della \"DEA DIANA\", riconosciuto dalla Regione Campania nel 2016, ha un'estensione di 4.000 ettari e interessa il territorio est della catena tifatina. Esso include 9 Comuni delle Province di Benevento e Caserta. La sua sede amministrativa \u00e8 presso il Comune di Santa Maria a Vico.\nIn Valsugana orientale esiste un agglomerato di siti storici e di musei che uniti in un medesimo museo diffuso ricevono un coordinamento e una interconnessione tra loro. Questo insieme supera pertanto la struttura chiusa unica che \u00e8 il museo tradizionale e si sviluppa sul e con il territorio. Il museo diffuso si compone di due componenti: uno spazio fisico in cui esporre la propria collezione d un sistema di percorsi che si diramano sul territorio. I musei della Valsugana raccolgono prevalentemente oggetti di interesse etnografico storico. Gli ecomusei presenti in Valsugana sono: L'Ecomuseo della Valsugana dalle sorgenti di Rava al Brenta e l'Ecomuseo del Tesino terra di viaggiatori.\nSecondo una recente ricerca gli ecomusei italiani sarebbero 208.\nLa rete nazionale.\nGli ecomusei italiani hanno fondato una rete nazionale per promuovere il proprio lavoro. Nel 2014 \u00e8 stata avviata una fase costituente per definire strumenti, metodi e obiettivi specifici della rete.\nIl Manifesto strategico degli ecomusei italiani.\nGli ecomusei italiani hanno lavorato su un testo comune, chiamato Manifesto o Documento strategico o Agenda 2016/2017, che riassume l'esperienza acquisita all'interno del movimento ecomuseale italiano. \nIl manifesto \u00e8 un documento evolutivo volto a:\nAttraverso il Manifesto gli ecomusei italiani definiscono se stessi come \"processi partecipati di riconoscimento, cura e gestione del patrimonio culturale locale al fine di favorire uno sviluppo sociale, ambientale ed economico sostenibile. Gli ecomusei sono identit\u00e0 progettuali che si propongono di mettere in relazione usi, tecniche, colture, produzioni, risorse di un ambito territoriale omogeneo con i beni culturali che vi sono contenuti. Gli ecomusei sono percorsi di crescita culturale delle comunit\u00e0 locali, creativi e inclusivi, fondati sulla partecipazione attiva degli abitanti e la collaborazione di enti e associazioni\".\nLa rete italiana degli ecomusei ha condiviso idee e progetti per realizzare gli obiettivi generali del Manifesto e nel 2019 ha approvato un emendamento secondo il quale \"Gli ecomusei italiani si impegnano a promuovere ulteriormente gli obiettivi di salvaguardia, cura, valorizzazione e accesso al paesaggio e al patrimonio naturale e culturale, materiale e immateriale, e il loro ruolo per lo sviluppo ambientale, sociale ed economico delle comunit\u00e0, il raggiungimento degli obiettivi dell'Agenda 2030 dell'ONU per lo Sviluppo Sostenibile e la giustizia climatica\".\nLegge nazionale.\nLa rete degli Ecomusei italiani ha promosso un progetto di legge nazionale sugli ecomusei. La legge mira a riconoscere il valore degli ecomusei come strumenti di interesse generale e utilit\u00e0 sociale: stabilisce i principi che governano l'azione pubblica in materia di ecomusei, regola il coordinamento istituzionale tra Stato, Regioni e Province autonome, e incoraggia la partecipazione e intervento sussidiario di enti privati.\nGli ecomusei nel mondo.\nLa carta di cooperazione di Milano.\nNel 2016, nell'ambito della 24\u00aa Conferenza Generale ICOM \"Musei e paesaggio culturale\" di Milano, si \u00e8 svolto il primo Forum di ecomusei e musei comunitari. Gli obiettivi del forum erano di condividere esperienze, domande e difficolt\u00e0 che affrontano gli ecomusei; condividere progetti; favorire prospettive di scambio e/o collaborazione con i visitatori. Durante il forum \u00e8 stato proposto di creare una piattaforma internazionale per lo scambio e la condivisione di esperienze ed \u00e8 stato deciso di creare un gruppo di lavoro internazionale permanente per formulare proposte sul tema territorio-patrimonio-paesaggio.\nNei primi mesi del 2017 sulla base di idee, questioni e dibattiti sollevati dai partecipanti durante il Forum \u00e8 stata elaborata una visione comune ed \u00e8 stata adottata la \"Carta di cooperazione di Milano\".\nLa piattaforma DROPS.\nNei primi mesi del 2017 \u00e8 stata pubblicata la piattaforma mondiale per lo scambio e la condivisione di esperienze tra ecomusei e musei della comunit\u00e0. La piattaforma, denominata DROPS, mira a collegare tutti gli Ecomusei e i Musei comunitari e le loro reti esistenti o ancora da realizzare e tutte le altre ONG attive sul tema del patrimonio e del paesaggio, in uno spazio virtuale e interattivo e alla produzione di un sito multilingua di risorse sull'ecomuseologia e le sue migliori pratiche."}
{"id": "54419", "revid": "38120", "url": "https://it.wikipedia.org/wiki?curid=54419", "title": "Sparatoria all'O.K. Corral", "text": "La sparatoria all'O.K. Corral \u00e8 un episodio della storia del Far West, che ebbe luogo il 26 ottobre 1881 nei pressi di Tombstone, Arizona, e che ha ispirato numerosi film western.\nIl conflitto a fuoco vide protagonisti i fratelli Earp (Wyatt, Virgil e Morgan, tutti funzionari di polizia) affiancati dal pistolero Doc Holliday, contro alcuni componenti della banda dei Cowboys: i fratelli Billy e Ike Clanton, i fratelli Frank e Tom McLaury e Billy Claiborne.\nLo scontro si concluse con la vittoria degli Earp e la morte dei fratelli McLaury e Billy Clanton.\nDa ci\u00f2 si scaten\u00f2 una serie di eventi che portarono al'uccisione di Morgan Earp e alla cosiddetta Vendetta degli Earp.\nIl contesto.\nNel 1881 Tombstone era uno di quei tipici centri della \"frontiera\" americana caratterizzati da un tumultuoso sviluppo e una rapidissima crescita. Sorto solo due anni prima nell'allora territorio autonomo dell'Arizona per sfruttare le ricchissime miniere d'argento scoperte nella zona, era passato dai 100 abitanti iniziali ai 3.000 dell'anno successivo e agli oltre 7.000 del 1881, di cui circa 6.000 minatori; ma soprattutto vi erano state concesse oltre 100 licenze per la vendita di liquori e vi si contavano 14 case da gioco, oltre agli alberghi, le sale da ballo e i bordelli aperti ventiquattr'ore al giorno. Distante una cinquantina di chilometri dal confine con il Messico, Tombstone era anche il ricco mercato illegale del bestiame rubato nei ranch dello stato messicano di Sonora dai fuorilegge della banda Cowboys.\nI fratelli Earp svolgevano a vario titolo il ruolo di funzionario locale di polizia: quando giunsero in citt\u00e0 nel 1880 Wyatt e Morgan vennero assunti dalla Wells Fargo come scorta armata delle diligenze della compagnia, mentre Virgil, il pi\u00f9 anziano, era uno U.S Marshal; Wyatt in seguito riusc\u00ec a farsi nominare vice-sceriffo, mentre Morgan divenne il vice di Virgil.\nFatti antecedenti.\nLe motivazioni che portarono al conflitto a fuoco sono difficili da dipanare e ricostruire, le due seguenti fazioni erano divise da motivi politici, da interessi economici e anche ideologici:\nL'episodio chiave che port\u00f2 alla sparatoria fu un tentativo di assalto alla diligenza il 15 marzo 1881, nel quale persero la vita due persone. In quel periodo Wyatt Earp concorreva all'elezione di sceriffo della Contea di Cochise e aveva come avversario Johnny Behan. Wyatt afferm\u00f2 in seguito di aver cercato di indurre Ike Clanton a rivelare i nomi degli assalitori promettendogli di consegnargli la taglia offerta dalla Wells Fargo, titolare della diligenza assaltata. Probabilmente Wyatt era convinto che la gloria per aver acciuffato i rapinatori della diligenza l'avrebbe sostenuto nella corsa all'elezione di sceriffo, e afferm\u00f2 che Ike Clanton avesse rifiutato l'offerta dopo che i veri responsabili della rapina erano stati tutti uccisi in altri episodi. Ike Clanton, da parte sua, afferm\u00f2 durante il processo successivo alla sparatoria che Wyatt e Doc Holliday fossero entrambi coinvolti nella rapina e che cercarono di ucciderlo perch\u00e9 lui ne era a conoscenza, ma non riusc\u00ec mai a spiegare per quale motivo, come lui stesso disse, i due avrebbero dovuto rivelargli una notizia del genere.\nGioved\u00ec 25 ottobre del 1881 Ike Clanton e Tom McLaury partirono dal Chandler's Milk Ranch in direzione di Tombstone. Essi giunsero in citt\u00e0 a bordo di un carro intorno alle 11 del mattino per acquistare delle provviste. La notte dello stesso giorno, Clanton ebbe uno scontro verbale con Morgan Earp e Doc Holliday: quest'ultimo cerc\u00f2 di provocare Clanton tirando fuori la pistola, Wyatt e Morgan Earp erano presenti e Wyatt disse a Morgan che in qualit\u00e0 di uomo di legge avrebbe dovuto intervenire. Tuttavia non venne arrestato nessuno. Ike Clanton minacci\u00f2 di uccidere Doc Holliday e tutti gli Earp, ma nel frattempo Wyatt and\u00f2 a dormire.\nLa sparatoria.\nIl fatto ebbe luogo il 26 ottobre 1881, poco dopo le 14.30, in una stretta striscia di terreno non ancora assegnata nota come \"lotto 2\", nel 17\u00ba blocco, non molto distante dall'ingresso posteriore del \"corral\" (ricovero per cavalli) di Tombstone, in Arizona. I fratelli Wyatt Earp, Morgan Earp e Virgil Earp con Doc Holliday duellarono contro Billy Claiborne, Frank McLaury, Tom McLaury, Billy Clanton e Ike Clanton. In trenta secondi furono sparati una trentina di colpi di pistola. I due McLaury vennero uccisi, cos\u00ec come Billy Clanton, mentre Billy Claiborne e Ike Clanton fuggirono perch\u00e9 disarmati. Sull'altro fronte, Morgan Earp, Virgil Earp e Doc Holliday rimasero feriti, ma sopravvissero.\nSebbene abbia causato un numero relativamente basso di vittime, questo scontro a fuoco viene generalmente indicato come il pi\u00f9 celebre del Far West. \u00c8 molto pi\u00f9 noto di altre sparatorie dove le vittime furono anche pi\u00f9 numerose (ad esempio la sparatoria dei quattro morti in cinque secondi, che coinvolse lo sceriffo di El Paso e il pistolero Dallas Stoudenmire, o la sparatoria di Hide Park nel Kansas) ed \u00e8 divenuto rappresentativo di quell'epoca e di quei vasti territori di \"frontiera\" dove tutto era ancora da scoprire e da costruire, ma dove la legge non era ancora arrivata o vi era rappresentata troppo debolmente per poter scoraggiare i soprusi e le violenze di lestofanti e fuorilegge.\nLa sparatoria nella cultura di massa.\nLa sparatoria all'O.K. Corral rest\u00f2 pressoch\u00e9 sconosciuta al vasto pubblico - compreso quello americano - fino al 1931, due anni dopo la morte di Wyatt Earp, quando lo scrittore Stuart N. Lake pubblic\u00f2 la biografia \"Wyatt Earp, frontier marshal\", narrando l'episodio con i toni epici di un romanzo. Lake riscrisse poi la storia nel 1946 per il regista John Ford che la utilizz\u00f2 nel suo film \"Sfida infernale\" (\"My Darling Clementine\") con Henry Fonda. Fu tuttavia il successivo film di John Sturges del 1957, \"Sfida all'O.K. Corral\", con Burt Lancaster e Kirk Douglas, a dare la pi\u00f9 ampia notoriet\u00e0 al duello di Tombstone, che da allora \u00e8 popolarmente conosciuto proprio con il titolo di questo film. In seguito la sparatoria \u00e8 stata narrata, pi\u00f9 o meno fedelmente, in numerosi altri libri e film western.\nFilm.\nHollywood ha riproposto sul grande schermo l'epica sparatoria in ben sedici pellicole:"}
{"id": "54423", "revid": "1745361", "url": "https://it.wikipedia.org/wiki?curid=54423", "title": "Satiro (disambigua)", "text": ""}
{"id": "54424", "revid": "337866", "url": "https://it.wikipedia.org/wiki?curid=54424", "title": "Satiri", "text": ""}
{"id": "54434", "revid": "121856796", "url": "https://it.wikipedia.org/wiki?curid=54434", "title": "Cniva", "text": "Invase l'Impero romano, conquistando la citt\u00e0 di Filippopoli e uccidendo nella battaglia di Abritto (in Bulgaria, nei pressi del Danubio) l'imperatore romano Decio e suo figlio, Erennio Etrusco, che avevano tentato di impedirgli di uscire dai confini dell'Impero.\nLa storia.\nCniva inizi\u00f2 la sua invasione dell'Impero romano quando, attraversato il Danubio, invase la Mesia. Pose poi l'assedio alla citt\u00e0 di Nicopoli, dove gli si fece incontro l'esercito romano. I goti si diressero allora a Filippopoli, inseguiti dai romani. A un certo punto, Cniva invert\u00ec la marcia delle sue truppe e piomb\u00f2 di sorpresa sull'accampamento dei romani, sconfiggendoli. Assedi\u00f2 poi Filippopoli, che cadde dopo aver opposto una strenua resistenza: i goti massacrarono 100.000 persone e fecero molti prigionieri. Dopo numerosi preparativi, l'imperatore Decio cerc\u00f2 di bloccare la ritirata dei goti verso il Danubio e diede loro battaglia, ma, preso in una sacca, fu sconfitto e ucciso insieme al figlio Erennio Etrusco ad Abritto 251).\nIl nuovo imperatore romano, Treboniano Gallo, permise a Cniva e ai Goti di tornarsene oltre il Danubio col bottino conquistato e accett\u00f2 di pagare un tributo affinch\u00e9 restassero al di fuori dei confini dell'Impero. "}
{"id": "54435", "revid": "120363491", "url": "https://it.wikipedia.org/wiki?curid=54435", "title": "Resilienza", "text": "La resilienza \u00e8 la capacit\u00e0 di un sistema di adattarsi al cambiamento:"}
{"id": "54436", "revid": "104458", "url": "https://it.wikipedia.org/wiki?curid=54436", "title": "Goti", "text": "I Goti (in latino \"Gothi\" o \"Gothones\") furono una federazione di trib\u00f9 germaniche orientali che invase l'Europa centro-meridionale nell'ultimo periodo dell'Impero Romano. Secondo le loro stesse tradizioni, queste trib\u00f9 erano originarie dell'isola di Gotland e della regione di G\u00f6taland in Svezia. Da loro prende il nome la citt\u00e0 di G\u00f6teborg. A ondate sbarcarono sulle coste del Mar Baltico e da qui si spinsero a sud imponendosi sulle popolazioni che trovarono sul loro cammino. \nDue trib\u00f9 strettamente apparentate, i \"Gutar\" e i \"G\u00f6tar\", che rimasero in Scandinavia, sono anche annoverate fra i Goti con i nomi, rispettivamente, di Gotlandi e Geati. Plinio il Vecchio sosteneva nella sua \"Naturalis Historia\" che questa popolazione facesse parte dei Vandali, insieme a Varinni, Carini e Burgundi. \nArrivati a contatto con il mondo romano nella zona della foce del fiume Danubio e del Regno del Bosforo Cimmerio, attorno al 230 erano considerati pi\u00f9 vicini agli Sciti che ai Germani, e furono a pi\u00f9 riprese nemici dei vari imperatori e a volte alleati contro altre popolazioni barbariche nel corso di tutto il III e IV secolo. Sappiamo che la prima suddivisione interna di questa federazione di trib\u00f9, fu tra le due maggiori trib\u00f9 (si pensa fossero non meno di dodici): quella dei Tervingi a occidente e Grutungi a oriente.\nLa divisione successiva in Visigoti (ramo occidentale; dal tedesco \"Westgoten\") e Ostrogoti (ramo orientale; dal tedesco \"Ostgoten\") e in Gepidi (ramo settentrionale) avvenne solo sul finire del IV secolo, anche se \u00e8 diventato uso comune accomunare i primi ai Tervingi e i secondi ai Grutungi. Nel IV e V secolo furono spinti a occidente dagli Unni e, dopo la fine dell'Impero romano d'Occidente (476), fondarono i regni romano-barbarici visigoto, grosso modo tra le attuali Francia e Spagna, e il regno ostrogoto, che comprendeva l'Italia e la Penisola balcanica nordoccidentale.\nStoria.\nOrigini.\nTestimonianze storiche.\nLa nostra unica fonte per la storia antica dei Goti \u00e8 l'opera \"Getica\" di Giordane (pubblicata nel 551), una condensazione dei dodici volumi di storia dei Goti, andati perduti, scritti in Italia da Cassiodoro. Forse neanche Giordane ebbe modo di consultare questo lavoro, per cui queste informazioni sulla storia antica andrebbero trattate con cautela. Cassiodoro era in una buona posizione per scrivere dei Goti, in quanto era un importante ministro di Teodorico il Grande, che si dice avesse sentito alcuni canti gotici che raccontavano delle loro origini tradizionali.\nSpiegando le origini dei Goti, Giordane racconta:\nNel I secolo, Tacito ubica i \u00abGotoni\u00bb nell'odierna Polonia settentrionale:\nA causa del ruolo centrale che i Goti giocarono nella storia, le loro origini sono state discusse a lungo. Sebbene non siano state proposte teorie alternative alla loro apparenza di trib\u00f9 germaniche della Svezia meridionale, alcuni storici hanno espresso dubbi sul fatto che i Goti abbiano avuto origini in Scandinavia.\nD'altra parte, lo studioso tedesco Reinhard Wenskus, ha osservato che se Giordane avesse voluto inventare un passato fittizio per i Goti, li avrebbe reclamati discendenti di locazioni prestigiose come Troia o Roma. Non avrebbe piazzato le loro origini nel barbarico Nord.\nTestimonianze archeologiche.\nAl di l\u00e0 dei racconti di Giordane, c'\u00e8 un supporto sia linguistico che archeologico per le origini scandinave.\nIn Polonia, la pi\u00f9 antica cultura materiale identificata con i Goti \u00e8 la Cultura di Wielbark, che ha rimpiazzato la Cultura di Oksywie nel I secolo. Comunque, tra la tarda et\u00e0 del bronzo scandinava e l'antica et\u00e0 del ferro pre-romana (1300 a.C. circa-300 a.C. circa), quest'area era influenzata dalla bassa Scandinavia. Infatti, l'influenza scandinava sulla Pomerania e la Polonia settentrionale circa dal 1300 a.C. in poi fu cos\u00ec considerevole che la regione a volte \u00e8 inclusa nella cultura dell'et\u00e0 del bronzo nordica (). Durante il periodo 600 a.C.-300 a.C. il clima mite e asciutto della Scandinavia meridionale (di 2-3 gradi pi\u00f9 caldo di oggi) si deterior\u00f2 considerevolmente, non solo modificando sensibilmente la flora, ma forzando la gente a cambiare stile di vita e lasciare le abitazioni.\nSi crede che i Goti abbiano attraversato il Mar Baltico tra la fine di questo periodo, nel 300 a.C. e il 100 d.C., e nella tradizionale provincia di \u00d6sterg\u00f6tland, in Svezia, prove archeologiche mostrano che ci fu un generale spopolamento in questo periodo. Lo spostamento in Polonia corrisponderebbe probabilmente all'introduzione delle tradizioni funerarie scandinave come i cerchi di pietre e i menhir, che indicano che gli antichi Goti preferivano seppellire i loro morti secondo le tradizioni scandinave. L'archeologo polacco Tomasz Skorupka dichiara che una migrazione dalla Scandinavia \u00e8 un dato di fatto:\nComunque, la cultura gotica sembra anche essere in continuit\u00e0 con le culture della regione, suggerendo che gli immigranti si siano mescolati con la popolazione, forse creando aristocrazie separate. Lo studioso di Oxford Peter Heather suggerisce che fu una migrazione relativamente piccola quella dalla Scandinavia (). Questo scenario renderebbe la loro migrazione sul Baltico simile a molti altri movimenti di popolazioni nella storia, come l'invasione anglosassone, in cui i migranti hanno imposto la loro cultura e linguaggio agli indigeni. La Cultura di Wielbark si \u00e8 poi spostata a sud-est verso il Mar Nero dalla met\u00e0 del II secolo, e fu la parte pi\u00f9 antica della Cultura di Wielbark, locata ad ovest della Vistola, quella che aveva tradizioni funerarie scandinave, che si mosse. Nell'odierna Ucraina, si imposero come governatori alla locale, probabilmente slava, Cultura di Zarubynci, formando la nuova Cultura di \u010cernjachov (200 circa-400 circa).\nCi sono prove archeologiche e storiche dei continui contatti tra Goti e scandinavi durante la migrazione.\nI-II secolo.\nAttorno al I secolo erano stanziati nel bacino della Vistola (chiamato Gothiscandza da Giordane) nell'attuale Polonia settentrionale lungo le rive del Baltico, provenienti dalla Scandinavia (isola di Gotland). Da qui migrarono verso sud-est gi\u00e0 dalla met\u00e0 del II secolo, durante le guerre marcomanniche.\nCombatterono, e temporaneamente soggiogarono, gli antenati degli Slavi, che vivevano tra il Mar Baltico e il mar Nero, e si stabilirono poi in Scizia, una vasta regione non bene definita che include le moderne Ucraina e Bielorussia (chiamata Oium da Giordane).\nIII secolo.\nRestarono una trib\u00f9 unita fino al III secolo, quindi si divisero in Goti dell'est o Grutungi (pi\u00f9 tardi Ostrogoti) e Goti dell'ovest o Tervingi (sul finire del IV secolo chiamati Visigoti).\nNel 230 i Goti, che nel corso di una lunga migrazione si erano spostati dalle sponde meridionali del Mar Baltico a quelle settentrionali del Mar Nero, si stanziarono in Mesia. L'incursione fu di breve durata, e i Germani si ritirarono presto al di l\u00e0 del Limes, a nord del Danubio. Gi\u00e0 in questa fase i Goti avevano in parte perso i connotati originari di singola stirpe germanica, per assumere quelli di una federazione: all'insieme gotico si erano infatti aggregati, riconoscendosi comunque sotto la medesima denominazione etnica, numerosi apporti di altra origine, con l'inclusione di altre trib\u00f9 (o parti di trib\u00f9) germaniche, ma anche daciche e sarmatiche.\nI Goti occupavano stabilmente le fertili terre dell'Ucraina, ma la loro sete di saccheggio era insaziabile e si accorsero presto che le difese dell'Impero non erano pi\u00f9 impenetrabili. Pochi anni pi\u00f9 tardi i Goti si rimisero in movimento, occupando ampie porzioni della Dacia e ottenendo il versamento di un tributo in cambio di una provvisoria pacificazione. Poco pi\u00f9 tardi, per\u00f2, ripresero ad agitarsi, alleandosi alle vicine trib\u00f9 daciche e sarmatiche e scontrandosi ripetutamente con le legioni romane. Guidati dal loro re Cniva nel 249 varcarono il Dnestr, la Dacia venne devastata, poi varcarono il Danubio e fu la volta della Mesia ad essere saccheggiata, approfittando di un conflitto interno all'Impero per occupare un'ampia porzione di territorio tra Dacia, Mesia e Tracia. Finalmente l'imperatore Decio intervenne mentre i goti erano impegnati nell'assedio di Nicomedia (250 d.C.). I Goti abbandonarono l'assedio e Decio li insegu\u00ec con le truppe stanche cos\u00ec che, attaccato all'improvviso, sub\u00ec una pesante sconfitta.\nI Goti si rivolsero contro Filippopoli, la conquistarono facendo un ricchissimo bottino e molti prigionieri. Nel frattempo l'imperatore Decio, accorso a difesa della citt\u00e0, fu duramente sconfitto e Filippopoli cadde, fu saccheggiata e data alle fiamme. I Goti svernarono nel territorio dell'impero e l'anno seguente, durante il difficile rientro nelle loro basi a nord del Danubio, vennero nuovamente alle armi con l'imperatore: nuovamente sconfitto nella Battaglia di Abrittus, Decio cadde, primo imperatore a essere ucciso in battaglia da un nemico straniero. E se le sorti dello scontro erano state all'inizio molto favorevoli ai Romani, un imprudente attacco attraverso una palude impantan\u00f2 le legioni, che furono massacrate e il corpo dello stesso Decio non fu mai ritrovato. Nonostante il ricco bottino ottenuto a Filippopoli, negli anni seguenti i Goti quasi annualmente tornarono a compiere incursioni di razzia contro l'Impero, sia via terra, nelle regioni balcaniche (253, 254, 256), sia via mare, lungo le coste dell'Asia Minore (256, 257).\nLe incursioni proseguirono, finch\u00e9 i Goti, nel 267, attaccarono anche la Grecia; Atene, malamente difesa da mura ormai in rovina, venne conquistata e saccheggiata. Nel frattempo matur\u00f2 la distinzione dei Goti nei due grandi rami: gli Ostrogoti, o Goti dell'est, e i Visigoti, o Goti dell'ovest. Nel 268 furono proprio gli Ostrogoti a compiere, insieme ad altre trib\u00f9 (germaniche e non), una nuova incursione contro l'Impero. I Germani furono fermati soltanto sotto le mura di Bisanzio dall'esercito romano, che tuttavia non riusc\u00ec a impedire che imperversassero a lungo nell'intera regione egea: dopo aver colpito le isole e le coste orientali dell'Egeo, si spostarono in Acaia dove saccheggiarono anche Sparta, Argo, Corinto e Tebe. Quando le scorrerie giunsero sulle rive dell'Epiro, in vista dell'Italia, l'imperatore Claudio scese in campo; intercett\u00f2 i Goti, carichi di bottino, sulla via del ritorno in Moesia e, nel 269, inflisse loro una devastante sconfitta alla Battaglia di Naisso, definita la pi\u00f9 sanguinosa del secolo e dove persero la vita cinquantamila ostrogoti.\nLa sconfitta non fu comunque definitiva: gi\u00e0 nello stesso 269 bande gotiche compivano azioni di pirateria in tutto il Mar Egeo. Nel 270 i Goti tornarono ad invadere la Macedonia e l'Asia Minore e nuovamente l'imperatore Claudio li sconfisse, guadagnandosi il titolo di \"Gotico\". Molti barbari catturati furono arruolati nelle legioni o forzati a stabilirsi in Dacia. Oltre che dalle battaglie, i Goti furono sterminati da una pestilenza, che fece tra le vittime anche l'imperatore Claudio. Nel 271 un'altra orda pass\u00f2 il Danubio, tanto che l'imperatore Aureliano si risolse ad evacuare la provincia della Dacia. Il nuovo imperatore Aureliano complet\u00f2 l'assoggettamento dei goti assegnando loro terre nella nuova Dacia creata sulla riva destra del Danubio dopo aver abbandonato le terre trans-danubiane, cos\u00ec che per circa un secolo la pace regn\u00f2 su quel confine. Lo stillicidio delle incursioni gotiche contro l'Asia Minore riprese gi\u00e0 nel 275-276, e soltanto a fatica gli imperatori Marco Claudio Tacito e Marco Aurelio Probo riuscirono a ricacciarli. Tra le vittime di queste incursioni ci fu il tempio di Artemide ad Efeso che fu saccheggiato e messo a fuoco.\nIV secolo.\nIl gruppo dei Goti pi\u00f9 occidentale, vale a dire quello dei Visigoti, si stabil\u00ec sulla sponda non romana del fiume Danubio e stabil\u00ec un regno indipendente centrato sulla provincia abbandonata dai Romani della Dacia. Contemporaneamente, i Goti rimasti nell'odierna Ucraina stabilirono un vasto e potente regno sul Mar Nero. Questo gruppo veniva chiamato degli Ostrogoti.\nSebbene molti dei guerrieri nomadi che li seguirono abbiano dato prova di essere pi\u00f9 sanguinari, i Goti erano temuti perch\u00e9 i prigionieri che catturavano in battaglia venivano sacrificati al loro dio della guerra, Tyz (T\u00fdr, il dio con una sola mano), e le loro braccia venivano appese ad alberi come offerte. I loro re e sacerdoti venivano da un'aristocrazia separata, e i loro mitici antichi re erano venerati come dei. Il loro mitico legislatore, chiamato Deceneo stabil\u00ec le loro leggi, che dal VI secolo vennero scritte e chiamate \"belagines\".\nV-VI secolo.\nI Goti vennero per breve tempo riuniti sotto un'unica corona nel primo VI secolo dal re ostrogoto Teodorico il Grande, che fu reggente del regno dei Visigoti per quasi un ventennio. Dopo il suo regno la storia dei Visigoti e degli Ostrogoti procedette in modo indipendente.\nSociet\u00e0.\nForme di governo.\nI Goti, al tempo dello storico romano Tacito, erano retti da un regime monarchico un po' pi\u00f9 forte che nelle altre popolazioni germaniche, senza comunque che venisse sopraffatta la libert\u00e0 del singolo. Si distinguevano dalle altre popolazioni per l'ossequio al potere regio.\nTecniche militari.\nI Goti, come pure i Rugi e i Lemoni portavano in guerra scudi rotondi e spade corte.\nLingua.\nIl gotico \u00e8 una lingua, oggi estinta, della famiglia germanica (a sua volta appartenente al gruppo indoeuropeo), appartenente alle lingue germaniche orientali.\nSecondo almeno , ci sono connessioni linguistiche pi\u00f9 strette tra il gotico e le lingue germaniche settentrionali che con le occidentali. Inoltre, ci sono due trib\u00f9 probabilmente legate molto strettamente ai Goti che rimasero in Scandinavia, i Gotlandi e i Geati; queste trib\u00f9 erano considerate Goti da Giordanes, che le colloca nella Scandza).\nLa parola \"Geati\" (anglosassone \"Geatas\") e la parola svedese \"G\u00f6tar\" (norvegese \"G\u00f8tar\") rappresentano entrambe il risultato del proto-germanico \"*gauta\". Questa forma \u00e8 della stessa origine, anche se non identica, della forma \"*gut\" che sembra essere all'origine sia di \"Gotland\" che di \"Goti\", e appare in forme ancora pi\u00f9 antiche come \"Gutthones\" nell'etnografia greca.\nI filologi hanno ricostruito \"*gut-\u00fejuda\", il \"popolo dei Goti\", come una probabile forma originaria del nome. Questa forma appare anche nel Calendario gotico (\u00ab\"aikklesjons fullaizos ana gut\u00feiudai gabrannidai\"\u00bb). Al di l\u00e0 dei Goti, questo modo di dare un nome a una trib\u00f9 \u00e8 comune solo in Svezia (vedi Sueoni e Sui\u00feio\u00f0).\nLa radice ricostruita \"*gut\" \u00e8 uguale a quella di Gotland, l'isola nel Mar Baltico, e dei suoi abitanti, i \"Gutar\" (Gotlandi). Il numero di somiglianze che esistono tra la lingua gotica e il gutnico antico, il dialetto del norreno parlato sull'isola di Gotland, ha fatto considerare al linguista Elias Wess\u00e9n l'antico gutnico come una forma del gotico. Il pi\u00f9 famoso esempio \u00e8 che sia il gutnico che il gotico usano la parola \"lamb\" sia per le pecore giovani che quelle adulte. Tuttavia, affermano che il gutnico non \u00e8 pi\u00f9 vicino al gotico di ogni altro dialetto germanico.\nIl fatto \u00e8 che tutte quelle caratteristiche che distinguono le lingue germaniche settentrionali come una branca separata della famiglia linguistica germanica (senza contare gli aspetti che distinguono molti dialetti norvegesi) sembrano dimostrare che queste lingue si siano evolute a uno stadio successivo da quello preservato nel gotico. Il gotico, pur essendo una forma estremamente arcaica del germanico in molti aspetti, ha comunque sviluppato un certo numero di caratteri unici che non condivide con nessun'altra lingua germanica.\nComunque, questo non esclude la possibilit\u00e0 che Goti, Gotlandi e Geati fossero collegati come trib\u00f9. Similarmente, i dialetti sassoni della Germania sono molto pi\u00f9 vicini all'anglosassone che a ogni altra lingua germanica occidentale che non abbia subito la seconda rotazione consonantica, . Gli Iuti (danese \"Jyder\") dello Jutland (danese \"Jylland\", nella Danimarca occidentale) sono almeno etimologicamente identici agli Iuti che spostandosi dalla regione invasero la Gran Bretagna insieme agli Angli e ai Sassoni nel V secolo. Ci\u00f2 nonostante, non ci sono fonti scritte rimaste tali da associare gli Iuti dello Jutland con qualcosa che non siano i dialetti germanici settentrionali, o gli Iuti della Gran Bretagna con qualcosa che non siano i dialetti germanici occidentali.\nI Gotlandi (\"Gutar\") preservano tradizioni orali di una migrazione di massa verso l'Europa meridionale trascritte nella \"Gutasaga\". Se i fatti sono collegati, sarebbe un caso unico di una tradizione sopravvissuta pi\u00f9 di un millennio e che precede la maggior parte delle divisioni nella famiglia linguistica germanica.\nAlfabeto.\nL'alfabeto gotico era originato dall'alfabeto greco, con qualche traccia di quello latino e di due rune. Fu inventato dal vescovo visigoto Ulfila (311-383) nel IV secolo. Il suo obiettivo era quello di diffondere la Bibbia tra la sua gente.\nCultura.\nMusica.\nI gotici si accompagnavano con uno strumento a corde che gli scrittori latini associavano alla \"chitarra\", pi\u00f9 familiare a loro.\nI Goti nella cultura moderna.\nNella Spagna medievale e moderna, i Visigoti erano considerati l'origine della nobilt\u00e0 spagnola (idee comparabili a quelle espresse da Joseph Arthur de Gobineau nella Francia dell'Ottocento). Qualcuno con arroganza avrebbe detto \u00ab\"haci\u00e9ndose de los godos\"\u00bb (\"di discendere dai Goti\"). Per questo, in Cile, Argentina e nelle isole Canarie, \"godo\" \u00e8 un insulto etnico usato contro gli spagnoli europei, che nei primi tempi del colonialismo si sentivano superiori ai creoli.\nLa rivendicazione delle origini gotiche port\u00f2 a uno scontro con una delegazione svedese al Concilio di Basilea nel 1434, durante il quale gli spagnoli e gli svedesi si contesero la vera discendenza dai Goti. Gli spagnoli conclusero affermando che era meglio discendere dagli eroici Visigoti che da coloro che rimasero nelle loro case."}
{"id": "54437", "revid": "2225", "url": "https://it.wikipedia.org/wiki?curid=54437", "title": "Eddie Bunker", "text": ""}
{"id": "54439", "revid": "782150", "url": "https://it.wikipedia.org/wiki?curid=54439", "title": "Sukkot", "text": "Il termine Sukkot o Succot (\u05e1\u05d5\u05db\u05d5\u05ea o \u05e1\u05bb\u05db\u05bc\u05d5\u05b9\u05ea entrambi \"sukot\") si riferisce a una festa di pellegrinaggio che in Israele dura sette giorni, otto al di fuori di Eretz Israel (cfr. Calendario ebraico, Diaspora ebraica e Rosh Chodesh).\nI primi due e gli ultimi due sono di Yom Tov.\n\u00c8 conosciuta anche come festa delle capanne o festa dei tabernacoli. Nell'ebraismo \u00e8 una delle festivit\u00e0 pi\u00f9 importanti.\nEtimologia.\nLa parola \"sukoth\" \u00e8 il plurale della parola ebraica sukah che significa \"capanna\". Il termine \"sukah\" nel linguaggio comune indica proprio la capanna che viene costruita per la celebrazione della festa in ricordo del periodo \"nel deserto\" dopo l'Esodo biblico del popolo ebraico dopo essere stati in Egitto.\nSignificato della festa.\nLa festa di Sukot ricordava la vita del popolo di Israele nel deserto durante il loro viaggio verso la terra promessa, la terra di Israele. Durante il loro pellegrinaggio nel deserto essi vivevano in capanne (\"sukot\"). La Torah ordina agli ebrei di utilizzare, per la celebrazione della festa, quattro specie di vegetali: il \"lulav\" (un ramo di palma), l\"etrog\" (un cedro), tre rami di mirto e due rami di salice. Il cedro viene impugnato separatamente dai rami che invece sono legati assieme con la canapa.\nLiturgia.\nI primi due giorni di \"Sukot\" vengono celebrati come giorni di festa piena. I cinque giorni successivi, invece sono di mezza festa (\"Chol haMo'ed\") durante i quali vengono comunque osservati i precetti specifici della festa. Il settimo giorno (l'ultimo dei giorni di mezza festa) \u00e8 chiamato \"Hoshan\u00e0 Rab\u00e0\" e deve essere osservato in maniera particolare. L'ultimo giorno, l'ottavo, viene celebrato come fosse una festa a s\u00e9 e presenta delle preghiere e delle usanze particolari (vedi pi\u00f9 avanti).\nIn Israele \"Sukot\" dura otto giorni, incluso il \"Shemini Atzeret\". Al di fuori di Israele (la cosiddetta Diaspora), Sukot dura nove giorni. in questo caso l'ottavo giorno \u00e8 \"Shemini Atzeret\" mentre il nono \u00e8 detto \"Simchat Torah\". In Israele i festeggiamenti legati a \"Simchat Torah\" si svolgono durante il giorno di \"Shemini Atzeret\"\nIn questo giorno, \"Simchat Torah\", durante il servizio in sinagoga, viene letta l'ultima porzione della Torah. Nello \"Shabbat\" successivo, gli ebrei ricominciano la lettura della Torah dalla prima porzione, la prima parte del libro della Genesi, chiamata \"Bereshit\". Il servizio \u00e8 particolarmente gioioso e sono consentite, e spesso attese, simpatiche variazioni al normale procedere delle funzioni. Mentre \u00e8 tradizione di tutte le correnti ebraiche ballare con i rotoli della Torah intonando canzoni legate alla festivit\u00e0, \u00e8 usanza italiana quella di lanciare dal matroneo sui danzanti (ed in particolare ai bambini) manciate di caramelle e dolcetti vari.\nNel calendario ebraico, \"Erev Sukot\" (la sera di \"sukot\"), la prima sera della festa, cade il 14 del mese di Tishri, cos\u00ec il primo dei giorni di Sukot \u00e8 il 15 di Tishri.\nLa festivit\u00e0 nella Bibbia.\n\"Sukot\" \u00e8 la terza festa di pellegrinaggio durante cui tutti gli ebrei maschi sono obbligati a compiere un pellegrinaggio al Tempio di Gerusalemme. La celebrazione di questa festa comincia il quindicesimo giorno del mese di Tishri. Originariamente durava sette giorni, ma nel corso del tempo la sua durata venne estesa a nove giorni. Nella Torah viene chiamata:\nNella letteratura ebraica posteriore viene chiamato \"Chag\" (\"La festa\")\nInizialmente era una festa a carattere agricolo; questo \u00e8 evidente dal nome di \"Festa del raccolto\", dalle cerimonie che la caratterizzano, dalla stagione in cui viene celebrata:\nSi configura come un ringraziamento per i frutti del raccolto (vedi Giudici 9;27). Poich\u00e9 rappresenta la fine dei raccolti \u00e8 considerata come un ringraziamento a Dio per la Natura, per i frutti che ha donato nell'anno trascorso.\nLa Sukah.\nLa halakha impone per la costruzione di una \"sukah\" il cui soffitto sia coperto di rami chiamati \"s'chach\", creando all'interno un effetto di ombra prevalente.\nIl cibarsi presso la capanna indicato nel Deuteronomio viene prescritto espressamente nel Levitico. Alle capanne viene attribuito un valore simbolico e vengono correlate con la sopravvivenza nel deserto: \nHoshan\u00e0 Rabb\u00e0.\nIl settimo giorno di Sukot \u00e8 chiamato \"Hoshan\u00e0 Rab\u00e0\" (Grande Osanna). Sebbene il nome alla festa venne attribuito pi\u00f9 tardi (nel Medioevo era chiamato \"Yom Kipur Hakatan\" o piccolo giorno di Kipur), la celebrazione quale festa a parte dal resto di Sukot pu\u00f2 essere datata all'epoca del Tempio di Gerusalemme.\nSebbene le manifestazioni di gioiosit\u00e0 legate alla Festa delle Capanne, che si esprimono in musiche e processioni di luci, siano in conflitto con le leggi dello Shabat (anche se una parte di queste sono cadute con la distruzione del Tempio di Gerusalemme) intorno al 361 il patriarca Hillel ed i suoi seguaci, ritennendo Hosha'n\u00e0 Rabb\u00e0 talmente importante e cos\u00ec in conflitto con le regole dello Shabat, per prevenire la coincidenza tra la festa e lo Shabat, non permisero alla luna nuova del mese di Tishri di cadere durante la domenica.\nTutte le cerimonie o i servizi di elogio o preghiera che appartenevano, o che appartengono ancora, agli altri giorni centrali della festa mentre il Tempio era in piedi, come Hallel e l'oscillazione del \"lulab,\" o la seduta nella cabina, appartengono anche a \"Hosha'n\u00e0 Rab\u00e0\". Il mazzo di cinque rametti di salice non sostituisce in nessun modo il mazzo di due rametti di salice nel lulab.\nAbudarham parla dell'uso di leggere il Pentateuco durante la notte di Hosha'n\u00e0 Rab\u00e0, dal quale si sviluppa l'uso moderno di incontrarsi durante questa notte per leggere il Deuteronomio, i Salmi e brani dello Zohar, recitare alcune preghiere della Cabala e partecipare ad un rinfresco.\nPrima del normale servizio della mattina i Sefarditi usano recitare delle preghiere chiamate \"selichot\". In alcune localit\u00e0 c'\u00e8 l'uso di suonare lo \"Shofar\" durante le processioni.\nIn entrambe le tradizioni all'inizio del servizio mattutino, vengono inseriti i salmi dello \"Shabat\" e durante le preghiere addizionali viene recitato l'\"edushah\" solo durante i giorni di \"mohed\". Al termine di questa preghiera vengono estratti tutti i Rotoli (\"'sefarim\" in ebraico) dall'Arca (durante i sei giorni precedenti ne viene estratto uno solo, nessuno durante lo \"Shabat\"). Il lettore, muovendosi in circolo al perimetro della sinagoga, \u00e8 seguito da uomini che imbracciano i rotoli. Dopo di loro alcuni uomini reggono il Lulav. Durante questo giorno e quelli precedenti, cominciano a cantare \"Hosha'n\u00e0! per Tuo interesse, nostro D-o! Hosha'n\u00e0! per Tuo interesse, nostro Creatore!\" ecc. e iniziano i sette giri di processione. I brani intonati durante la processione sono lievemente diversi nelle due tradizioni Sefardita e Askenazita e molto sono cambiate rispetto a quelle tramandate nel Mahzor Vitry (datate 4968 = 1208 d.C.); I Sefarditi fanno riferimento ad Avraham, Isacco, Giacobbe, Mos\u00e8, Aronne, Yosef (+ Phinehas) e re David. In seguito il Lulav viene messo da parte, tutti i partecipanti sollevano un ramo di salice ed intonano in coro \"ol mebaser, mebaser we-omer\" esprimendo le speranze nell'era Messianica.\nLe composizioni recitate durante od in seguito alla processione consistono generalmente di 32 versetti ognuno, in ordine alfabetico. \"Hosha'n\u00e0\" viene ripetuto o sottinteso al termine di ognuna.\nIl Lulav.\nUn comandamento presente nel Levitico recita:\nLa modalit\u00e0 per comporre queste specie non viene indicato e d\u00e0 origine a parecchie diverse interpretazioni in epoca successiva.\nL'osservanza ebraica in seguito all'esilio.\nDopo il ritorno in Israele, al termine dell'esilio in Babilonia, gli ebrei ripresero l'osservanza della festa di \"Sukot\". Notizia ne pu\u00f2 essere trovata in Esdra 3;4 \"Celebrarono la festa delle capanne secondo il rituale e offrirono olocausti quotidiani nel numero stabilito dal regolamento per ogni giorno\" ed una descrizione \u00e8 presente in Neh. 8;14-18 \"Trovarono scritto nella legge data dal Signore per mezzo di Mos\u00e8, che gli Israeliti dovevano dimorare in capanne durante la festa del settimo mese. Allora fecero sapere la cosa e pubblicarono questo bando in tutte le loro citt\u00e0 e in Gerusalemme: \"Andate al monte e portatene rami di ulivo, rami di olivastro, rami di mirto, rami di palma e rami di alberi ombrosi, per fare capanne, come sta scritto\". Allora il popolo and\u00f2 fuori, port\u00f2 i rami e si fece ciascuno la sua capanna sul tetto della propria casa, nei loro cortili, nei cortili della casa di Dio, sulla piazza della porta delle Acque e sulla piazza della porta di \u00c8fraim. Cos\u00ec tutta la comunit\u00e0 di coloro che erano tornati dalla deportazione si fece capanne e dimor\u00f2 nelle capanne.\" Sebbene non venga fatta menzione dei sacrifici, viene data importanza particolare al mangiare nelle capanne tanto che l'autore aggiunge nel versetto successivo \"Dal tempo di Giosu\u00e8 figlio di Nun fino a quel giorno, gli Israeliti non avevano pi\u00f9 fatto nulla di simile\". La deduzione che se ne pu\u00f2 fare \u00e8 che con la celebrazione della festa presso il Tempio parte delle pratiche persero di significato lasciando alla festa solo il significato di ricordo della vita nelle tende durante la fuga dall'Egitto. Secondo la versione che Neemia riporta della celebrazione, le Leggi venivano lette tutti i giorni e l'ottavo veniva celebrato in assemblea solenne.\nSecondo Zaccaria 14;16-19, \"Sukot\" assumer\u00e0 valore di festa universale nell'era messianica e tutte le nazioni sopravvissute compiranno tutti gli anni un pellegrinaggio a Gerusalemme per celebrare la Festa. \"Sukot\" \u00e8 associata anche alla garanzia della pioggia per la stagione successiva, idea sviluppatasi nella letteratura ebraica posteriore.\nGli Ushpizin.\nUna tradizione che ha origine nella Cabala lurianica ricorda di recitare la preghiera degli \"ushpizin\" (aramaico:\u05d0\u05d5\u05e9\u05e4\u05d9\u05d6\u05d9\u05df \"ospiti\") per \"invitare\" nella sukkah uno dei sette \"ospiti glorificati\". Questi ushpizin rappresentano i sette pastori di Israele: Abramo, Isacco, Giacobbe, Mos\u00e8, Aronne, Giuseppe e Davide. Secondo tale customanza, ogni notte entra nella sukkah un ospite diverso, seguito dagli altri sei. Ognuno degli ushpizin ha una lezione particolare da insegnare, che spiega i paralleli spirituali del giorno in cui egli visita.\nUn nome per una localit\u00e0.\nIl nome \"sukot\" appare ripetute volte nella Torah come nome di localit\u00e0.\nShemin\u00ec Azeret.\nShemini Atzeret (\u00a0\u2013 \"l'Ottavo [giorno] di Assemblea\"; pron. ashkenazi: \"shmini-atseres\") \u00e8 una festivit\u00e0 ebraica che si celebra nel 22\u00ba giorno del mese ebraico di Tishrei. Nella Diaspora, si celebra con un giorno in pi\u00f9, col secondo giorno considerato separatamente col nome \"Simchat Torah\". In Israele, come anche nell'ebraismo riformato, le due festivit\u00e0 di Shemini Atzeret e Simchat Torah vengono congiunte e i rispettivi nomi usati in maniera intercambiabile.\nIl Talmud, sul \"Trattato Sukkah\" 48a, descrive Shemini Atzeret con le parole \"una festivit\u00e0 a s\u00e9 stante\" (, \"regel bifnei atzmo\") in riferimento a sei regole \"halakhiche\" specifiche. Tali regole sono abbreviate con \u05e4\u05d6\"\u05e8 \u05e7\u05e9\"\u05d1:\nAvodah.\nLa \"Mishnah\" (nella \"Sukkah\" 48a o \"Mishnah\" Sukkah 4:7) descrive Shemini Atzeret come \u05d9\u05d5\u05dd \u05d8\u05d5\u05d1 \u05d0\u05d7\u05e8\u05d5\u05df \u05e9\u05dc \u05d7\u05d2 (ebraico:\"yom tov a\u1e25aron shel \u1e25ag\", festivit\u00e0 finale del Festival [di Sukkot]). Il contesto qui \u00e8 che gli obblighi di \"Sukkot\" per la \u05e9\u05de\u05d7\u05d4 (\"simcha,\" gioia) e la recita dei Salmi \u05d4\u05dc\u05dc \"(Hallel)\" durano \"otto\" giorni. Rispetto a questi due obblighi, Shemini Atzeret fa parte di Sukkot. Ecco perch\u00e9 uno dei nomi liturgici alternativi di Sukkot, \u05d6\u05de\u05df \u05e9\u05de\u05d7\u05ea\u05e0\u05d5 (\"zman sim\u1e25atenu\", \"Tempo della nostra felicit\u00e0\") continua ad esser usato nelle preghiere per descrivere Shemini Atzeret (e quindi la \"Simchat Torah\"). Infatti il \"nome\" biblico della festa, \"Shemini\" Atzeret, fa chiaro riferimento al fatto che cade nell'ottavo giorno, contando dal primo giorno di Sukkot\nQuesta doppia natura di Shemini Atzeret (come parte di Sukkot e separato da esso) dipende dalle osservanze e tradizioni di tali giorni in Eretz Israel."}
{"id": "54444", "revid": "322321", "url": "https://it.wikipedia.org/wiki?curid=54444", "title": "Galleria civica d'arte moderna e contemporanea", "text": "La Galleria civica d'arte moderna e contemporanea di Torino (anche conosciuta con l'acronimo di GAM Torino) \u00e8 un museo di arte moderna e contemporanea che si trova in Via Magenta, 31 (quartiere Crocetta), nella Circoscrizione 1 di Torino, in Italia. Fu fondata attorno al 1891-95. Ospita le collezioni artistiche permanenti dell'Ottocento e del Novecento.\nFa parte della Fondazione Torino Musei, che comprende anche il MAO (Museo d'Arte Orientale), Palazzo Madama e Casaforte degli Acaja (Museo Civico d'Arte Antica), il Borgo e la Rocca medievali.\nStoria.\nLa collezione di arte moderna da parte della citt\u00e0 di Torino ebbe inizio fin dalla fondazione del Museo Civico nel 1863, prima citt\u00e0 in Italia a promuovere una raccolta pubblica di arte moderna. \nTale collezione stava con le raccolte di Arte Antica in un edificio presso la Mole Antonelliana.\nDal 1895 al 1942 fu esposta in un padiglione in corso Siccardi (ora corso Galileo Ferraris) che rimase distrutto durante i bombardamenti angloamericani durante la II Guerra Mondiale.\nNello stesso luogo, inizi\u00f2 la costruzione dell'edificio progettato da Carlo Bassi e Goffredo Boschetti che venne inaugurato nel 1959. La collezione di arte moderna venne spostata nei due piani della nuova costruzione, per volere del direttore Vittorio Viale.\nNegli anni Ottanta il palazzo fu dichiarato inagibile e riapr\u00ec dopo una lunga serie di restauri nel luglio 1993.\nAllestimento.\nNel 2009 la collezione \u00e8 stata riorganizzata non seguendo pi\u00f9 la successione cronologica delle opere esposte bens\u00ec una trama logica di \"Veduta\", \"Genere\", \"Infanzia\" e \"Specularit\u00e0\".\nIn seguito alla nuova riorganizzazione del 2013, in occasione del 150\u00ba anniversario delle collezioni GAM, sono stati istituiti i percorsi Infinito, Velocit\u00e0, Etica e Natura. Il patrimonio della galleria si compone di oltre 47.000 opere tra dipinti, sculture, installazioni e video. Nei sotterranei inoltre sono ospitati importanti rassegne ed \u00e8 disponibile una ricchissima videoteca.\nServizi.\n\u00c8 possibile la prenotazione per i gruppi e le scolaresche. Sono presenti diversi laboratori didattici, una sala conferenze, una biblioteca, un archivio fotografico, una libreria a tema e una caffetteria.\nPrincipali opere.\nRaccoglie opere d'arte dell'Ottocento e del Novecento tra cui spiccano lavori di Antonio Canova, Giovanni Fattori, Silvestro Lega, Giuseppe Pellizza da Volpedo, Antonio Fontanesi, Giacomo Grosso, Cesare Saccaggi, Antonio Mancini, Giacomo Balla, Filippo de Pisis, Mario Tozzi, Paul Klee, Amedeo Modigliani, Pablo Picasso, Andy Warhol, Giorgio De Chirico, Lucio Fontana, Dadamaino, Felice Casorati, Carlo Levi, Pinot Gallizio, Nino Franchina e Domenico Valinotti."}
{"id": "54445", "revid": "1974468", "url": "https://it.wikipedia.org/wiki?curid=54445", "title": "Val Chisone", "text": "La Val Chisone (\"Val Ciuson\" in piemontese, \"Val Cluson\" in occitano)\u00e8 una valle Alpina situata nella Citt\u00e0 metropolitana di Torino (Piemonte) e che si incunea nelle Alpi Cozie.\nConfina ad ovest con la Val di Susa, a nord con la val di Susa e la val Sangone, a sud con la Val Pellice e ad est si apre sulla pianura padana. La diramazione principale della valle \u00e8 la valle Germanasca. Fa parte delle valli occitane e della Unione Montana dei Comuni Valli Chisone e Germanasca, che \u00e8 succeduta alla Comunit\u00e0 Montana Valli Chisone e Germanasca (attiva fino al 2009) e alla Comunit\u00e0 montana del Pinerolese (attiva dal 2010 al 2012).\nToponimo.\nIl nome val Chisone deriva dal latino \"Clausum\" che significa \"chiuso\". Venne poi chiamata nei seguenti modi: Vallis Clusii, poi Clausonia, Cluxinis, Cluson e fino ad arrivare a val Chisone.\nGeografia fisica.\nLa Val Chisone inizia a Pinerolo e termina a Sestriere, attraversando nell'ordine principalmente gli abitati di San Secondo di Pinerolo, Porte, San Germano Chisone, Villar Perosa, Inverso Pinasca, Pinasca, Perosa Argentina, Roure, Fenestrelle, Usseaux e Pragelato.\nPartendo da Pinerolo la valle dapprima \u00e8 orientata in direzione nord-ovest, in seguito dopo l'abitato di Usseaux si orienta in direzione sud-ovest fino ad arrivare al colle del Sestriere, colle che la mette in comunicazione con la val di Susa.\nLa val Chisone d\u00e0 anche il nome al torrente principale che ne drena le acque: il Chisone, che la percorre in tutta la sua lunghezza.\nOrografia.\nI monti principali che contornano la valle sono:\nValichi.\nLa valle non ha molti valichi alpini che la colleghino con le valli vicine. L'unico valico di particolare importanza \u00e8 il Colle del Sestriere, che la collega con la Val di Susa e con la Francia; esso si trova al termine della valle ed \u00e8 percorso dalla Strada statale 23 del Colle di Sestriere. Di interesse \u00e8 anche il Colle delle Finestre, che la collega con la media Val di Susa e la cui importanza \u00e8 legata al ciclismo, alla storia locale e a quella militare a livello europeo.\nUn elenco dei valichi pu\u00f2 essere il seguente:\nValli secondarie.\nLa valle all'altezza di Perosa Argentina incontra la sua valle laterale pi\u00f9 importante: la valle Germanasca, la quale si va ad inserire tra la val Pellice e la val Chisone stessa.\nSopra l'abitato di Pragelato si inserisce sulla destra orografica la Val Troncea. \u00c8 discutibile se la Val Troncea debba essere considerata una valle laterale, in quanto il torrente Chisone prende la sua sorgente proprio in questa valle. La val Troncea \u00e8 zona protetta essendo totalmente inserita nel Parco naturale della Val Troncea.\nSalendo la Val Chisone si incontrano altre vallate laterali di una certa importanza:\nGeografia antropica.\nI centri abitati della val Chisone sono soprattutto collocati in sinistra orografica. Infatti, siccome la valle sale da est verso ovest, il versante sinistro della valle \u00e8 esposto a sud ed \u00e8 particolarmente favorevole per le coltivazione e per gli insediamenti umani.\nI comuni della val Chisone sono (da monte verso valle):\nViabilit\u00e0.\nDa Pinerolo fino a Perosa Argentina il fondo valle \u00e8 percorso da due vie di comunicazione principali, una su ciascun lato della valle.\nSul lato sinistro la SP 23 del Colle di Sestriere (ex SS 23) e sul lato destro la SP 166 della Val Chisone (chiamata dai locali la strada dell\u2019inverso).\nA seguito delle modifiche apportate in occasione delle olimpiadi invernali del 2006, al tracciato della SP 23 sono stati aggiunti alcuni tratti di variante che si sviluppano su entrambi i lati del torrente Chisone, allo scopo di aggirare i centri abitati, in alcuni casi sovrapponendosi con la SP 166.\nDa Perosa Argentina la SP 23 prosegue fino al Colle del Sestriere lungo il fondovalle mantenendosi sempre sul lato sinistro della valle.\nDa Perosa Argentina si diparte anche la SP 169 della Val Germanasca che sale fino Praly.\nDa queste arterie di fondo valle si diramano le varie strade che risalgono le pendici fino ai vari centri abitati ubicati pi\u00f9 in quota, alcune di queste sono annoverate fra le strade provinciali.\nNell\u2019alta valle vi sono poi due strade provinciali di origine militare:\nEntrambe sono percorribili soltanto nei mesi estivi.\nStoria.\nIn epoca preistorica la valle fu abitata da trib\u00f9 di origine ligure.\nNel corso dell'et\u00e0 imperiale fu sotto il dominio del regno dei Cozii e poi fece parte della provincia romana delle Alpi Cozie.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito verso il IX secolo la gestione delle vallate saranno poi organizzata dall'abbazia di Novalesa. Dopo le razzie e le distruzioni da parte dei Saraceni nel X secolo, il territorio passer\u00e0 nel 1064 all'abbazia di Santa Maria di San Verano (oggi Abbadia Alpina) di Pinerolo, fondata dalla marchesa Adelaide di Susa e dai monaci benedettini della Sacra di San Michele dove un tempo sorgeva l'antica pieve intitolata a San Verano.\nIstituzioni.\nTra medioevo ed et\u00e0 moderna la val Chisone fu divisa dal confine tra il Ducato di Savoia e il Regno di Francia: l'alta valle (val Pragelato) apparteneva al Delfinato francese, mentre la bassa valle (val Perosa) era dominio dei duchi di Savoia. Territorio di confine, la val Chisone fu pi\u00f9 volte teatro di rimaneggiamenti della frontiera: in et\u00e0 moderna la riva destra della val Perosa fu ceduta a Luigi XIII con il trattato di Cherasco (1631), per tornare quindi sotto il dominio sabaudo con la pace di Torino (1696).\nDa un punto di vista amministrativo, fino alla prima met\u00e0 del XVII secolo la bassa valle (val Perosa) fu retta da un consiglio di valle che radunava sindaci e consoli delle sei comunit\u00e0 che la componevano (Perosa, Pinasca, Villar, S. Germano, Pramollo, Porte). L'organizzazione in consigli di valle permise per un certo tempo di negoziare con la corte di Torino alcune prerogative e franchigie, come quella che permetteva alle comunit\u00e0 di presentare una rosa di tre nomi all'interno della quale il duca di Savoia avrebbe scelto il suo governatore militare.\nUna struttura politica simile era quella dell'alta valle (val Pragelato), che fino al trattato di Utrecht (1713) fece parte della Repubblica degli Escartons. Pragelato era uno dei cinque cantoni e raggruppava il territorio dal Sestriere e fino alla frazione Meano di Perosa Argentina. Gli Escartons erano unit\u00e0 amministrative che godevano del privilegio di poter gestire in maniera autonoma il riparto dei tributi (\"faire l'escarte\" significava fare la suddivisione dei carichi fiscali). Nei secoli nella valle si insedi\u00f2 un'importante comunit\u00e0 valdese. Per questo oggi \u00e8 una delle tre Valli Valdesi.\nLuoghi di interesse.\nLa valle ospita il grande complesso del forte di Fenestrelle, un insieme di edifici militari indipendenti collegati fra loro e costruiti lungo la dorsale del monte Pinaia che domina l'abitato di Fenestrelle. Da alcuni \u00e8 considerata, per la sua forma, l'equivalente armato italiano, sia pure in piccolo, della muraglia cinese. Come la muraglia cinese aveva scopi difensivi. Sia i piemontesi che i francesi che nel corso della storia si alternarono nel suo possesso edificarono nuovi edifici per difendere i propri domini da eventuali eserciti che avessero tentato d'invaderli attraverso la valle.\nIn realt\u00e0 non venne mai assediata, ma attraverso i secoli fu epicentro di alcune schermaglie, le ultime avvenute nel 1944 fra partigiani e militari tedeschi coadiuvati da unit\u00e0 della Guardia Nazionale Repubblicana. Nei vari secoli fu caserma e magazzino dell'esercito e in alcuni periodi un bagno penale, una prigione di stato ed una prigione comune. Sia sotto i Savoia, che sotto Napoleone I ed infine sotto il fascismo. \nUn altro luogo di interesse \u00e8 Pracatinat, localit\u00e0 che ospitava i sanatori intitolati a Edoardo Agnelli e alla sorella Tina Nasi. Abbandonato l'uso sanatorio, i due edifici furono dismessi e per alcuni decenni restarono privi di utilizzo. Negli anni ottanta furono riconvertiti in luogo di soggiorno, e per tre decenni furono sede del laboratorio di educazione ambientale e della sostenibilit\u00e0. Oggi un padiglione \u00e9 diventato un albergo. \nUn percorso particolarmente panoramico \u00e8 la strada dell'Assietta che con circa trenta chilometri di percorso sterrato e ad una quota quasi interamente al di sopra dei 2000\u00a0m \u00e8 la pi\u00f9 alta strada militare d'Europa. Essa congiunge il Pian dell'Alpe con Sestriere attraverso le montagne che si trovano alla sinistra orografica della valle.\nCaratteristici in diversi paesi della valle sono i murales. Essi sono presenti ad Usseaux ed a Roure. In altri centri abitati sono caratteristiche le meridiane.\nI siti di arrampicata numerosi in valle tra i quali il pi\u00f9 rinomato il Vallone di Bourcet a Roure.\nDal punto di vista naturalistico, \u00e8 d'interesse la Selva di Chambons.\nParchi naturali.\nLa valle vede la presenza dei seguenti Parchi naturali:\nTurismo.\nLa presenza di localit\u00e0 turistiche come Sestriere e Pragelato fanno della valle un luogo di elezione del turismo invernale. \u00c8 percorsa dalla SS 23.\nNel febbraio 2006 Pinerolo, Pragelato e Sestriere hanno ospitato diverse gare della XX edizione dei Giochi olimpici invernali.\nNumerose fiere e mercati animano la val Chisone. Tra le altre, la fiera del Plaisentif ruota attorno alla commercializzazione del cosiddetto \"formaggio delle viole\". Ogni terza domenica di settembre, i produttori consorziati delle alte valli Chisone e Susa scendono a Perosa Argentina per vendere questo formaggio prodotto dal latte della prima fienagione (maggio-giugno).\nRifugi alpini e bivacchi.\nPer favorire la conoscenza della valle e l'escursionismo vi sono alcuni rifugi alpini:\nProdotti tipici.\nAlcuni dei piatti tipici della valle sono:\nAlcuni dei prodotti tipici sono:\nentrambi inseriti nel \"Paniere dei prodotti tipici della Provincia di Torino\".\nCiclismo.\nLe strade della Val Chisone hanno visto spesso transitare le corse ciclistiche del Giro d\u2019Italia e del Tour de France.\nGiro d'Italia.\nLa valle fu percorsa per la prima volta nella terza edizione del 1911 durante la 5\u00aa tappa Mondov\u00ec \u2013 Torino di 302 km con il passaggio al Colle del Sestriere (prima volta del Giro oltre i 2000 m di altitudine), il vincitore fu Lucien Mazan, detto Petit-Breton.\nNella sesta edizione del 1914 si corse la prima tappa da Milano a Cuneo di ben 420 km, in quella che per molti \u00e8 la tappa pi\u00f9 dura della storia del Giro. Si transit\u00f2 al Colle del Sestriere salendo dalla Val di Susa e scendendo dalla Val Chisone. La partenza fu 8 minuti dopo mezzanotte. Al Colle del Sestriere scollin\u00f2 per primo Angelo Gremo, a piedi, spingendo la bici a mano e fendendo una fitta nevicata. Gremo, dopo 120 km di fuga solitaria, fu primo a Cuneo, pedalando per oltre 17 ore, con 13\u201954\" su Carlo Durando e Alfonso Calzolari, 44\u201920\" su Costante Girardengo e Luigi Ganna, 54\"17 su Enrico Sala.\nNel 1949 \u00e8 stata lo scenario del tratto finale della tappa Cuneo \u2013 Pinerolo di 254 km con il passaggio su cinque colli (Maddalena, Vars, Izoard, Monginevro, Sestriere). La tappa \u00e8 diventata leggendaria per la fuga solitaria di 192 km di Fausto Coppi, giunto al traguardo con 11\u201952\u201d di vantaggio su Gino Bartali e 19\u201914\u201d su Alfredo Martini.\nLa tappa \u00e8 stata ripetuta nel Giro d\u2019Italia del 1964 (vincitore Franco Bitossi) e nel 1982 (vincitore Giuseppe Saronni).\nNel 1993 \u00e8 stata la volta della frazione a cronometro in salita Pinerolo \u2013 Sestriere, vinta da Miguel Indurain.\nNel 2005 il Giro affront\u00f2 per la prima volta il Colle delle Finestre durante la tappa partita da Savigliano salendo dal versante della Val di Susa e percorrendo poi la Val Chisone fino all\u2019arrivo al Sestriere (vincitore Jos\u00e9 Rujano).\nNell\u2019edizione del centenario del Giro del 2009 si corse la tappa Cuneo \u2013 Pinerolo, che avrebbe dovuto ripercorrere il percorso storico. Tuttavia per via di problemi di una frana in territorio francese nella discesa dal Colle della Maddalena, fu necessaria una modifica del tracciato facendo saltare il lungo sconfinamento in Francia e prevedere il passaggio sui colli del Moncenisio, del Sestriere e (per la prima volta) di Pra Martino, con lo scollinamento a San Maurizio e l'attraversamento del centro storico di Pinerolo (vincitore Denis Men'\u0161ov, dopo squalifica di Di Luca e Pellizzotti).\nIl percorso dal Colle delle Finestre al Sestriere fu ripetuto nel 2011 con la tappa Verbania \u2013 Sestriere (vincitore Vasil' Kiryenka), nel 2015 con la tappa Saint Vincent \u2013 Sestrieres (quando il Finestre era Cima Coppi del Giro, vincitore Fabio Aru) e nel 2018 con la tappa Venaria Reale \u2013 Bardonecchia (vincitore Chris Froome).\nNell\u2019edizione del 2020, che si \u00e8 corsa eccezionalmente ad ottobre a causa dell\u2019epidemia di coronavirus anzich\u00e9 come tradizione a cavallo fra maggio e giugno, la valle \u00e8 stata percorsa dalla penultima tappa Asti-Sestriere, con salita da Pinerolo e circuito finale Sestriere \u2013 Cesana \u2013 Sestriere ripetuto due volte (vincitore Tao Geoghegan Hart).\nTour de France.\nIl percorso del Tour de France ha attraversato la valle transitando per il Colle del Sestriere e Pinerolo nel 1956 con la tappa Gap \u2013 Torino (vincitore Nino Defilippis) e nel 1966 con la tappa Briancon-Torino (vincitore Franco Bitossi).\nNel 2011 si corse la tappa Gap-Pinerolo, con il passaggio sul Colle del Sestriere e sul Colle di Pra Martino (vincitore Edvald Boasson Hagen).\nSport \u2013 squadre di serie A.\nBocce.\nLa S.B. La Perosina (con sede a Perosa Argentina) milita nel massimo campionato della specialit\u00e0 Volo, organizzato dalla F.I.B. Federazione Italiana Bocce.\nHa vinto tre Campionati Italiani di serie A maschile a squadre (2007, 2017, 2019), oltre ad altri titoli italiani delle singole discipline.\nHockey su prato.\nL\u2019Hockey Prato Valchisone A.S.D. (con sede a Villar Perosa), societ\u00e0 nata nel 2006, milita nelle serie A1 Maschile ed A2 Femminile.\nNel suo palmares annovera diversi titoli nazionali nei campionati giovanili maschili e femminili."}
{"id": "54446", "revid": "125704487", "url": "https://it.wikipedia.org/wiki?curid=54446", "title": "Heinrich Heine", "text": "Biografia.\nNato da una ricca famiglia di banchieri e commercianti ebrei cerc\u00f2 di dedicarsi, fallendo, a una normale carriera borghese che aveva intrapreso molto malvolentieri.\nNel 1817 scrisse le sue prime liriche d'amore che gli vennero pubblicate su una rivista tedesca e inizi\u00f2, nella citt\u00e0 di Bonn, gli studi di diritto, filosofia e letteratura seguendo le lezioni di August Wilhelm von Schlegel.\nNel 1821 si trasfer\u00ec all'Universit\u00e0 di Berlino e frequent\u00f2 assiduamente Georg Wilhelm Friedrich Hegel, Friedrich Schleiermacher e Adalbert von Chamisso, accogliendone il pensiero.\nLe prime liriche e i viaggi.\nNel 1822 pubblic\u00f2 le sue prime importanti liriche che si rivelarono subito di grande originalit\u00e0 per il loro stile di ballata popolare e per il rifiuto ironico di ogni illusione. In queste liriche si sente l'influsso degli scrittori da lui pi\u00f9 amati: George Gordon Noel Byron e Fouqu\u00e9.\nNel 1823 pubblic\u00f2 \"Intermezzo lirico\" (in tedesco \"Lyrisches Intermezzo\"), versi di rara bellezza dove si distingue una spiccata vena di malinconia.\nNel 1825 Heine abiur\u00f2 la religione ebraica e si convert\u00ec al cristianesimo riformato-protestante aderendo al luteranesimo, e assumendo il nome di battesimo \"Heinrich\", al posto dell'originario Harry. Nello stesso anno si laure\u00f2 in giurisprudenza presso l'Universit\u00e0 di Gottinga.\nDopo la pubblicazione dei suoi due volumi dei racconti lirici \"Impressioni di viaggio\" (\"Reisebilder\", 1826-1831), che sulla trama di un fittizio diario di viaggio tratta una vasta gamma di temi fantastici e morali rifacendosi agli esempi di Laurence Sterne e di Jean Paul, egli inizi\u00f2 a diventare famoso.\nNel 1826 fece un breve viaggio in Inghilterra che risvegli\u00f2 i suoi interessi per i problemi politici attuali e, in seguito, riun\u00ec le liriche precedenti in un unico libro intitolato \"Libro dei canti\" (\"Buch der Lieder\") che pubblic\u00f2 nel 1827.\nNel 1828 fece un viaggio in Italia. In \"Reise von M\u00fcnchen nach Genua\", Viaggio da Monaco a Genova, \"Die B\u00e4der von Lucca\", I Bagni di Lucca, \"Die Stadt Lucca\", La citt\u00e0 di Lucca, dove scriver\u00e0: \"Die Pfaffen in Italien haben sich schon l\u00e4ngst mit der \u00f6ffentlichen Meinung abgefunden\" (\"I preti italiani ormai si sono rassegnati all'opinione pubblica\") e nelle \"Notti fiorentine\" (\"Florentinische N\u00e4chte\"), che pubblicher\u00e0 nel 1836, si ritroveranno i ricordi di questo viaggio.\nIl periodo francese.\nNel 1832 fu colpito da crisi depressive, che si sarebbero presentate ciclicamente. Intanto la situazione si stava facendo sempre pi\u00f9 critica, sia per quanto riguardava le condizioni politiche della societ\u00e0 tedesca sia per quanto riguardava l'antisemitismo di cui fu fatto oggetto, e Heine decise di trasferirsi come giornalista nella pi\u00f9 libera Francia dove inizi\u00f2 a frequentare, oltre gli emigrati tedeschi, come Ferdinand Lassalle, Richard Wagner, Alexander von Humboldt, anche molti intellettuali francesi fra i quali Honor\u00e9 de Balzac, Victor Hugo, Alfred de Musset e George Sand.\nNel 1834 inizi\u00f2 una relazione sentimentale con Crescence Eug\u00e9nie Mirat, da lui soprannominata \"Mathilde\", che spos\u00f2 nel 1841.\nNel 1835 pubblic\u00f2 \"Storia della religione e della filosofia in Germania\" (\"Geschichte der Religion und Philosophie in Deutschland\") nella quale si avverte l'influsso del suo contatto con i sansimonisti, influsso che si avverte anche nella \"Scuola romantica\" (\"Romantische Schule\") del 1836. In quegli anni di permanenza francese, Heine collabor\u00f2, per corrispondenza, a diverse riviste tedesche e nel frattempo scrisse resoconti in francese sulla situazione tedesca.\nNel 1835, data della pubblicazione della sua \"Storia della religione e della filosofia\", venne vietata dalla censura la circolazione dei suoi libri in Germania.\nI quattro volumi del \"Salon\" (1834-1840) sono tutti pervasi di temi politici. In essi si trovano i frammenti di romanzo \"Dalle memorie del signor von Schnabelewopski\" (\"Aus den Memorien des Herrn von Schnabelewopski\") e \"Il rabbi di Bacharach\" (\"Der Rabbi von Bacharach\"), sulla persecuzione degli ebrei nel Medioevo.\nNel 1840 lo scrittore, nel suo libro \"H. Heine su L. B\u00f6rne\", diede numerose e aggressive spiegazioni delle proprie idee per rispondere ai connazionali che lo accusavano.\nNel 1843 attacc\u00f2 nel suo poema \"Atta Troll. Ein Sommernachtstraum\", i suoi avversari politici e letterari con dura ironia.\nIl 4 gennaio del 1844 fu iniziato alla massoneria nella loggia di Parigi \"Les Trinosophes\", nello stesso anno, dopo un breve soggiorno ad Amburgo, scrisse la satira in versi \"Germania fiaba d'inverno\" (\"Deutschland, ein Winterm\u00e4rchen\"), che diventer\u00e0 una delle pi\u00f9 importanti opere della letteratura tedesca di carattere politico e nella quale si avvertir\u00e0 chiaramente l'influsso dell'amicizia parigina con Karl Marx.\nNegli ultimi anni si riavvicin\u00f2 alla religione. Nel 1851 Heine pubblic\u00f2 il libro di poesie \"Romancero\" dove descrisse, con profonda seriet\u00e0 etica e religiosa, le sofferenze causategli dalla malattia che lo aveva colpito (inizialmente forse con sintomi psichici come la depressione degli anni '30) nel 1848, che gli caus\u00f2 una lenta atrofia muscolare e una paralisi progressiva; lo stesso sentimento di \"Romancero\" pervade le raccolte successive (1853-1854). Nel 1854 videro la luce gli \"Scritti vari\" (\"Vermischte Schriften\") con dissertazioni su giudaismo e cristianesimo, liberalismo e comunismo che costituiranno la fine della sua attivit\u00e0 politica e letteraria.\n\u00c8 stato ritenuto a lungo probabile che Heine soffrisse di neurosifilide o di meningite tubercolare, o forse di sclerosi multipla (il fatto che soffrisse di alcuni sintomi tipici di quest'ultima patologia - cecit\u00e0 intermittente/vista annebbiata, paralisi, crampi e incontinenza - ha fatto ritenere che avesse la forma progressivo-recidivante di questa sindrome), ma \u00e8 stato ipotizzato anche che fosse affetto da una malattia del motoneurone - come la sclerosi laterale amiotrofica. Uno studio del 1997 ha fatto propendere poi per l'avvelenamento da piombo (saturnismo), metallo ritrovato in tracce nei suoi capelli e della cui intossicazione cronica avrebbe mostrato i sintomi (oltre a disturbi neurologici e neuropsichiatrici, anche crampi addominali). All'epoca questo metallo pesante veniva usato per pentole, stoviglie, vernici e medicinali.\nLa malattia lo tenne costretto a letto per otto lunghi anni fino alla morte (1856), avvenuta per complicanze respiratorie derivate. Durante questo periodo fu assistito dalla moglie, che viveva con lui nonostante il loro rapporto fosse ormai solo di facciata, e dalla giovane amante Camille Selden, di 19 anni, che lo visitava spesso. Heine mor\u00ec il 17 febbraio 1856 a Parigi e venne sepolto nel cimitero di Montmartre. Le sue ultime parole, in francese, furono: \u00abDio mi perdoner\u00e0. \u00c8 il suo mestiere\u00bb.\nPoetica.\nHeine us\u00f2 la lingua tedesca per cantare versi melodiosi come pochi altri hanno saputo fare conquistandosi, per l'arte, la fama di pi\u00f9 grande artista tedesco della generazione successiva a quella di Wolfgang Goethe.\nLavorando dapprima su una realt\u00e0 psicologica lieve e delicata, basata sul ricordo nostalgico di due amori infelici (per le cugine Amalie e Therese) e in seguito pi\u00f9 forte, quando si aggiunsero ai motivi amorosi altri temi ispiratori (la natura, la politica, la vita, la societ\u00e0 contemporanea), riusc\u00ec a raggiungere effetti notevolissimi nella sua poesia.\nEgli seppe giocare con abilit\u00e0 stilistica dando ai suoi versi un tono obiettivo anche quando esprime sensazioni e sentimenti personali.\nIl suo \"Libro dei canti\" (\"Buch der Lieder\"), che \u00e8 tra le opere della letteratura tedesca quella pi\u00f9 tradotta e famosa, possiede una rara lievit\u00e0 di forme.\nL'originalit\u00e0 dei versi di Heine consiste nella tensione verso la poesia e nello stesso tempo nel modo opposto, cio\u00e8 quello di voler negare ogni sentimentalismo, che gli permise di utilizzare il \"materiale\" romantico con ironia e realismo.\nMusica.\nLe seguenti composizioni musicali si basano su liriche di Heine:\nOpere.\nEdizioni originali.\nSecondo l'anno di pubblicazione\nEdizioni in italiano (scelta).\nL'attivit\u00e0 di traduzione dei testi di Heine in italiano \u00e8 documentabile fino dalla seconda met\u00e0 dell'Ottocento; in essa si sono cimentati, fra gli altri, oltre ai traduttori citati sopra, i seguenti: Andrea Maffei, Fernando Palazzi, Giacomo Perticone, Enrico Rocca, Enrico Somar\u00e9, Alberto Spaini, Bernardino Zendrini."}
{"id": "54453", "revid": "78273", "url": "https://it.wikipedia.org/wiki?curid=54453", "title": "Anna Maria Mazzini", "text": ""}
{"id": "54454", "revid": "1543377", "url": "https://it.wikipedia.org/wiki?curid=54454", "title": "Numero ettagonale", "text": "Un numero ettagonale \u00e8 un numero poligonale che rappresenta un ettagono di \"n\" lati. L\"'n\"-esimo numero ettagonale pu\u00f2 essere calcolato con la formula:\nI primi 20 numeri ettagonali sono:\n1, 7, 18, 34, 55, 81, 112, 148, 189, 235, 286, 342, 403, 469, 540, 616, 697, 783, 874, 970, 1071, 1177, 1288, 1404, 1525, 1651, 1782, 1918, 2059, 2205, 2356, 2512, 2673, 2839, 3010, 3186, 3367, 3553, 3744, 3940, 4141, 4347, 4558, 4774, 4995, 5221, 5452, 5688 (sequenza A000566 dell'OEIS).\nLa parit\u00e0 dei numeri ettagonali segue il modello dispari-dispari-pari-pari. Come nel caso dei numeri quadrati, la radice digitale in base 10 di un numero ettagonale pu\u00f2 essero solo 1, 4, 7 o 9.\nIl quintuplo di un numero ettagonale aumentato di 1 \u00e8 un numero triangolare.\nLa formula per la somma dei reciproci dei numeri ettagonali \u00e8 data da\nLa funzione generatrice per i numeri ettagonali \u00e8\nNumeri ettagonali generalizzati.\nUn numero ettagonale generalizzato \u00e8 ottenuto dalla formula\ndove \"T\"\"n\" \u00e8 l\"'n\"-esimo numero triangolare. I primi numeri ettagonali generalizzati sono:\n1, 4, 7, 13, 18, 27, 34, 46, 55, 70, 81, 99, 112 (sequenza A085787 dell'OEIS).\nOgni altro numero ettagonale generalizzato \u00e8 un regolare numero ettagonale. Esclusi 1 e 70, nessun altro numero ettagonale generalizzato \u00e8 anche un numero di Pell."}
{"id": "54458", "revid": "267046", "url": "https://it.wikipedia.org/wiki?curid=54458", "title": "4 Vesta", "text": " 4 Vesta \u00e8 un grande asteroide della Fascia principale, il secondo corpo pi\u00f9 massivo della fascia di asteroidi, con un diametro medio pari a circa 525 chilometri e una massa stimata pari al 12% di quella dell'intera fascia.\nLe sue dimensioni e la sua superficie insolitamente brillante fanno di Vesta l'asteroide in assoluto pi\u00f9 luminoso e talvolta l'unico visibile a occhio nudo dalla Terra (oltre a 1 Ceres, in circostanze visive eccezionali).\n\u00c8 anche quello pi\u00f9 studiato, grazie alla disponibilit\u00e0 di campioni di roccia sotto forma di meteoriti HED. Inoltre \u00e8 uno degli unici sei corpi identificati del Sistema solare per il quale abbiamo campioni fisici, oltre all'asteroide 25143 Itokawa, la cometa Wild 2, Marte, la Luna e la Terra stessa.\nOsservazione.\nVesta \u00e8 l'asteroide pi\u00f9 luminoso, raggiungendo mediamente all'opposizione una magnitudine di 6,5. In opposizioni particolarmente favorevoli, pu\u00f2 raggiungere una magnitudine pari a 5,4, risultando visibile ad occhio nudo. Anche a piccole elongazioni, Vesta \u00e8 facilmente osservabile con un binocolo 10\u00d750, raggiungendo al pi\u00f9 una magnitudine pari a 8,5.\nStoria delle osservazioni.\nScoperta.\nVesta fu scoperto dall'astronomo tedesco Heinrich Wilhelm Olbers il 29 marzo 1807, dall'osservatorio privato situato al piano superiore della sua casa a Brema, in Germania. Olbers ne diede notizia in una lettera indirizzata all'astronomo Johann H. Schr\u00f6ter e datata al 31 marzo. L'astronomo francese Johann Karl Burckhardt ha suggerito che Le Monnier potesse aver gi\u00e0 osservato Vesta, scambiandola per una stella.\nLa scoperta di Cerere nel 1801 era parsa una conferma della legge di Titius-Bode; la scoperta di un secondo pianeta, Pallade, alla stessa distanza dal Sole nel 1802 aveva generato sorpresa tra gli astronomi. Fu Olbers stesso a suggerire che i due oggetti potessero essere i frammenti di un pianeta andato distrutto - in seguito indicato come Fetonte - e che altri frammenti avrebbero potuto essere individuati in corrispondenza delle intersezioni delle orbite di Cerere e Pallade, ovvero nelle costellazioni della Vergine e della Balena.\nOlbers ripet\u00e9 la ricerca tre volte l'anno dal 1802, riuscendo nel 1807 a scoprire Vesta nella Vergine - una coincidenza poich\u00e9 Cerere, Pallade e Vesta non sono frammenti di un corpo preesistente. Poich\u00e9 nel 1804 era stato individuato Giunone, Vesta \u00e8 stato il quarto oggetto identificato nella regione indicata come fascia principale degli asteroidi.\nOlbers concesse al matematico Carl Friedrich Gauss, che aveva calcolato l'orbita del nuovo \"pianeta\" in 10 ore, il piacere di sceglierne il nome; fu cos\u00ec battezzato in onore della dea romana del focolare domestico, Vesta.\nDopo la scoperta di Vesta, nessun altro asteroide fu scoperto per 38 anni; il successivo fu 5 Astraea, individuato solo nel 1845. Durante questo tempo, i quattro asteroidi conosciuti furono considerati veri e propri pianeti e fu assegnato a ciascuno di loro un proprio simbolo planetario. In particolare, quello di Vesta richiama l'altare della dea sormontato dalla fiamma sacra alla divinit\u00e0 ( o ). In seguito, il simbolo sar\u00e0 sostituito con un numero corrispondente all'ordine di scoperta racchiuso in un circoletto, \u2463, e poi con il numero tra parentesi tonde seguito dal nome, secondo l'uso odierno della designazione asteroidale.\nOsservazioni successive.\nLa luminosit\u00e0 di Vesta sugger\u00ec in un primo momento che l'asteroide fosse il maggiore dei quattro, tuttavia William Herschel non riusc\u00ec ad osservarne il disco ed il suo diametro venne stimato essere non superiore a 383\u00a0km. Tale valore non fu rivisto prima della seconda met\u00e0 del secolo, quando miglioramenti furono ottenuti grazie alla diffusione del catalogo stellare \"Bonner Durchmusterung\" nel 1852 e con l'introduzione sia della scala logaritmica della magnitudine, sviluppata da Norman Pogson nel 1854, sia della fotometria nel 1861. Mancava tuttavia una stima dell'albedo di Vesta, come anche per quella degli altri asteroidi fino ad allora scoperti e le misure proposte ne risentivano fortemente.\nVon Stampfer nel 1856 stim\u00f2 il diametro di Vesta in 467\u00a0km; Stone nel 1867 in 367\u00a0km; Pickering nel 1879 in 513\u00a0\u00b1\u00a017\u00a0km; M.W. Harrington nel 1883 in 840\u00a0km; e Flammarion nel 1894 in 400\u00a0km. Il valore di riferimento per i primi cinquant'anni del Novecento fu comunque di 390\u00a0\u00b1\u00a046\u00a0km, stimato nel 1895 da Barnard utilizzando un micrometro filare e rivisto nel 1901 in 347\u00a0\u00b1\u00a070\u00a0km utilizzando la stessa tecnica.\nNei lavori pubblicati negli anni sessanta e settanta, furono proposte nuove stime per il diametro di Vesta basate prevalentemente su misure fotometriche, comprese tra i 390 ed i 602\u00a0km con un'incertezza di circa 50\u00a0km. La maggior parte di esse, tuttavia, fornivano valori compresi tra i 530 ed i 580\u00a0km. Nel 1979, utilizzando la tecnica dell'interferometria a macchie, il diametro di Vesta fu stimato in 550\u00a0\u00b1\u00a023\u00a0km, suggerendo al contempo che fosse superato da Pallade, che sarebbe stato pertanto il secondo asteroide per dimensioni.\nMisure migliori delle dimensioni di Vesta furono ottenute grazie a occultazioni stellari. Di Vesta sono state osservate due occultazioni, nel 1989 (SAO 185928) e nel 1991 (SAO 93228). La seconda in particolare \u00e8 stata osservata da numerosi osservatori negli Stati Uniti e nel Canada ed in tale circostanza la forma dell'asteroide risult\u00f2 approssimabile da un'ellisse con semiasse maggiore di 275\u00a0km e semiasse minore di 231\u00a0km. Risult\u00f2, quindi, che Vesta fosse secondo solo a Cerere per dimensioni, superando Pallade, il cui diametro era stato determinato nel 1983 in un'occultazione particolarmente favorevole.\nVesta fu il primo asteroide di cui venne determinata la massa, nel 1966. L'asteroide si avvicina ogni 18 anni a 197 Arete, raggiungendo una distanza minima pari a 0,04\u00a0AU. Hans G. Hertz stim\u00f2 la massa di Vesta in misurando le perturbazioni gravitazionali indotte da quest'ultimo sull'orbita di Arete. Successivamente il valore fu pi\u00f9 volte rivisto e nel 2001 si giunse a , determinato utilizzando le perturbazioni di un altro asteroide, 17 Thetis.\nMissioni spaziali.\nNel 1981, venne sottoposta all'analisi dell'Agenzia Spaziale Europea (ESA) una proposta di missione, indicata come \"Asteroidal Gravity Optical and Radar Analysis\" (AGORA), che avrebbe dovuto esser lanciata tra il 1990 ed il 1994 ed avrebbe compiuto due sorvoli ravvicinati di asteroidi di grandi dimensioni oltre ad entrare in orbita attorno ad un terzo asteroide, preferibilmente Vesta. La sonda sarebbe stata dotata di un piccolo propulsore elettrico oppure sarebbe stata utilizzata una manovra di fionda gravitazionale con Marte per raggiungere la fascia principale. La proposta fu rifiutata dall'ESA e successivamente rielaborata in una nuova missione che avrebbe coinvolto sia la NASA, sia l'ESA: la \"Multiple Asteroid Orbiter with Solar Electric Propulsion\" (MAOSEP), il cui piano di volo prevedeva anche che la sonda entrasse in orbita attorno a Vesta. La NASA tuttavia afferm\u00f2 nel 1985 di non avere interesse in una missione di esplorazione degli asteroidi e la proposta cadde definitivamente nel vuoto.\nNegli anni ottanta Francia, Germania, Italia, Russia e Stati Uniti avanzarono proposte di missioni nella fascia degli asteroidi, ma nessuna di esse fu approvata dagli organi preposti alla selezione. Tra queste, la pi\u00f9 significativa era la missione congiunta russo-francese \"Vesta\", che avrebbe ripreso alcuni dettagli delle missioni \"Vega\". Da un sorvolo di Venere, le due sonde identiche avrebbero ricevuto la spinta necessaria per raggiungere la fascia degli asteroidi, dove avrebbero navigato eseguendo sorvoli ravvicinati di numerosi oggetti, tra cui Vesta. In seguito a ritardi francesi, la missione fu rinviata dal 1991 al 1994 ed il piano di volo variato in modo da sostituire Marte a Venere, del quale i russi avevano ormai acquisito una notevole conoscenza. Infine, la Francia ne cerc\u00f2 l'approvazione da parte dell'ESA, che tuttavia le prefer\u00ec \"Huygens\", mentre il dissesto economico post-sovietico imped\u00ec alla Russia di procedere autonomamente.\nNel 2001 in via preliminare e nel 2004 in modo definitivo, la NASA ha approvato la missione \"Dawn\", che \u00e8 stata lanciata il 27 settembre 2007, ha raggiunto Vesta nel luglio del 2011 e vi \u00e8 rimasta attorno in orbita fino a luglio 2012. Dall'agosto 2012 si \u00e8 posizionata in un'orbita eliocentrica per raggiungere Cerere dove \u00e8 arrivata nel marzo 2015. Facendo uso della propulsione elettrica, infatti, \u00e8 stato possibile sviluppare una missione che, pur nei bassi costi del Programma Discovery, entrer\u00e0 in orbita attorno a due grandi oggetti della fascia principale. La sonda \u00e8 dotata di una fotocamera e di due spettrometri, uno operante nell'infrarosso e nel visibile e l'altro nei raggi gamma.\nCaratteristiche fisiche.\nVesta \u00e8 il secondo asteroide in ordine di grandezza e il pi\u00f9 grande nella Fascia principale interna, situata all'interno della lacuna di Kirkwood a 2,50 AU. Possiede un volume pari a quello di 2 Pallas, ma con una massa significativamente maggiore.\nLa forma di Vesta sembra essere quella di uno sferoide oblato stabile compresso gravitazionalmente, o \"corpo planetario\".\nLa sua rotazione \u00e8 prograda ed \u00e8 molto veloce per un asteroide (periodo di rotazione pari a 5,342 ore), con il polo nord che punta in direzione della costellazione del Cigno, ascensione retta 20 h 32 min, declinazione +48\u00b0 con un'incertezza di circa 10\u00b0. Questo comporta un'inclinazione assiale di 29\u00b0.\nLe temperature sulla sua superficie oscillano in un intervallo compreso fra circa -20 \u00b0C con il Sole allo zenit, e circa -190 \u00b0C al polo invernale. Tipiche temperature diurne e notturne sono rispettivamente -60 \u00b0C e -130 \u00b0C. Questa stima era valida per il 6 maggio 1996, in un punto molto vicino al perielio, mentre i dati possono variare di molto con le stagioni.\nPer via della sua massa, Vesta \u00e8 uno dei corpi minori che il Minor Planet Center considera tra i pertubatori delle orbite degli oggetti pi\u00f9 piccoli.\nGeologia.\nCaso unico fra tutti gli asteroidi, esiste una vasta collezione di campioni di Vesta accessibile agli scienziati sotto forma di oltre 200 meteoriti HED. Ci\u00f2 ha permesso la comprensione della struttura e della storia geologica di questo pianetino.\nAgli albori del sistema solare, Vesta era abbastanza caldo da fondere al proprio interno. Questo ha permesso la differenziazione dell'asteroide. Si suppone che Vesta possieda una struttura scalare: un nucleo planetario metallico di ferro e nickel, un mantello roccioso sovrastante di olivina e una crosta superficiale di roccia basaltica.\nDall'apparizione delle inclusioni ricche di calcio e alluminio (la prima materia solida nel Sistema solare, formatasi circa 4570 milioni di anni fa), un'ipotetica linea temporale \u00e8 la seguente:\nVesta risulta essere l'unico asteroide intatto la cui superficie abbia subito tali processi geologici, ed \u00e8 quindi anche l'unico a subire una differenziazione planetaria. Tuttavia, la presenza di classi di meteoriti ferrose e acondritiche senza corpi progenitori identificati indica che originariamente potevano esserci diversi planetesimi differenziati con processi magmatici. Questi corpi si sarebbero frantumati per impatto in famiglie di asteroidi pi\u00f9 piccole durante le fasi caotiche dei primi tempi. Si pensa che gli asteroidi ferrosi provengano dai nuclei di tali corpi, gli asteroidi rocciosi dai mantelli e dalle croste.\nSi ipotizza che la crosta di Vesta sia composta da (in ordine crescente di profondit\u00e0):\nIn base alle dimensioni degli asteroidi di tipo V (che si pensa siano frammenti della crosta di Vesta espulsi in seguito a un enorme impatto) e alla profondit\u00e0 del cratere Rheasilvia, si suppone che la crosta sia spessa approssimativamente 10 chilometri.\nNel 2001 si \u00e8 determinato che l'asteroide di tipo V 1929 Kollaa ha una composizione analoga a quella delle meteoriti eucriti cumulate; ci\u00f2 indica che ha avuto origine negli strati profondi della crosta di Vesta.\nCaratteristiche superficiali.\nAlcune caratteristiche della superficie di Vesta sono state risolte utilizzando il telescopio Spaziale Hubble e telescopi terrestri, come ad esempio l'Osservatorio Keck.\nLa caratteristica superficiale pi\u00f9 prominente, individuata dal telescopio Spaziale Hubble nel 1996, \u00e8 il cratere Rheasilvia con un diametro pari a 505 chilometri situato vicino al polo sud dell'asteroide. La sua larghezza \u00e8 pari al 90% dell'intero diametro di Vesta. Il fondo di questo cratere si trova a circa 13\u00a0km sotto il livello superficiale e il suo bordo si eleva di 4-12 chilometri sopra il terreno circostante, con un rilievo superficiale totale di circa 25 chilometri. Un picco centrale si innalza per 22 chilometri dal fondo del cratere. Si \u00e8 stimato che nell'impatto generatore sia stato asportato circa l'1% dell'intero volume di Vesta, ed \u00e8 probabile che la famiglia di asteroidi Vesta e gli asteroidi di tipo V siano i prodotti di questa collisione. Se questo \u00e8 vero, allora il fatto che siano sopravvissuti al bombardamento frammenti di 10\u00a0km appartenenti alle suddette classi indica che il cratere ha soltanto un miliardo di anni di et\u00e0 o meno. Inoltre sarebbe il sito d'origine delle meteoriti HED. Infatti, mettendo insieme tutti gli asteroidi di tipo V conosciuti, si arriverebbe soltanto a circa il 6% del volume asportato, con il resto presumibilmente ridotto in piccoli frammenti, sparpagliati nell'avvicinamento alla lacuna di Kirkwood 3:1, o perturbati dall'effetto Yarkovsky o pressione di radiazione. Alcuni asteroidi della famiglia, come 9969 Braille, sono diventati asteroidi geosecanti (NEO). Analisi spettroscopiche delle immagini riprese dall'Hubble hanno mostrato che questo cratere \u00e8 penetrato in profondit\u00e0 in diversi strati distinti della crosta e probabilmente ha raggiunto anche il mantello, come indica la presenza di olivina nelle caratteristiche spettrali. \u00c8 interessante notare che Vesta \u00e8 rimasto pressoch\u00e9 integro dopo un impatto di tale potenza.\nSono presenti sulla superficie del pianetino anche diversi altri grandi crateri, larghi 150\u00a0km e profondi 7\u00a0km. Una zona scura (bassa albedo) con un diametro di 200\u00a0km \u00e8 stata battezzata \"Olbers\" in onore dello scopritore di Vesta, ma questa non appare nella mappa topografica come un cratere di recente formazione e la sua natura \u00e8 sconosciuta; si tratta forse di una vecchia superficie basaltica. Questa \"macchia\" serve da punto di riferimento per definire gli 0\u00b0 di longitudine; il meridiano fondamentale passa proprio per il suo centro.\nGli emisferi occidentale e orientale mostrano terreni marcatamente differenti. Dalle preliminari analisi spettrali delle immagini del telescopio Hubble, l'emisfero orientale sembra possedere un'elevata albedo, un terreno di antica regolite con altopiani pesantemente craterizzati, e crateri che raggiungono gli strati plutonici pi\u00f9 profondi della crosta. D'altra parte, grandi regioni dell'emisfero occidentale sono ricoperte da scuri elementi geologici che si suppone siano basalti superficiali, analoghi forse ai mari lunari.\nStruttura peculare \u00e8 The swarm (astronomia) (\"lo sciame\" in italiano), una catena di crateri composta da oltre 1.600 piccoli crateri."}
{"id": "54463", "revid": "2912", "url": "https://it.wikipedia.org/wiki?curid=54463", "title": "Aleardi", "text": ""}
{"id": "54464", "revid": "125700262", "url": "https://it.wikipedia.org/wiki?curid=54464", "title": "Mummia del Similaun", "text": "La mummia del Similaun (), anche uomo del Similaun, uomo dell'Hauslabjoch e familiarmente \u00d6tzi, \u00e8 un reperto antropologico rinvenuto il in Trentino-Alto Adige, in prossimit\u00e0 del confine austro-italiano, ai piedi del ghiacciaio del Similaun a .\nGeneralit\u00e0.\nSi tratta del corpo di un essere umano di sesso maschile risalente all'et\u00e0 del rame (circa 3300 - 3100 anni a.C) conservatosi grazie alle particolari condizioni climatiche all'interno del ghiacciaio.\nInizialmente oggetto di disputa tra Austria e Italia, la mummia ha trovato definitiva sistemazione al museo archeologico dell'Alto Adige di Bolzano.\nNella valle del rinvenimento \u00e8 invece situato l'Archeoparc-Museum Val Senales, un museo interattivo che illustra le numerose scoperte ottenute grazie al ritrovamento e ricostruisce l'ambiente di vita di \"\u00d6tzi\".\nDal 2007 \u00e8 attivo all'Eurac Research di Bolzano l\"Istituto per lo studio delle mummie\" che promuove la ricerca internazionale specializzata esclusivamente in studi sulle mummie.\nL'esame degli osteociti colloca l'et\u00e0 della morte dell'uomo tra i quaranta e i cinquant'anni.\nIn seguito ad analisi effettuata nel 2008 da specialisti del CNR sul DNA mitocondriale della mummia, risult\u00f2 che il suo ceppo genetico non \u00e8 pi\u00f9 esistente.\nInoltre, un'analisi al microscopio condotta nel 2011 dal microbiologo Frank Maixner per l'Istituto per lo studio delle mummie ha stabilito che il penultimo pasto di \"\u00d6tzi\" fu a base di carne di stambecco, cereali e bacche, mentre l'ultimo pasto si era supposto inizialmente fosse a base di carne di cervo. In realt\u00e0, una ricerca dell'Eurac ha rivelato che si trattava di speck di stambecco..\nUna mappatura genetica a cura di un gruppo internazionale dell'Accademia Europea di Bolzano accredita alla mummia parentele comuni con gli attuali popoli corsi e sardi.\nLa mappatura ha rivelato l'appartenenza al gruppo sanguigno 0, la predisposizione a malattie cardiovascolari, l'intolleranza al lattosio, la presenza della malattia di Lyme. In occasione del ventesimo anniversario della scoperta, a fine febbraio 2011 viene presentata al pubblico un'accurata ricostruzione dell'Uomo di Similaun.\nNel 2016 alcuni esperti di foniatria dell'ospedale San Maurizio di Bolzano e del CNR di Padova sono riusciti a 'risalire' alla voce. In realt\u00e0 sono state riprodotte le 5 vocali italiane a partire dal suo apparato fono-articolatorio. Tali vocali vengono pronunciate grossolanamente e con una voce profonda restituendo solamente un'idea del suo timbro di voce, e quindi di un uomo vissuto 5300 anni fa.\nRitrovamento.\nLa mummia fu ritrovata dai coniugi tedeschi Erica e Helmut Simon di Norimberga durante un'escursione, compiuta tra il 19 e il 22 settembre 1991 presso il confine italo-austriaco, sullo \"Hauslabjoch\". L'attribuzione del nome \"Uomo del Similaun\" o anche \"Uomo del Hauslabjoch\", deriva dal toponimo registrato pi\u00f9 vicino al luogo di ritrovamento, appunto il Similaun.\nInizialmente si pens\u00f2 che si potesse trattare di un alpinista scomparso in et\u00e0 recente, tanto che venne attivata la gendarmeria austriaca. Durante il recupero, avviato senza particolari accorgimenti conservativi, furono danneggiate parti del corpo (tessuti esterni, femore sinistro in modo serio e genitali) e dell'equipaggiamento dell'uomo.\nIl corpo fu inizialmente portato in Austria (Innsbruck) dove fu esaminato da esperti e attribuito a un antico abitante di queste zone, soprannominato in seguito da un giornalista \"\u00d6tzi\" \u2013 o, con altra grafia, \"Oetzi\" \u2013 vezzeggiativo derivato dal luogo del ritrovamento (\u00d6tztal nel Tirolo del Nord). In seguito alla determinazione che il luogo di ritrovamento si trovava di pochi metri in territorio italiano, in base a un accordo con la Provincia autonoma di Bolzano e il governo austriaco, la mummia \u00e8 stata trasferita in Italia, in quanto bene appartenente al territorio italiano.\nLa mummia del Similaun \u00e8 conservata a Bolzano, al Museo archeologico dell'Alto Adige, in un'apposita struttura che mantiene le condizioni di conservazione pur permettendone l'osservazione. Il corpo viene conservato in una stanza con circa il 99,6% di umidit\u00e0 e \u22126 \u00b0C. Ogni due mesi un medico specializzato spruzza sulla mummia dell'acqua distillata, che congelandosi forma una patina protettiva e restituisce lo 0,4~0,5% di umidit\u00e0 mancante. La mummia \u00e8 visibile solamente tramite una finestra di circa 30 \u00d7 40\u00a0cm.\nSolo nell'estate del 2010 si \u00e8 definitivamente concluso il processo per il ritrovamento della mummia. Infatti, dopo un'azione legale durata quasi 20 anni, il presidente della provincia di Bolzano Luis Durnwalder ha consegnato ai coniugi Simon una cifra di 175\u00a0000 euro tramite il legale Georg Rudolph.\nDatazione, causa della morte e corredo.\nNel 2008 venne effettuata la datazione al radiocarbonio che gli attribuisce un'et\u00e0 compresa tra 5300 e 5200 anni, ponendolo nell'Et\u00e0 del rame, momento di transizione tra il Neolitico e l'Et\u00e0 del bronzo. Si tratta dunque di un antico esemplare mummificato di \"Homo sapiens\".\nAssieme al corpo furono ritrovati anche resti degli indumenti e oggetti personali di grande interesse archeologico, come un arco in legno di tasso, una faretra con due frecce pronte e altre in lavorazione in legno di viburno, un pugnale di selce, un \"correttore\" per lavorare la selce, un'ascia realizzata in rame proveniente dalla Toscana meridionale, dalla quale si evince un'estrazione medio-alta dell'uomo del Similaun, dato che il rame a quei tempi era un materiale pregiato, una perla in marmo, esche e acciarino e uno zaino per contenere questi oggetti. Proprio l'ascia in rame costituisce un punto di collegamento con la cultura di Remedello nel Bresciano, nelle tombe della quale sono state ritrovate asce della stessa fattura, e il fatto che l'ascia fosse realizzata con rame proveniente dalla Toscana meridionale, area di Campiglia Marittima, conferma l'esistenza di connessioni a lunga distanza tra la culture eneolitiche di Rinaldone, in particolare nelle sue manifestazioni toscane, e quelle del nord Italia, come la cultura di Spilamberto, la cultura di Remedello, e le popolazioni dell\u2019arco alpino meridionale.\nCome spesso accade per i ritrovamenti archeologici di una certa eccezionalit\u00e0, anche attorno a \"\u00d6tzi\" sono state formulate numerose teorie, spesso prive di vero fondamento scientifico, su chi fosse, come fosse morto, cosa facesse nel luogo del ritrovamento.\nLe analisi hanno evidenziato la presenza di una punta di freccia in selce all'interno della spalla sinistra (penetrata a fondo in direzione del cuore) e alcune ferite e abrasioni (tra cui un taglio in particolare sul palmo della mano destra e un trauma cranico) che portano a ipotizzare una morte violenta piuttosto che per cause naturali, come era stato ipotizzato in un primo momento. La postura innaturale del corpo parrebbe risalire a un tentativo di estrarre una freccia dalla schiena; ulteriori elementi fanno pensare a un gruppo - di cui faceva parte - scampato a un agguato, con probabilmente un compagno che avrebbe trasportato il corpo a spalla fino al luogo della morte.\nGrazie alle moderne nanotecnologie, si \u00e8 potuto verificare che i globuli rossi prelevati dalle ferite sulla schiena e sulla mano destra di \"\u00d6tzi\" risalgono a 5.300 anni fa. In primis, analizzando le superfici lese si sono trovate tracce dei globuli grazie a un'attenta analisi al microscopio. In seguito, grazie alla spettroscopia Raman, si \u00e8 potuto verificare che questi tessuti erano proprio globuli rossi e non pollini o batteri. Inoltre l'analisi ha discriminato anche la presenza di fibrina, una proteina specifica per la coagulazione del sangue umano, che andrebbe a sostenere la tesi che la morte di \"\u00d6tzi\" sarebbe avvenuta per la ferita riportata dalla freccia.\n\u00d6tzi il pastore.\nIl 21 agosto 2008 \u00e8 stato reso noto che Hollemeyer e altri suoi colleghi dell'Universit\u00e0 del Saarland hanno condotto un'analisi su alcuni pezzi dei vestiti e delle scarpe della mummia utilizzando uno spettrometro di massa, che permette di determinare la composizione chimica dei campioni, che a parere dei ricercatori pu\u00f2 dare risultati pi\u00f9 affidabili del test del DNA nell'analisi di pelli lavorate.\nI ricercatori hanno pubblicato i risultati delle loro ricerche su \"Rapid Communications in Mass Spectrometry\" e hanno osservato che i peptidi delle proteine presenti nei peli antichi sono del tutto simili a quelli di varie specie di animali allevati ancora oggi, fatto che induce a pensare che \"\u00d6tzi\" sia stato un pastore che a volte portava la mandria al pascolo durante gli spostamenti stagionali. L'archeologo e storico Paul Gleirscher invece ritiene che \"\u00d6tzi\" non possa essere considerato un pastore, bens\u00ec un appartenente a una classe \"nobiliare\", visto il suo ricco corredo.\nSecondo lo studio del DNA contenuto nei suoi mitocondri, \"\u00d6tzi\" appartiene a un sottogruppo che, in base alle conoscenze attuali, non ha lasciato eredi. I mitocondri, contenuti in ogni cellula ed ereditati dalla madre, contengono, assieme al nucleo, materiale genetico.\nL'antropologo Franco Rollo ritiene che probabilmente \"\u00d6tzi\" possa rappresentare il capolinea di un gruppo di esseri umani vissuti in passato e che si sono estinti, tra le varie ragioni, per esiguit\u00e0.\nTatuaggi.\n\"\u00d6tzi\" \u00e8 considerato il primo essere umano tatuato di cui si abbia conoscenza; sul suo corpo si trovano ben 61 tatuaggi; per questa ragione, \u00e8 diventato molto famoso tra i tatuatori di tutto il mondo. La tecnica utilizzata nel calcolitico appare diversa da quella moderna: non venivano usati aghi, ma erano invece praticate delle piccole incisure della pelle, poi ricoperte con carbone vegetale per ottenere l'immagine.\nI tatuaggi dell'uomo del Similaun consistono in semplici punti, linee e crocette: si trovano in corrispondenza della parte bassa della colonna vertebrale, dietro il ginocchio sinistro e sulla caviglia destra. Siccome esami radiologici hanno individuato forme di artrosi proprio in quei punti, si presume che tali immagini avessero una funzione di tipo curativo o religioso, al fine di alleviare i dolori. Altri studiosi hanno proposto che i tatuaggi fossero i punti per la pratica dell'agopuntura. I punti di pressione dell'agopuntura moderna (che \u00e8 rimasta invariata per millenni in Cina e in Asia in generale), si discostano di poco da quelli dei tatuaggi dell'Uomo dei Ghiacci, perci\u00f2 \u00e8 stato ipotizzato che i tatuaggi siano punti di pressione per questa tecnica; in questa ipotesi il valore dei tatuaggi sarebbe puramente di reminiscenza e mnemonico per \"\u00d6tzi\" e non avrebbero alcun valore \"spirituale\" o magico.\nSuperstizione.\nAnalogamente alla cosiddetta maledizione di Tutankhamon, alcuni hanno visto un sortilegio anche nella sequenza di disgrazie che ha colpito chi ha partecipato al ritrovamento e allo studio della mummia del Similaun.\nL'alpinista tedesco Helmut Simon (Norimberga, 11 dicembre 1937\u00a0\u2013 Bad Hofgastein, 18 ottobre 2004) che ha scoperto la mummia, \u00e8 morto a causa della caduta accidentale in una scarpata durante un'escursione sulle Alpi Salisburghesi; lo hanno seguito nel destino fatale Rainer H\u00f6lzl, operatore della ORF rete televisiva austriaca (47 anni, morto di tumore al cervello), Kurt Fritz, alpinista che aiut\u00f2 a trasferire la mummia a Bolzano, mor\u00ec a 52 anni due anni dopo la scoperta, cadendo in un crepaccio apertosi in un ghiacciaio; G\u00fcnther Henn, medico legale, che aveva studiato per primo il ritrovamento, morto a 64 anni in un incidente d'auto un anno dopo la scoperta, mentre era diretto ad una conferenza scientifica vertente proprio su questa mummia; Konrad Spindler, l'archeologo tedesco che per primo studi\u00f2 \"\u00d6tzi\" e che ne descrisse la storia in un famoso libro, morto a 55 anni il 17 aprile 2005 per una forma aggressiva di sclerosi multipla. Chiude la lista il 4 novembre 2005 Tom Loy, l'archeologo molecolare e anatomo-patologo statunitense che per primo ne studi\u00f2 il DNA, morto nella sua casa di Brisbane (Australia) in circostanze non del tutto chiarite, forse per un incidente domestico.\nAlcuni ritengono che, in seguito a delle analisi degli organi, sia stato ritrovato del liquido seminale all'interno del retto di Otzi. \nTale teoria sorge da un errore di traduzione, perch\u00e9 le parole seme e sperma, nella lingua tedesca, sono rappresentate dalla medesima parola. Il vero ritrovamento nel suo intestino sarebbero stati semplici semi.\nStudi genetici su \u00d6tzi.\nI risultati dell'esame del DNA di \u00d6tzi sono stati pubblicati il 28 febbraio 2012. L'Y-DNA di \u00d6tzi appartiene a una subclade dell'aplogruppo G, G2a L-91, definita dalle SNPs M201, P287, P15, L223 e L91 (G-L91, ISOGG G2a2b, ex \"G2a4\"). G2a L-91 ha oggi le frequenze pi\u00f9 elevate tra i moderni abitanti della Sardegna e Corsica del sud. Secondo l'analisi del suo DNA mitocondriale \u00d6tzi appartiene all'mtDNA K1, ma non pu\u00f2 essere classificato in nessuna delle subcladi appartenenti alle tre branche moderne (K1a, K1b o K1c). Da un punto di vista del DNA autosomale la popolazione attuale pi\u00f9 simile a \u00d6tzi sono i sardi moderni, la popolazione contemporanea pi\u00f9 vicina geneticamente agli agricoltori del neolitico.\nPopolarit\u00e0 mediatica.\nLa notizia di questo ritrovamento ha avuto una forte esposizione da parte dei mezzi di comunicazione di tutto il mondo, e ha acceso la curiosit\u00e0 e l'interesse delle persone, richiamando anche l'attenzione di personaggi del mondo dello spettacolo."}
{"id": "54465", "revid": "669954", "url": "https://it.wikipedia.org/wiki?curid=54465", "title": "SA (disambigua)", "text": ""}
{"id": "54469", "revid": "1186766", "url": "https://it.wikipedia.org/wiki?curid=54469", "title": "Olcese", "text": ""}
{"id": "54472", "revid": "1494169", "url": "https://it.wikipedia.org/wiki?curid=54472", "title": "Locate", "text": "Locate \u00e8 un toponimo di 3 localit\u00e0 della Lombardia"}
{"id": "54473", "revid": "277947", "url": "https://it.wikipedia.org/wiki?curid=54473", "title": "Lonate", "text": ""}
{"id": "54474", "revid": "599013", "url": "https://it.wikipedia.org/wiki?curid=54474", "title": "Longone", "text": ""}
{"id": "54475", "revid": "1873140", "url": "https://it.wikipedia.org/wiki?curid=54475", "title": "Loro", "text": ""}
{"id": "54478", "revid": "1305772", "url": "https://it.wikipedia.org/wiki?curid=54478", "title": "Lozzo", "text": ""}
{"id": "54479", "revid": "339392", "url": "https://it.wikipedia.org/wiki?curid=54479", "title": "Ostraca", "text": ""}
{"id": "54480", "revid": "121325943", "url": "https://it.wikipedia.org/wiki?curid=54480", "title": "Phil Jackson", "text": "Nella National Basketball Association ha vinto due titoli da giocatore (con i New York Knicks) e undici da allenatore (sei con i Chicago Bulls, cinque con i Los Angeles Lakers).\nCarriera.\nGiocatore.\nJackson, dopo aver giocato al college di Dakota del Nord, venne scelto al secondo giro, col numero 17 assoluto, del draft NBA 1967 dai New York Knicks. Infortunato nella stagione che vide i Knicks vincitori del loro primo campionato (1970), vinse un titolo NBA nel 1973 giocando insieme a Walt Frazier, Willis Reed, Earl Monroe, Bill Bradley, Dave DeBusschere. Nel 1978 pass\u00f2 ai New Jersey Nets, dove ricopr\u00ec il doppio ruolo di giocatore e assistente allenatore. Si ritir\u00f2 nel 1980, dopo tredici stagioni NBA.\nAllenatore.\nInizi.\nNel 1983 cominci\u00f2 ad allenare nella Continental Basketball Association (CBA) con gli Albany Patroons dove vinse un campionato (1984) e il titolo di miglior allenatore dell'anno.\nNel 1987 lasci\u00f2 i Patroons e approd\u00f2 alla NBA con i Chicago Bulls, inizialmente come assistente di Doug Collins, al quale \u00e8 subentrato dopo la fine della stagione 1988-1989.\nChicago Bulls.\nHa allenato i Bulls dalla stagione 1989-90 alla stagione 1997-98, vincendo sei titoli, con due \"three-peat\": 1991-1992-1993 e 1996-1997-1998. Nella stagione 1993-94 i Bulls chiusero con una grande regular season, un record di 57-25, venendo eliminati nelle semifinali di conference in sette partite dai New York Knicks, il roster era lo stesso della stagione precedente, con l'esclusione di Michael Jordan. La stagione seguente i Bulls cedettero la loro ala forte titolare Horace Grant e il playmaker B.J. Armstrong leader della squadra. Quella stagione inizi\u00f2 malissimo, fino al mese di marzo, quando Michael Jordan, ritirato per darsi al baseball nella stagione 1993-94, decise di ritornare a fare parte dei Bulls per il finale di stagione regolare 1994-95, l'assenza di Horace Grant si rivela un'assenza indispensabile sotto i tabelloni al quale i Bulls avevano rinunciato, senza mettere sotto contratto adeguati sostituti, cos\u00ec alle semifinali della Eastern conference, vengono eliminati dagli Orlando Magic di Shaquille O'Neal in sei partite. \nL'anno successivo iniziano nuovamente le annate vincenti anche grazie alla firma in estate di Dennis Rodman, che va a colmare il vuoto che era stato lasciato da Horace Grant.\nCelebre \u00e8 il suo schema offensivo preferito, l'attacco triangolo (ideato da Tex Winter) basato sulla continua rotazione delle posizioni in attacco e sull'intercambiabilit\u00e0 dei giocatori, oltre che sull'utilizzo dei lunghi soprattutto in funzione difensiva e di recupero di rimbalzi, mentre il tiro \u00e8 prevalentemente riservato alle guardie.\nDopo il secondo ritiro di Michael Jordan, avvenuto al termine della stagione 1997-98, Jackson lasci\u00f2 la panchina di Chicago, la cui dirigenza gli aveva gi\u00e0 comunicato con un preavviso di dodici mesi, che indipendentemente dall'esito della stagione 1997-98, la squadra dei Chicago Bulls sarebbe stata rifondata completamente, lasciando partire tutti gli uomini migliori, oltre all'addio scontato e impossibile da evitare dell'altra stella della squadra, Scottie Pippen, il quale gi\u00e0 da alcune stagioni aveva espresso in pi\u00f9 occasioni la volont\u00e0 di essere ceduto dalla dirigenza, per il mancato aggiustamento contrattuale.\nLos Angeles Lakers.\nDopo un anno di pausa (stagione 1998-99), Jackson accetta la proposta dei Lakers e torna in panchina nella stagione 1999-2000 alla guida dei Los Angeles Lakers, dove con Shaquille O'Neal e Kobe Bryant, diede vita a un nuovo \"three-peat\", nella prima sua stagione i Lakers chiusero la regular season con un record di 67-15, nella stessa annata Shaquille O'Neal fu eletto NBA Most Valuable Player Award della regular season all'unanimit\u00e0 dei votanti (cosa che coach Phil Jackson gli aveva premonito nel loro primo dialogo nell'estate del 1999, introducendogli quanto sarebbe stato letale per le difese avversarie, il suo impiego nell'attacco \"triangle offense\", subito dopo aver accettato l'incarico) i Lakers vinceranno in finale contro gli Indiana Pacers di Reggie Miller e allenati da Larry Bird. L'anno successivo i Lakers ai play-off 2001 stabiliranno il miglior record ai play-off con 15-1 (poi battuto dai Golden State Warriors con un 16-1 nel 2016-17), alle finali incontrarono i Philadelphia 76ers di Allen Iverson, allenati da Larry Brown, in gara 1 all\"'overtime\" vi fu l'unica sconfitta di tutta quella post season. Nella stagione seguente vi fu un ampio dominio per l'intera stagione, salvo alcune difficolt\u00e0 avvenute nella sfida alle finali di conference contro i Sacramento Kings, questa serie pi\u00f9 complessa, per la ragione che Kobe Bryant ebbe un'intossicazione alimentare nella sera prima di gara-2 e fu irriconoscibile per le gare 2 e 3 della serie, una volta recuperato, i Lakers eliminano i Kings in sette partite. In finale incontrano i New Jersey Nets di Jason Kidd. Nella stagione seguente 2002-03 il rapporto fra Kobe Bryant e Shaquille O'Neal diviene pi\u00f9 teso, e la stagione dei Lakers viene segnata in negativo dai loro scontri, ci\u00f2 nonostante i Lakers arrivano a un tiro sbagliato allo scadere di gara 5 nelle semifinali di conference contro gli Spurs, dall'andare alla caccia del 4\u00ba titolo consecutivo. Nella stagione 2003-04 dopo gli innesti in estate di Gary Payton e Karl Malone raggiungono discreti risultati, giungendo alle finali Nba, contro i Detroit Pistons, dove per la prima volta in carriera fu sconfitto dopo averle raggiunte.\nSi ritir\u00f2 nella stagione successiva, salvo poi riprendere la panchina dei Lakers nella stagione 2005-06, dopo un anno di pausa. Dopo anni difficili a seguito della cessione di O'Neal (voluta dalla societ\u00e0, decisa dal presidente Jerry Buss il quale gli prefer\u00ec Kobe Bryant) e mancata costruzione di un \"supporting cast\" adeguato alla superstar Kobe Bryant, il quale si ritrova per due stagioni a giocare senza nessun giocatore di livello, fatta eccezione per Lamar Odom, nella stagione 2007-08 riporta i Lakers fino alle NBA Finals, questo grazie al ritorno del playmaker Derek Fisher e alla trade che port\u00f2 a Los Angeles Pau Gasol, i Los Angeles Lakers in quella stagione vengono guidati da Kobe Bryant, che verr\u00e0 poi eletto NBA Most Valuable Player Award, alle NBA Finals partono giocando alla pari contro i Boston Celtics dei \"Big Three\" Paul Pierce, Kevin Garnett e Ray Allen, persero le prime due partite a Boston, poi vinsero gara-3 a Los Angeles, persero quelle Finals principalmente perdendo gara-4 a Los Angeles, inspiegabilmente i Lakers si fecero rimontare un vantaggio di 28 punti negli ultimi due quarti decisivi della partita. Nelle stagioni 2008-09 (dove i Lakers chiusero la regular season con un record di 65-17) e 2009-10 (dove i Lakers chiusero la regular season con un record di 58-24) Los Angeles torna a vincere, battendo alle Finals gli Orlando Magic di Dwight Howard. Nel 2009 i Lakers, dopo la perdita di Trevor Ariza per fare spazio all'arrivo di Metta World Peace,che si riveler\u00e0 una scelta vista a posteriori non del tutto vincente, in quella stagione tornano alle NBA Finals contro i Boston Celtics che li avevano battuti due anni prima. Arrivati a gara-7, Los Angeles vince 83-79 una partita estremamente combattuta, che regaler\u00e0 a Jackson l'undicesimo e ultimo titolo della sua carriera. Kobe Bryant sar\u00e0 nominato MVP delle Finals in entrambe le serie di finale. La stagione 2010-2011 \u00e8 tra le pi\u00f9 travagliate di tutta la sua carriera di Jackson: i Lakers terminano la regular season con 57 vittorie e 25 sconfitte, come l'anno precedente, e sono agli occhi degli esperti considerati l'unica squadra potenzialmente in grado di battere i Miami Heat di Lebron James (assoluti favoriti in quella stagione); nella Western conference la squadra chiude seconda dietro ai San Antonio Spurs. Al primo turno dei playoffs sfida i New Orleans Hornets: la serie si chiuder\u00e0 4-2 a favore della squadra losangelina. In semifinale arriva la sconfitta contro i Dallas Mavericks, subendo il cosiddetto \"sweep\", cio\u00e8 un 4-0 nella serie, una serie che con l'esclusione dell'ultima partita (gara-4), si gioca punto a punto, dove le scelte sbagliate nei finali di gara, sono fatali ai Lakers, sconfitta totalmente inaspettata e soprattutto un brutto modo per chiudere la carriera del coach pi\u00f9 vincente della storia della NBA. All'inizio della stagione 2012-13, i Lakers partono di nuovo fra i favoriti nella corsa al titolo, vista una trade che porta in casacca giallo viola il centro Dwight Howard e il playmaker canadese due volte NBA Most Valuable Player Award Steve Nash, dopo una brutta partenza, il general manager Mitch Kupchak e l'allora presidente Jim Buss (figlio di Jerry Buss) decidono di esonerare il coach Mike Brown, e gli offrono di ritornare alla guida dei Lakers per la terza volta. Jackson chiede due giorni di tempo per dare una risposta (ammettendo in pi\u00f9 interviste che avrebbe sicuramente accettato), ma il giorno seguente, Jim Buss offre il posto a Mike D'Antoni che accetta senza necessit\u00e0 di rifletterci sopra. L'avventura di D'Antoni sar\u00e0 un fallimento totale, ma soprattutto sfuma in quell'occasione la possibilit\u00e0 di vederlo allenare ancora come capo allenatore sulla panchina dei Los Angeles Lakers.\nDirigente.\nNel 2014, dopo alcune speculazioni giornalistiche su un suo possibile ritorno a New York, viene ufficializzata la sua nomina a presidente dei Knicks: il 18 marzo viene presentato al Madison Square Garden. Il 28 giugno 2017 viene sollevato dall'incarico.\nStatistiche.\nCome allenatore \u00e8 il leader di ogni epoca per vittorie nei play-off e per percentuale assoluta di vittorie. Il 15 giugno 2009 ha vinto il suo decimo titolo NBA come allenatore, superando il mitico Red Auerbach diventando cos\u00ec l'allenatore pi\u00f9 vincente nella storia del basket professionistico americano.\nIl 25 dicembre 2008, nella \"Christmas Clash\" contro i rivali di Boston, allo Staples Center, ha conquistato la 1000\u00aa vittoria in carriera come allenatore. Il 3 febbraio 2010, vincendo contro gli Charlotte Bobcats, Jackson \u00e8 diventato l'allenatore dei Lakers con maggior numero di vittorie: 534. Supera cos\u00ec il precedente record di Pat Riley.\nIl 17 giugno 2010 vince l'undicesimo anello NBA battendo in finale i Boston Celtics."}
{"id": "54481", "revid": "228587", "url": "https://it.wikipedia.org/wiki?curid=54481", "title": "Lugo", "text": ""}
{"id": "54483", "revid": "1305772", "url": "https://it.wikipedia.org/wiki?curid=54483", "title": "Lurago", "text": ""}
{"id": "54487", "revid": "78273", "url": "https://it.wikipedia.org/wiki?curid=54487", "title": "Galleria d'Arte Moderna di Torino", "text": ""}
{"id": "54489", "revid": "78273", "url": "https://it.wikipedia.org/wiki?curid=54489", "title": "Musica operistica", "text": ""}
{"id": "54492", "revid": "84184", "url": "https://it.wikipedia.org/wiki?curid=54492", "title": "Macchia", "text": ""}
{"id": "54493", "revid": "1590006", "url": "https://it.wikipedia.org/wiki?curid=54493", "title": "Magliano", "text": "Magliano \u00e8 un toponimo che pu\u00f2 fare riferimento alle seguenti localit\u00e0:\nComuni:\nFrazioni:"}
{"id": "54494", "revid": "125643780", "url": "https://it.wikipedia.org/wiki?curid=54494", "title": "Carlo Rosselli", "text": "Fu il teorico del \"socialismo liberale\", un socialismo riformista non marxista direttamente ispirato dal laburismo britannico e dalla tradizione storico-politica, italiana e non, del radicalismo liberale e libertario. Nel 1925 fond\u00f2 a Firenze il foglio clandestino \"Non Mollare\" e nel 1926, insieme al socialista Pietro Nenni, la rivista milanese \"Il Quarto Stato\". Fond\u00f2 nel 1929 a Parigi il movimento antifascista \"Giustizia e Libert\u00e0\", che nel 1936 combatt\u00e9 per la Repubblica nella Guerra civile spagnola, all'interno della Colonna Italiana Rosselli, costituita assieme agli anarchici. Nel 1937 fu ucciso in Francia insieme con il fratello Nello da assassini legati al regime fascista.\nBiografia.\nLa nascita, la guerra e gli studi.\nRosselli nacque a Roma il 16 novembre del 1899 da un'agiata famiglia ebraica, secondogenito dei tre figli del livornese Giuseppe Emanuele \"Joe\" Rosselli (10 agosto 1867 - Firenze, 9 settembre 1911) e della veneziana Amelia Pincherle, sorella di Carlo Pincherle, architetto e pittore, oltrech\u00e9 padre dello scrittore Alberto Moravia. Tanto la famiglia paterna quanto quella materna, fermamente legate agli ideali repubblicani e mazziniani, erano state politicamente molto attive, avendo partecipato alle vicende del Risorgimento italiano: Pellegrino Rosselli, tra l'altro zio della futura moglie di Ernesto Nathan, fu un seguace e stretto collaboratore di Giuseppe Mazzini nei suoi ultimi anni di vita (quest'ultimo mor\u00ec di fatto in clandestinit\u00e0 nella sua casa pisana) ed un Pincherle fu nominato ministro durante la breve esperienza della Repubblica di San Marco, instauratasi nel Triveneto a seguito d'una massiccia insurrezione anti-asburgica guidata da Daniele Manin e Niccol\u00f2 Tommaseo.\nI Rosselli avevano abitato per un considerevole periodo a Vienna, dove Giuseppe Emanuele aveva studiato composizione musicale e dove, nel 1895, era nato il primogenito Aldo Sabatino. In seguito, si trasferirono a Roma, dove il padre, rinunciando alle sue aspirazioni artistiche, si dedic\u00f2 alla vita mondana, mentre la madre ottenne dei discreti successi come autrice di drammi teatrali. Qui, dopo Carlo, venne alla luce, l'anno seguente, il terzogenito Sabatino Enrico \"Nello\".\nNel 1903, i due coniugi si separarono: le condizioni economiche della famiglia avevano subito un grave tracollo a causa della leggerezza del padre. Amelia si trasfer\u00ec con i suoi tre figli a Firenze, dove frequentarono le scuole: Carlo mostr\u00f2 in quel periodo poco interesse per gli studi e la madre lo ritir\u00f2 dal ginnasio, facendogli frequentare le scuole tecniche. Nel 1911 mor\u00ec il padre.\nL'entrata in guerra dell'Italia, nel 1915, fu accolta con entusiasmo dalla famiglia Rosselli, decisamente interventista. Il fratello Aldo fu arruolato come ufficiale di fanteria e mor\u00ec in combattimento nel 1916, ricevendo una medaglia d'argento alla memoria. Carlo, ancora studente, collaborava dal 1917 al foglio di propaganda \u00abNoi giovani\u00bb, fondato dal fratello Nello, anche se l'editoriale \"Il nostro programma\", che apr\u00ec in gennaio il primo numero del giornale, fu redatto con buone probabilit\u00e0 assieme a Carlo.\nIl manifesto, che l'ingenuit\u00e0 di due ragazzi indirizzava verso una fiduciosa speranza in un mondo migliore, proponeva sin da allora alcuni tratti fondamentali della personalit\u00e0 di Carlo, ossia un amore incondizionato per l'umanit\u00e0 e la spinta all'azione nel solco dello spirito mazziniano, che lo inserisce nel filone dell'interventismo democratico. Per \u00abNoi giovani\u00bb, licenzi\u00f2 i primi articoli, uno in aprile sulla rivoluzione russa di febbraio, il secondo nel mese successivo vertente sull'entrata in guerra degli Stati Uniti.\nIl primo testo, \"Libera Russia\", esalta il risveglio del paese di Gorkij, Tolstoj e Dostoevskij, supremi interpreti di un rinnovamento in atto gi\u00e0 dal secolo precedente, per cui la rivoluzione di febbraio non era che il punto culminante di una lunga preparazione all'avvento di una societ\u00e0 pi\u00f9 giusta. Vi \"\u00abera tutta una massa che saliva lentamente, inesorabilmente. La marcia si poteva ritardare ma non impedire\u00bb\". Dei recentissimi eventi, inoltre, viene esaltata la componente \"pacifica\", la loro attuazione relativamente non violenta.\nL'articolo \"Wilson\" mostra tutta la fiducia nutrita per l'uomo che defin\u00ec il conflitto come \"\u00aba war to end wars\u00bb\" (\"una guerra per porre fine alle guerre\"), uno slogan che rappresentava bene le speranze di Carlo e di tutta la famiglia Rosselli.\nIn giugno fu chiamato alle armi: frequent\u00f2 a Caserta il corso allievi ufficiali e venne assegnato nell'aprile del 1918 a un battaglione di alpini in Valtellina. La guerra fin\u00ec senza che egli avesse dovuto sottomettersi al battesimo del fuoco e venne congedato col grado di tenente nel febbraio 1920.\nIl contatto con i giovani militari appartenenti ai ceti pi\u00f9 popolari fu molto importante per Rosselli e per altri studenti come lui: \"\u00abapprezzarono la \"massa\" [...] furon posti in grado di comprendere tante cose che sarebbero loro certamente sfuggite nel loro isolamento di classe o di professione\u00bb\".\nDiplomatosi all'Istituto tecnico, si iscrisse a Firenze al corso di Scienze sociali, laureandosi a pieni voti il 4 luglio 1921 con una tesi sul sindacalismo e si prepar\u00f2 a sostenere anche gli esami di maturit\u00e0 classica per ottenere il diritto di frequentare altri corsi universitari. Tramite il fratello Nello aveva conosciuto Gaetano Salvemini, professore dell'Universit\u00e0 fiorentina, che sar\u00e0 da allora un costante punto di riferimento per entrambi i fratelli. Gli fece rivedere la sua tesi, che Salvemini giudic\u00f2 \u00abnon un'opera critica, equilibrata, sostanziosa\u00bb, ma in essa \u00abera incapsulata un'idea fondamentale: la ricerca di un socialismo che facesse sua la dottrina liberale e non la ripudiasse\u00bb.\nIn questo periodo si avvicin\u00f2 al Partito Socialista Italiano, simpatizzando, in contrapposizione all'allora maggioritaria corrente massimalista di Giacinto Menotti Serrati, per quella riformista di Filippo Turati, che egli ebbe poi modo di conoscere personalmente a Livorno nel 1921, durante lo svolgimento del Congresso nazionale del Partito, che sanc\u00ec la definitiva scissione dell'ala di sinistra interna filo-bolscevica del Partito, che prender\u00e0 il nome di Partito Comunista d'Italia, e scrisse svariati articoli per la sua rivista \"Critica Sociale\".\nL'avvento del fascismo e l'inizio della lotta.\nNell'ottobre del 1922 Mussolini sal\u00ec al potere; nello stesso periodo, la fazione di Turati venne espulsa dal PSI.\nIn dicembre Carlo Rosselli si trasfer\u00ec a Torino, dove frequent\u00f2 il gruppo della rivista gobettiana \u00ab\"La Rivoluzione liberale\"\u00bb, in quel momento fortemente impegnata in senso antifascista, e con la quale, dall'aprile 1923, incominci\u00f2 a collaborare. Conobbe Giacomo Matteotti, segretario dell'appena fondato Partito Socialista Unitario, nel quale erano confluiti Piero Gobetti e la componente riformista espulsa dal PSI.\nNel febbraio del 1923, a Firenze, il gruppo dei socialisti liberali che si raccoglieva intorno alla figura carismatica di Salvemini inaugur\u00f2 il \u00abCircolo di Cultura\u00bb. Oltre ai Rosselli vi erano: Piero Calamandrei, Enrico Finzi, Gino Frontali, Piero Jahier, Ludovico Limentani, Alfredo Niccoli ed Ernesto Rossi. Gli ex-combattenti del circolo, nel 1923, aderirono all'associazione antifascista \"Italia libera\".\nQualche mese dopo, il 9 luglio, Carlo si laure\u00f2 in giurisprudenza all'universit\u00e0 di Siena, con la tesi \"Prime linee di una teoria economica dei sindacati operai\" e part\u00ec per Londra, stimolato dal desiderio di conoscere la capitale del laburismo, di seguire i seminari della \"Fabian Society\" e di assistere, a Plymouth, al congresso delle Trade Unions. A Londra vi era anche Salvemini, che teneva un corso sulla storia della politica estera italiana al King's College.\nTornato in Italia in ottobre, grazie anche ai buoni uffici di Salvemini, si impieg\u00f2 come assistente volontario nella Facolt\u00e0 di economia dell'Universit\u00e0 Bocconi a Milano, dove trasfer\u00ec il suo domicilio. Prosegu\u00ec la sua collaborazione alla \u00ab\"Critica Sociale\"\u00bb di Turati: in novembre vi pubblic\u00f2 un articolo, invitando il Partito socialista a rompere con il marxismo, che egli giudicava espressione di \u00abcieco e tortuoso dogmatismo\u00bb, per mettersi piuttosto sulla linea di un \u00absano empirismo all'inglese\u00bb.\nNel febbraio del 1924, inaugur\u00f2 la sua collaborazione con la rivista della Federazione giovanile del PSU, \u00abLibert\u00e0\u00bb, scrivendo proprio un articolo sul movimento laburista inglese. Pochi mesi dopo il delitto Matteotti s'iscrisse al P.S.U..\nRosselli sperava invano che in Italia si costituisse una seria opposizione antifascista moderata in grado di offrire un'alternativa politica alla borghesia che guarda con simpatia al fascismo: una di queste avrebbe potuto essere l'Unione democratica nazionale di Giovanni Amendola, alla quale ader\u00ec il fratello Nello. \nIn settembre Carlo era in Inghilterra, da dove inviava al giornale del PSU, la \u00ab\"Giustizia\"\u00bb, le corrispondenze sull'evolversi della situazione politica inglese, successiva alla vittoria elettorale dei conservatori e alla rottura dell'alleanza tra laburisti e liberali.\nEra pessimista sulle condizioni politiche dell'Italia: la secessione aventiniana non produceva effetti, con i suoi sterili tentativi di accordo con il re, con i generali e i fascisti dissidenti. Del resto i fascisti stavano reagendo e lo dimostrarono anche devastando, il 31 dicembre 1924, il \u00abCircolo di Cultura\u00bb di Salvemini che, come non bastasse, venne chiuso dal prefetto con una singolare motivazione: \u00ab\"la sua attivit\u00e0 provoca il giusto risentimento del partito dominante\"\u00bb.\nLasciato l'incarico alla Bocconi, Rosselli pass\u00f2 a insegnare Istituzioni di economia politica a Genova. Fu un periodo di grande impegno intellettuale, che port\u00f2 Rosselli a scontrarsi con personaggi del calibro di Luigi Einaudi su temi economici (libero mercato, concorrenza) e ad approfondire le sue elaborazioni sul mondo lavorativo (disoccupazione, organizzazione sindacale) e sulle teorie politiche.\nScrisse a Salvemini: \u00ab\"forse non avr\u00e0 apparentemente alcuna positiva efficacia, ma io sento che abbiamo da assolvere una grande funzione, dando esempi di carattere e di forza morale alla generazione che viene dopo di noi\"\u00bb. Appare cos\u00ec, nel gennaio 1925, con la collaborazione di Ernesto Rossi, Gaetano Salvemini, Piero Calamandrei, Nello Traquandi, Dino Vannucci e di Nello Rosselli, che ne ha proposto il nome, il foglio clandestino \"Non Mollare\".\nIn maggio la denuncia di un tipografo provoc\u00f2 la repressione e la dispersione di alcuni tra i redattori del foglio: Ernesto Rossi riusc\u00ec a fuggire a Parigi, il Vannucci in Brasile, Salvemini fu arrestato l'8 giugno a Roma e denunciato per \u00ab\"vilipendio del governo\"\u00bb. In attesa del processo, messo in libert\u00e0 provvisoria, a causa delle minacce dei fascisti, a luglio pass\u00f2 la notte a Firenze, in casa dei Rosselli, che non erano ancora fra i sospettati: gli squadristi per\u00f2, venuti a conoscenza del fatto, devastarono l'abitazione il giorno dopo. Scrisse Rosselli a Giovanni Ansaldo: \u00ab\"Io sono di ottimo umore e l'altra sera ho financo bevuto alla distruzione compiuta! Se i signori fascisti non hanno altri moccoli, possono andare a dormire: aspetteranno a lungo la mia rinuncia alla lotta\"\u00bb.\nOrmai preso di mira dai fascisti, Rosselli fu aggredito a Genova mentre si recava all'Universit\u00e0 e poi disturbato durante la sua lezione, con la richiesta del suo allontanamento. Nel luglio del 1926 si attiv\u00f2 infine lo stesso Ministro dell'economia, Giuseppe Belluzzo, che chiese il suo licenziamento. A questo punto, prefer\u00ec dimettersi.\nPochi giorni dopo, il 25 luglio, a Firenze, spos\u00f2 con rito civile Marion Catherine Cave, una giovane laburista inglese che era venuta nel 1919 a Firenze a insegnare lingua inglese nel \"British Institute\", conosciuta da Rosselli nel 1923 al Circolo della Cultura salveminiano. \nI due sposi vissero a Milano, dove Carlo aveva fondato insieme con Pietro Nenni la rivista \u00ab\"Il Quarto Stato\"\u00bb, il cui primo numero usc\u00ec il 27 marzo 1926. La rivista avr\u00e0 vita breve, venendo chiusa a novembre con l'entrata in vigore della legge sui \u00abprovvedimenti per la difesa dello Stato\u00bb.\nScopo della pubblicazione era il tentativo di rappresentare un punto d'incontro di tutte le forze socialiste e di sviluppare temi di politica culturale al cui centro fosse \u00abil perfezionamento della personalit\u00e0 umana\u00bb e l'elevamento della \u00abvita spirituale e materiale\u00bb dei cittadini.\nIl 26 novembre 1925 Rosselli, con Claudio Treves e Giuseppe Saragat costitu\u00ec un triumvirato che, il 29 novembre successivo, costitu\u00ec clandestinamente il \"Partito Socialista dei Lavoratori Italiani (PSLI)\", che prese il posto del P.S.U., sciolto d'imperio dal regime fascista, il 14 novembre, a causa del fallito attentato a Mussolini da parte del suo iscritto Tito Zaniboni, avvenuto il 4 novembre precedente.\nIl confino e la fuga da Lipari.\nAlla fine del 1926 organizz\u00f2 con Italo Oxilia, Sandro Pertini e Ferruccio Parri l'espatrio di Filippo Turati a Calvi in Corsica, con un motoscafo partito da Savona.\nMentre Turati, Pertini e Oxilia proseguirono per Nizza, Parri e Rosselli, ritornati con il motoscafo a Marina di Carrara, furono arrestati, nonostante tentassero di sostenere di essere reduci da una gita di piacere.\nRosselli fu accusato anche di aver favorito la fuga in Svizzera di Giovanni Ansaldo, di Claudio Silvestri, di Claudio Treves e di Giuseppe Saragat.\nVenne detenuto nelle carceri di Como fino al maggio del 1927 e poi inviato al confino di Lipari in attesa del processo.\nL'8 giugno nacque suo figlio Giovanni Andrea \"John\". Quando Carlo fu ricondotto da Lipari a Savona per essere processato, nell'isola siciliana giungeva il fratello Nello, condannato a 5 anni di confino.\nAl processo, che si apr\u00ec il 9 settembre, Rosselli si difese attaccando il regime: \u00ab\"il responsabile primo e unico, che la coscienza degli uomini liberi incrimina \u00e8 il fascismo [...] che con la legge del bastone, strumento della sua potenza e della sua Nemesi, ha inchiodato in servit\u00f9 milioni di cittadini, gettandoli nella tragica alternativa della supina acquiescenza o della fame o dell'esilio\"\u00bb.\nLa sentenza, rispetto alle previsioni, fu mite: dieci mesi di reclusione e, avendone gi\u00e0 scontati otto, Rosselli avrebbe potuto essere presto libero, ma le nuove leggi speciali permisero alla polizia di infliggergli altri 3 anni di confino da scontare a Lipari.\nL\u00ec venne raggiunto dalla moglie e dal figlio: la vita al confino trascorreva con le letture di Croce, di Mondolfo, dell'epistolario di Marx ed Engels e di Kant.\nIntanto, si preparava la fuga, che venne organizzata da Parigi dall'amico di Salvemini Alberto Tarchiani.\nIl 27 luglio 1929 Rosselli evase dall'isola, insieme con Francesco Fausto Nitti ed Emilio Lussu, con un motoscafo guidato dall'amico Italo Oxilia diretto in Tunisia, da cui poi i fuggiaschi raggiunsero la Francia.\nNitti narrer\u00e0 l'avventurosa evasione nel libro \"Le nostre prigioni e la nostra evasione\", pubblicato quello stesso anno in inglese col titolo di \"Escape\" e in edizione italiana nel 1946, mentre Rosselli racconter\u00e0 le vicende del confino e dell'evasione in \"Fuga in quattro tempi\".\nLa moglie Marion, che aspettava la seconda figlia, Amelia \"Melina\", nata il successivo 28 marzo, venne in un primo tempo arrestata per complicit\u00e0, ma presto fu rilasciata.\nL'esilio a Parigi. La nascita di \"Giustizia e Libert\u00e0\".\nNel 1929 a Parigi, con Lussu, Nitti, e un gruppo di fuoriusciti organizzati da Salvemini, fu fra i fondatori del movimento antifascista \"Giustizia e Libert\u00e0\". GL pubblic\u00f2 diversi numeri della rivista e dei quaderni omonimi (con cadenza settimanale e mensile) e fu attiva nell'organizzazione di diverse azioni dimostrative, tra cui il volo sopra Milano di Bassanesi nel 1930.\nNello stesso anno pubblic\u00f2, in francese, \"Socialisme liberal\". Il libro \u00e8 una critica appassionata del marxismo ortodosso, colonna portante della stragrande maggioranza dei vari schieramenti politici socialisti dell'epoca. Il \"socialismo liberale\" propugnato da Rosselli si caratterizza quale una creativa sintesi della tradizione del marxismo revisionista, democratico e riformista (quello, tra gli altri, di Eduard Bernstein, Werner Sombart, Turati e Treves), ed il socialismo non marxista, libertario e decentralista (come quello di Francesco Merlino, Salvemini, G. D. H. Cole, R. H. Tawney e Oszk\u00e1r J\u00e1szi); il testo, per\u00f2, contiene anche un attacco dirompente contro lo stalinismo della Terza Internazionale che, con la formula del \"socialfascismo\", accomunava socialdemocrazia, liberalismo \"borghese\" e fascismo.\nNon stupisce perci\u00f2 che uno fra i pi\u00f9 importanti stalinisti, Palmiro Togliatti, abbia definito \"Socialismo liberale\" un \"\"magro libello antisocialista\" e Rosselli \"un ideologo reazionario che nessuna cosa lega alla classe operaia\"\".\nNell'ottobre del 1931 Giustizia e Libert\u00e0 ader\u00ec alla Concentrazione Antifascista, unione di tutte le forze antifasciste non comuniste (repubblicani, socialisti, CGL) che intendeva promuovere e coordinare dall'estero ogni possibile azione di lotta al fascismo in Italia; si iniziarono a pubblicare i \"Quaderni di Giustizia e Libert\u00e0\".\nDopo l'avvento del nazismo in Germania nel 1933, GL sostenne la necessit\u00e0 di una rivoluzione preventiva per rovesciare i regimi fascista e nazista prima che questi portassero a una nuova tragica guerra, che a GL sembrava l'inevitabile destino dei due regimi.\nL'impegno nella guerra civile spagnola.\nNel 1936 scoppi\u00f2 in Spagna la guerra civile tra i rivoltosi dell'esercito filo-monarchico, che effettuarono un colpo di Stato, e il legittimo governo repubblicano del Fronte Popolare di ispirazione marxista.\nRosselli fu subito attivo nel sostegno alle forze repubblicane, criticando l'immobilismo di Francia e Inghilterra, mentre l'Italia e la Germania aiutavano Francisco Franco con uomini e armi agli insorti.\nNell'agosto combatt\u00e9 la sua prima battaglia in Spagna, nei dintorni di Huesca sul fronte di Aragona; cerc\u00f2 poi di costituire un vero e proprio battaglione (intitolato a Giacomo Matteotti).\nLa prima formazione italiana, che prender\u00e0 poi, dopo l'uccisione dei due fratelli, il nome di Colonna Italiana Rosselli, annoverava tra i 50 e i 150 uomini, reclutati fra gli esuli italiani in Francia dal movimento Giustizia e Libert\u00e0 e dal Comitato Anarchico Italiano Pro Spagna; tra questi c'erano anche gli anarchici Umberto Marzocchi e Camillo Berneri.\nUmberto Marzocchi scrisse un libro sulla comune esperienza antifascista di anarchici e di militanti di Giustizia e Libert\u00e0, \"\"Carlo Rosselli e gli anarchici\".\nIn un discorso a Radio Barcellona il 13 novembre 1936, Rosselli pronuncia la frase che poi diverr\u00e0 il motto degli antifascisti italiani: \"Oggi qui, domani in Italia\"\":\nNel dicembre 1936 in seguito a contrasti con gli anarchici si dimette da comandante della Colonna e nel gennaio 1937 fonda il battaglione Matteotti.\nL'assassinio.\nNel giugno 1937 soggiorn\u00f2 a Bagnoles-de-l'Orne per delle cure termali, localit\u00e0 dove fu raggiunto dal fratello Nello.\nIl 9 giugno i due furono uccisi da una squadra di \"cagoulards\", miliziani della \"Cagoule\", formazione eversiva di destra francese, su mandato, forse, dei servizi segreti fascisti e di Galeazzo Ciano; con un pretesto vennero fatti scendere dall'automobile, poi colpiti da raffiche di pistola: Carlo mor\u00ec sul colpo, Nello (colpito per primo) venne finito con un'arma da taglio.. I corpi vennero trovati due giorni dopo; i colpevoli, dopo numerosi processi, riusciranno quasi tutti a essere prosciolti.\nI fratelli Rosselli furono sepolti nel cimitero monumentale parigino del P\u00e8re Lachaise, ma nel 1951 i familiari ne traslarono le salme in Italia, nel Cimitero Monumentale di Trespiano, nel piccolo borgo omonimo, comune di Firenze, sulla via Bolognese.\nL'anziano Salvemini tenne il discorso commemorativo funebre, alla presenza del presidente della Repubblica Luigi Einaudi. La tomba dei due eroi dell'antifascismo si trova nel riquadro subito a destra dell'ingresso.\nNello stesso cimitero sono sepolti anche Gaetano Salvemini, Ernesto Rossi, Piero Calamandrei e Spartaco Lavagnini.\nLa tomba riporta il simbolo della \"spada di fiamma\", emblema di GL, e l'epitaffio scritto da Calamandrei:\nIl pensiero.\nL'unico suo libro pubblicato mentre era in vita \u00e8 \"Socialismo liberale\", scritto durante il confino a Lipari, in una situazione di semi-prigionia. Questa opera si pone in una posizione eretica rispetto ai partiti della sinistra italiana del suo tempo (per i quali \"Il Capitale\" di Marx, variamente interpretato, era ancora considerato come la Bibbia).\nIndubbiamente \u00e8 presente l'influsso del laburismo inglese, da lui ben conosciuto. In seguito ai successi elettorali del partito laburista, Rosselli era infatti convinto che l'insieme delle regole della democrazia liberale fossero essenziali non solo per raggiungere il socialismo, ma anche per la sua concreta realizzazione (mentre nella tattica leninista queste regole, una volta preso il potere, debbono essere accantonate): pertanto, la sintesi del pensiero rosselliano \u00e8: \"il liberalismo come metodo, il socialismo come fine\".\nL'idea di rivoluzione propria della dottrina marxista era fondata sulla concezione della dittatura del proletariato (che, in realt\u00e0, gi\u00e0 ai tempi di Rosselli si sta traducendo, in Unione Sovietica, nella dittatura del vertice di un solo partito). Essa viene respinta da Rosselli, a favore di una rivoluzione che, come si nota nel programma di GL, \u00e8 un sistema coerente di riforme strutturali mirate alla costruzione di un sistema socialista che non rinnega, ma anzi esalta, la libert\u00e0 individuale e associativa. Nella riflessione degli ultimi anni, Rosselli, alla luce dell'esperienza spagnola (difesa dell'organizzazione sociale di Barcellona compiuta dagli anarchici durante la guerra civile) e dell'avanzata del nazismo, radicalizza le sue posizioni libertarie.\nRosselli, influenzato dalle idee di Mazzini e di Carlo Pisacane, propugna il socialismo liberale: il fine \u00e8 il socialismo, il metodo il liberalismo, un metodo che garantisce la democrazia e l'autogoverno dei cittadini.\nIl liberalismo deve svolgere una funzione democratica, il \"metodo liberale\" \u00e8 il complesso di regole del gioco che tutte le parti in lotta si impegnano a rispettare, regole dirette ad assicurare la pacifica convivenza dei cittadini, delle classi, degli Stati, a contenere le lotte (peraltro desiderabili se limitate).\nLa violenza \u00e8 giustificabile come risposta ad altra violenza (per questo era giusta la lotta contro il franchismo e sarebbe stata auspicabile in Italia una rivoluzione violenta in risposta al fascismo); il socialismo \u00e8 una logica conclusione del liberalismo: socialismo significa libert\u00e0 per tutti.\nRosselli ha fiducia che la classe del futuro sar\u00e0 la classe proletaria, la borghesia deve fare da guida al proletariato: il fine \u00e8 la libert\u00e0 per tutte le classi.\nBibliografia.\nOpere su Carlo Rosselli.\n e si ricorda, nel prosieguo, anche la ferma presa di posizione delle Brigate partigiane di Giustizia e Libert\u00e0 quando Emilio Canzi fu rimosso da comandante unico della XIII zona operante nel piacentino e grazie a questa presa di posizione fu reintegrato dopo un breve arresto. Le Brigate partigiane di Giustizia e Libert\u00e0 erano in gran parte influenzate dal pensiero di Rosselli."}
{"id": "54495", "revid": "7", "url": "https://it.wikipedia.org/wiki?curid=54495", "title": "Parlamento Europeo", "text": ""}
{"id": "54496", "revid": "102946237", "url": "https://it.wikipedia.org/wiki?curid=54496", "title": "Java (caff\u00e8)", "text": "Il caff\u00e8 Java appartiene alla categoria del caff\u00e8 robusta e viene prodotto nelle isole indonesiane. La terra vulcanica e le circostanze climatiche del luogo conferiscono alla variet\u00e0 il tipico sapore che ne contraddistingue i prodotti.\nSecondo un'antica leggenda, molti secoli fa in Arabia Saudita, un indiano chiamato Baba Budan rub\u00f2 di nascosto sette semi di caff\u00e8 e se li leg\u00f2 intorno all'addome. Tornato a casa, Baba inizi\u00f2 la coltivazione del caff\u00e8 nel suo paese, che oggi ne \u00e8 tra i maggiori produttori.\nIl caff\u00e8 fu poi introdotto a Java (in Indonesia) dagli olandesi nel 1699. La leggenda narra che il seme che fu col\u00e0 trasportato fosse uno dei sette rubati in Arabia da Baba Budan.\nLeggenda a parte, il caff\u00e8 importato in Indonesia ha permesso a questo paese di divenirne uno dei maggiori produttori al mondo, grazie alla sua elevata qualit\u00e0.\nTuttavia, nel 1870, l'intera industria locale di questo prodotto \u00e8 stata distrutta per via dei parassiti. A seguito di questa epidemia le coltivazioni sono state sostituite con variet\u00e0 di piante pi\u00f9 resistenti alle malattie ma meno valide qualitativamente.\nAttualmente la produzione indonesiana ha ancora un ruolo preminente nell'economia del paese (che per il 50% si basa sull'attivit\u00e0 agricola) e oggi l'Indonesia \u00e8 il 4\u00ba produttore mondiale di caff\u00e8 (primo il Brasile).\nAlcuni caff\u00e8 vengono stoccati in magazzino per due o tre anni e poi venduti come Vecchio Java. Questo processo fa perdere acidit\u00e0 ai chicchi donandogli un corpo pi\u00f9 deciso ed un gusto pi\u00f9 dolce.\nIl linguaggio di programmazione Java fu battezzato con questo nome proprio perch\u00e9 gli stessi tecnici al lavoro per la realizzazione del famoso linguaggio object oriented abusarono di questo tipo di caff\u00e8 durante il lavoro."}
{"id": "54502", "revid": "307923", "url": "https://it.wikipedia.org/wiki?curid=54502", "title": "Maginardo", "text": "Biografia.\nNel 1019 fu inviato a Ravenna per studiare i monumenti bizantini. Il risultato di questi studi fu la confluenza di stili protoromanici (aretini e lombardi) e bizantini. Il suo lavoro pi\u00f9 importante fu il rinnovamento del Duomo di Arezzo sul colle del Pionta (il \"Duomo Vecchio\") di cui restano pochi resti perch\u00e9 fu fatto radere al suolo dai fiorentini nel 1561 per ordine di Cosimo I de' Medici.\nMaginardo in un primo tempo (1006 - 1009) partecip\u00f2 alla ristrutturazione della preesistente Cattedrale di Santa Maria e Santo Stefano (costruita intorno al secolo VIII), in un secondo momento lo ampli\u00f2, costruendo a fianco una nuova chiesa: Il Tempio di San Donato. Il Duomo, infatti, sorgeva nel luogo in cui documenti medioevali attestano l'esistenza del sepolcro di San Donato, secondo vescovo e patrono della citt\u00e0. Fu terminato nel 1032 e consacrato solennemente in quello stesso anno, il 12 novembre.\nLo storico d'arte Mario Salmi analizzando il metodo costruttivo, fa riferimento a Maginardo per la progettazione del campanile rotondo di Citt\u00e0 di Castello,"}
{"id": "54504", "revid": "1386670", "url": "https://it.wikipedia.org/wiki?curid=54504", "title": "Vi (software)", "text": "vi \u00e8 un editor di testo con interfaccia testuale per BSD e Unix.\nIl nome deriva dalla pi\u00f9 breve abbreviazione non ambigua del comando codice_1 in ex (cio\u00e8 &lt;vi&gt;). Questo comando commuta l'editor di linea \"ex\" in modalit\u00e0 visuale. \"Vi\" insieme ad Emacs \u00e8 stato uno dei protagonisti della cosiddetta \"guerra degli editor\".\nStoria.\nIl programma venne scritto da Bill Joy nel 1976 per una delle prime versioni di BSD.\nLe prime versioni di \"vi\" non davano indicazione della modalit\u00e0 utilizzata, e quindi era comune premere il tasto ESC solo per assicurarsi di essere in modalit\u00e0 comando (\"vi\" segnala con un \"beep\" di esser gi\u00e0 in \"modalit\u00e0 comando\", se si tenta di rientrarvi). Le versioni recenti di \"vi\" danno indicazione del modo corrente nella linea di stato corrente o graficamente. Le versioni grafiche di vi (per esempio gvim) supportano l'utilizzo del mouse e l'accesso ai comandi tramite men\u00f9 grafici.\nSuccessivamente, \u00e8 diventato l'editor standard \"de facto\" per Unix ed il preferito dagli utenti fino all'arrivo di Emacs dopo il 1984. Ancora nel 2014 \"vi\" o uno dei suoi cloni pu\u00f2 essere trovato in quasi tutte le versioni di Unix (la Single UNIX Specification indica \"vi\" come editor, quindi ogni sistema conforme alla specifica \u00e8 dotato di \"vi\").\nAncora negli anni Duemila dunque, \"vi\" \u00e8 solitamente preinstallato nei sistemi Unix-like (ad esempio, sia le diverse versioni di Linux, che Mac Os).\n\u00c8 stato uno dei programmi pi\u00f9 largamente usati dagli utenti Unix (\nCaratteristiche.\nPer comodit\u00e0, lo stesso programma parte in modalit\u00e0 \"vi\" o \"ex\" a seconda del nome con cui lo si lancia. \"vi\" \u00e8 un'abbreviazione che si pronuncia lettera per lettera come [ vi: ai ] e non come parola [ vai ].\nSi avvia pi\u00f9 rapidamente di Emacs e necessita di meno memoria, quindi anche alcuni sostenitori di Emacs lo utilizzano come editor per le e-mail o piccole modifiche.\n\"Vi\" viene comunemente ritenuto piuttosto difficile per un nuovo utente (ovvero, \"vi\" presenta una curva di apprendimento piuttosto ripida) a BSD e Unix perch\u00e9 \u00e8 un \"editor modale\".\nUn editor modale (come ogni altro programma modale) assegna differenti azioni ai tasti a seconda della modalit\u00e0 attiva nel momento in cui vengono premuti. Le principali modalit\u00e0 di modifica in vi sono i modi \"insert\" (inserimento) e \"command\" (comando). In modalit\u00e0 inserimento, quando si preme un tasto, il carattere digitato viene interpretato come appartenente al testo da inserire nell'editor e non come un comando, come invece accade nella modalit\u00e0 precedente. Premendo il tasto \"ESC\" dalla modalit\u00e0 inserimento si pu\u00f2 tornare in ogni momento alla modalit\u00e0 comando; per passare invece in \"modalit\u00e0 inserimento\" si digita il carattere (comando) codice_2: l'ingresso alla nuova modalit\u00e0 \u00e8 segnalata dalla comparsa della scritta \"-- INSERT --\". Tornando alla modalit\u00e0 comando, si possono distinguere comandi di solito pi\u00f9 complessi che richiedono dapprima di digitare il carattere due-punti \"codice_3\" seguiti a volte dalle altre opzioni (come accade nelle funzionalit\u00e0 di ricerca e inserimento di un testo, anche se nei casi della citata operazione di undo \"codice_4\" o quella di cancellazione della riga corrente \"codice_5\" il comando \u00e8 relativamente semplice), oppure senza i due punti (come accade ad esempio nel comando \"codice_6\" per la posizionare il cursore all'inizio della parola successiva a quella corrente).\nPro e contro dei programmi modali.\nIn modalit\u00e0 comando, ad ogni carattere corrisponde un movimento del cursore o una funzione di modifica (per esempio, con \"codice_7\" il cursore si sposta alla linea successiva, con \"codice_8\" si sposta alla linea precedente, \"codice_9\" cancella un carattere e \"codice_10\" (\"insert\") o \"codice_11\" (\"append\") ritornano alla modalit\u00e0 inserimento).\nQuesta modalit\u00e0, dal punto di vista dell'usabilit\u00e0, \u00e8 molto pi\u00f9 complessa di un qualsiasi programma ad interfaccia grafica, ma esistono delle motivazioni per cui viene ancora usata.\nAi tasti premuti in modalit\u00e0 \"'comando\"' non corrisponde in genere nessun carattere visualizzato, salvo eccezioni quali, ad esempio \":\" (il cursore) oppure \"/\": questa \u00e8 probabilmente uno dei maggiori motivi di confusione per i nuovi utilizzatori.\nAlcuni comandi possono essere molto pericolosi: ad esempio, premendo la D maiuscola si cancella la riga corrente dal cursore fino alla fine della stessa e, se questo avviene inavvertitamente, pu\u00f2 compromettere il lavoro svolto o il file. Tuttavia, il comando \"codice_4\" \u00e8 sempre utilizzabile per annullare l'ultima operazione, dunque anche in caso di errore. \u00c8 molto arduo conoscere le funzionalit\u00e0 di un programma del genere senza un manuale, a differenza dei programmi con menu grafici e barra degli strumenti, dove sono rappresentate le funzionalit\u00e0 disponibili. In vi non funzionano combinazioni di comandi molto comuni in altri contesti, come \"CTRL-z\" per annullare l'ultima operazione. Nuove funzionalit\u00e0 vengono aggiunte di rado.\nEsistono delle situazioni in cui utilizzare un programma senza interfaccia grafica \u00e8 indispensabile, ovvero quando \u00e8 necessario modificare file remoti tramite l'uso del solo terminale. Tale operazione, eseguita in locale, richiederebbe infatti lo scaricamento, la modifica ed il reinvio dei file modificati, oppure l'attivazione di un'interfaccia che permetta la modifica diretta in remoto, comunque pi\u00f9 dispendiosa in termini di risorse qualora le modifiche richieste siano minime (ad esempio, il cambio di un'impostazione in un file di inizializzazione \".ini\", o analogamente di un altro file di configurazione). L'uso di programmi ad interfaccia grafica ovviamente richiede l'uso del mouse, i cui movimenti devono essere inviati in tempo reale al server remoto.\nUno dei vantaggi di avere una modalit\u00e0 comando distinta dall'inserimento del testo vero e proprio risiede nel fatto che pi\u00f9 operazioni di modifica possono essere fatte mediante una sola riga della tastiera senza dover premere contemporaneamente i tasti \"Alt\", \"Ctrl\" o altri modificatori, cosa che riduce di almeno un fattore due il numero di tasti da premere per attivare le stesse funzioni base dell'editor. Inoltre, la modalit\u00e0 separata fa s\u00ec che le operazioni di modifica pi\u00f9 complesse si possano ottenere giustapponendo pi\u00f9 primitive semplici (per esempio, \"codice_13\" per cancellare una parola, \"codice_14\" per cambiare il testo dal cursore presente in corrispondenza della seconda \"a\"). C'\u00e8 da considerare anche che la doppia modalit\u00e0 consente l'uso del \"vi\" praticamente su qualsiasi tipo di terminale, in quanto le sequenze di carattere associato a ciascuno di essi variano (^? al posto di ^H per il backspace, ad esempio), mentre le lettere dell'alfabeto e caratteri come \":\" o \"/\" sono presenti su qualunque tipo di tastiera. Per gli utilizzatori esperti, questo permette un lavoro molto pi\u00f9 veloce, anche perch\u00e9 \u00e8 possibile utilizzare i comandi di \"vi\" con la sola riga principale della tastiera, senza ad esempio dover spostare le mani sui tasti freccia. In molte versioni di \"vi\" comunque \u00e8 possibile utilizzare anch'essi per spostarsi all'interno del testo in qualsiasi modalit\u00e0, cos\u00ec come anche \"BACKSPACE\" o \"CANC\" per cancellare testo; tali tasti potrebbero per\u00f2 non funzionare se si utilizza \"vi\" da terminali remoti.\nManipolazione del testo.\nRicerca e sostituzione di parole e stringhe.\nUn punto di forza nell'uso di vi \u00e8 dovuto alla potenza espressiva ed operativa delle funzioni di ricerca e sostituzione basate sull'uso di espressioni regolari, ereditate in gran parte dall'editor ex, ed attivate utilizzando i comandi / e: che ridirigono il cursore sull'ultima linea della finestra per introdurre i dati per la ricerca/sostituzione. Questo consente ad un utente esperto di ottenere con un solo comando operazioni che in editor tradizionali potrebbero richiedere anche centinaia di azioni elementari. Per esempio, un'operazione come quella di trasformare in un testo tutte le parole isolate \"if\" in \"IF\" (delimitate queste da '&lt;' e '\\&gt;') ignorando i caratteri interni ad altre parole si ottiene digitando semplicemente, in modalit\u00e0 comando:\n :g/\\&lt;if\\&gt;/s//IF/g\noppure, ancor pi\u00f9 semplicemente, il comando di sostituzione (\"g\") applicato alla stringa (\"%s\", ovvero \"sostituzione\") da rimpiazzare (if) con la stringa nuova (IF):\n :%s/if/IF/g\nCopia e incolla di testi lunghi.\n\u00c8 possibile anche compiere operazioni di copia-e-incolla. Ad esempio, in modalit\u00e0 comando, \u00e8 possibile selezionare una o pi\u00f9 righe contigue tramite il comando \"V\". Dopo la selezione \u00e8 possibile la cancellazione (tramite il comando \"d\") o il \"paste\" (tramite il comando \"p\"). Senza uscire dalla modalit\u00e0 comando, \u00e8 possibile utilizzare le funzioni per spostarsi all'interno del testo tra la fase di \"copia\" e quella di \"incolla\". Lo spostamento, oltre a quelli nelle 4 direzioni, consente di arrivare direttamente ad una riga, oppure alla fine del testo (tramite il comando \"G\").\nAd esempio, per andare direttamente alla riga 257 del file (in modalit\u00e0 comando):\n :257\nCuriosit\u00e0.\n\"vi\" \u00e8 presente nella Evans Hall all'Universit\u00e0 della California."}
{"id": "54505", "revid": "1442080", "url": "https://it.wikipedia.org/wiki?curid=54505", "title": "Vi", "text": ""}
{"id": "54509", "revid": "287204", "url": "https://it.wikipedia.org/wiki?curid=54509", "title": "Val Formazza", "text": "La val Formazza (\"Pomattertal\" in tedesco) \u00e8 una delle valli del comprensorio della val d'Ossola, in provincia del Verbano-Cusio-Ossola, al confine con la Svizzera, ed \u00e8 l'estrema propaggine settentrionale del Piemonte.\nPercorsa dal fiume Toce, che si origina in testa alla valle, formando poco dopo la spettacolare cascata, la valle \u00e8 la continuazione verso nord della valle Antigorio e la pi\u00f9 importante delle valli laterali \u00e8 la valle Vannino, che \u00e8 attraversata dall'omonimo torrente e ospita tre dei numerosi laghi artificiali.\nMonti.\nLa valle si trova nelle Alpi Lepontine. Separa le Alpi del Monte Leone e del San Gottardo ad ovest dalle Alpi Ticinesi e del Verbano ad est. Si affaccia inoltre sull'alpe Vannino.\nI monti principali che contornano la valle sono:\nComuni.\nI due comuni situati nella valle sono Premia e Formazza (Pomatt); quest'ultimo ospita una comunit\u00e0 Walser.\nBacini artificiali e dighe.\nLa valle ospita numerosi bacini artificiali creati nei primi decenni del XX secolo per la produzione di energia idroelettrica; tutte le dighe sono oggi di propriet\u00e0 dell'Enel.\nTra le dighe la pi\u00f9 importante \u00e8 quella di \"Morasco\", lunga 565 metri e alta 55 metri, forma un bacino della capacit\u00e0 di 17.320.000 mc. La diga regola anche il flusso della spettacolare cascata del Toce che si trova pochi km pi\u00f9 a valle in localit\u00e0 \"La Frua\". La cascata \u00e8 infatti aperta e visibile nella sua interezza solo alcune ore del giorno durante mesi estivi, il resto del tempo le acque del bacino vengono convogliate in una condotta forzata fino alla centrale idroelettrica di \"Ponte\", riducendo la portata del fiume.\nGli altri bacini artificiali sono:\nViabilit\u00e0.\nLa valle \u00e8 attraversata da un'unica strada, la strada statale 659 di Valle Antigorio e Val Formazza (ex Strada Provinciale 70 di Valli Antigorio e Formazza), che si dirama dalla Statale 33 del Sempione all'altezza di Crevoladossola e termina alla cascata del Toce.\nSubito sopra la cascata comincia una stradicciola che conduce al paese di Riale e che continua in una strada sterrata ad accesso limitato, la ex Strada Provinciale 95 del Passo di San Giacomo (dismessa dalla provincia perch\u00e9 di poco conto), che dopo 12\u00a0km conduce, passando al fianco del lago artificiale del Toggia, al \"passo di San Giacomo\" al confine con la Svizzera, ove si trova una stazione della Guardia di Finanza dismessa da anni.\nRifugi alpini.\nPer favorire l'escursionismo e la salita alle vette la valle dispone di alcuni rifugi alpini:"}
{"id": "54511", "revid": "83531", "url": "https://it.wikipedia.org/wiki?curid=54511", "title": "Domenico Dragonetti", "text": "Comincia a suonare chitarra, violino e contrabbasso fin da piccolo; all'et\u00e0 di 12 anni inizia gli studi col maestro Michele Berini e gi\u00e0 l'anno successivo diventa primo contrabbassista dell'Opera buffa di Venezia, ma ben presto con il suo maestro entrer\u00e0 in profondi contrasti e prosegue la sua formazione interamente da autodidatta. A 14 anni entra nella Grand Opera di Vicenza e in seguito prende il posto di Berini nella cappella di San Marco a Venezia. Sempre a Venezia, instaura una profonda amicizia col violinista Nicola Mestrino, col quale conduce numerose sperimentazioni sull'acustica dei due strumenti, creando capricci e altre brevi composizioni.\nIl 16 settembre 1794 si trasferisce a Londra dove, dopo il debutto al King's Theatre, dove rimarr\u00e0 per cinquant'anni, suonando presso l\"'Ancien Concerts\" e la Royal Philharmonic Society.\nNel 1798 si reca a Vienna per conoscere Haydn; nel 1808 vi incontrer\u00e0 Beethoven e Simon Sechter.\nDal 1804 comincia a partecipare regolarmente a tutti i festival musicali inglesi, che gli danno fama in tutta Europa per via delle sue esecuzioni col violoncellista Robert Lindley. \u00c8 considerato un virtuoso dello strumento, dotato di un'ottima tecnica d'arco, grazie alla quale ha sviluppato uno staccato percussivo sconosciuto fino a quel momento. Ha collaborato tra gli altri con Felix Mendelssohn, Franz Liszt, Gioachino Rossini e Niccol\u00f2 Paganini.\nLa fama gli port\u00f2 anche ricchezza: il suo compenso era il doppio o il triplo degli altri musicisti. Collezionava strumenti musicali, dipinti e antichit\u00e0. Alla sua morte lasci\u00f2 la sua ricca biblioteca musicale e i manoscritti all'amico Vincent Novello.\nTra le sue composizioni si annoverano otto concerti, oltre trenta quintetti per archi e contrabbasso, numerose composizioni per contrabbasso solista o con accompagnamento dell'orchestra o del pianoforte.\nBiografia.\nIl periodo a Venezia 1763-1794.\nDragonetti nacque a Venezia da Pietro Dragonetti, un barbiere e amante della musica, e da Caterina Calegari. Cominci\u00f2 a suonare la chitarra e il contrabbasso per conto proprio usando gli strumenti del padre. Fu notato dal Doretti, violinista e compositore, che lo assunse per farlo esibire in pubblico a Venezia. All'et\u00e0 di dodici anni fu preso sotto la tutela di Berini, in miglior maestro dell'epoca di contrabbasso a Venezia, che decise solo dopo undici lezioni che l'allievo era gi\u00e0 sufficientemente preparato. A tredici anni, Dragonetti fu nominato suonatore principale dell'Opera buffa a Venezia. A quattordici anni fu nominato contrabbasso principale della Grande Opera Seria del teatro di San Benedetto.\nQuando ebbe diciotto anni, a Treviso, entr\u00f2 a far parte del quartetto di Tommasini. Fu quindi notato dal Morosini, procuratore di San Marco, che ne chiese una audizione per entrare nella Cappella di San Marco, istituzione alla quale fu ammesso nel 1784, e della quale fece parte fino al 13 settembre, 1787 come ultimo dei cinque contrabbasso della cappella, con un reddito annuale di 25 ducati.\nSuccessivamente, gli fu offerto un incarico anche dallo Zar. Saputo ci\u00f2 gli fu aumentato lo stipendio a Venezia, e cominci\u00f2 ad esibirsi da solo. Ottenne anche la direzione di un importante festival musicale tenuto per la visita di quattordici sovrani che stavano visitando la Repubblica di Venezia. Fu particolarmente apprezzato dalla regina di Napoli.\nFu ingaggiato a Vicenza dalla Grand Opera Theatre, e qui compr\u00f2 un contrabbasso di Gasparo da Sal\u00f2 che era custodito presso le Suore Benedettine del Convento di San Pietro di Vicenza, Questo contrabbasso ora fa parte della collezione della Basilica di San Marco. Gli fu offerto un nuovo incarico dallo Zar, che declin\u00f2 dopo che i procuratori di San Marco gli aumentarono il reddito annuale a 50 ducati. Gli fu concesso un permesso di un anno, che poi fu esteso a tre anni, per suonare a Londra al King's Theatre. Ma non pot\u00e9 pi\u00f9 tornare a Venezia fino al 1814, a causa dell'occupazione francese.\nLondra 1794 -1846.\nLasci\u00f2 Venezia il 16 settembre 1794. Cominci\u00f2 a lavorare al King's Theatre, il 20 ottobre 1794 e fece parte dell'orchestra nell'opera \"Zenobia in Palmira\", diretta da Giovanni Paisiello, il 20 dicembre 1794.\nRiusc\u00ec ad affermarsi anche a Londra, diventando intimo del principe Consorte e del Duca di Leinster. Nel suo periodo londinese partecip\u00f2, fra il 1816 e il 1842, a quarantasei concerti tenuti dalla .\nMor\u00ec a Leicester Square all'et\u00e0 di ottantatr\u00e9 anni, il 16 aprile 1846.\nIl 23 aprile 1846 fu sepolto nella chiesa cattolica di Saint Mary a Moorfields, per poi essere trasportato nel 1889 nel cimitero cattolico di Wembley.\nA Vienna.\nNel 1791-1792, Joseph Haydn fu in Inghilterra grazie ad una buona offerta dell'impresario tedesco Johann Peter Salomon, che gli permise di visitare l'Inghilterra e condurre le sue nuove sinfonie con le grandi orchestre londinesi. Ebbe un successo enorme e in questo periodo scrisse alcune delle sue opere pi\u00f9 note.\nUn altro viaggio quindi era stato organizzato nel 1794-1795. In quella seconda occasione, Haydn incontr\u00f2 Dragonetti, del quale divenne molto amico, e che invit\u00f2 a Vienna in 1799. Fu in quell'occasione che Dragonetti incontr\u00f2 Beethoven in un incontro famoso.\nGrazie a queste amicizie torn\u00f2 per un breve soggiorno a Vienna, 1808-1809, dove collabor\u00f2 con Simon Sechter, che fu organista di corte nel 1824, e insegnante al conservatorio di Vienna dal 1851.\nNel 1813 torn\u00f2 a Vienna per suonare il contrabbasso per Beethoven, durante la prima della settima sinfonia.\nComposizioni.\nGi\u00e0 quando aveva lasciato Venezia, aveva composto delle opere, che per\u00f2 furono poi vendute a collezionisti, andando disperse. Attualmente si possono trovare una buona parte alla British Library:"}
{"id": "54512", "revid": "767487", "url": "https://it.wikipedia.org/wiki?curid=54512", "title": "Une visite", "text": "Une visite (in italiano: \"Una visita\") \u00e8 un cortometraggio del 1955 diretto da Fran\u00e7ois Truffaut.\n\u00c8 stato girato in 16 millimetri e in bianco e nero nell'appartamento di Jacques Doniol-Valcroze a Parigi. \u00c8 il tentativo del giovane critico di misurarsi finalmente con il cinema fino ad allora praticato solo come spettatore.\nTrama.\nUn ragazzo cerca una camera tramite annunci di giornale. Telefona e poi arriva, con una valigia, in un appartamento occupato da una ragazza. Nel corridoio inciampa e cade facendo ridere la ragazza. Questa ha un fratello che va a casa sua per lasciarle in custodia la figlioletta di cinque anni.\nLavorazione e sorte del film.\n\"Une visite\" \u00e8 un'esperienza quasi casalinga fatta da Truffaut insieme ai suoi amici dei \"Cahiers du cin\u00e9ma\": Jacques Rivette, operatore e addetto alla fotografia, Alain Resnais, montaggio e Jean-Jos\u00e9 Richer, all'epoca redattore dei \"Cahiers\" e poi assistente di Truffaut in \"Baci rubati\" e \"La mia droga si chiama Julie\", oltre che direttore di produzione e attore in \"L'ultimo metr\u00f2\". Anche la bambina che compare nel film, Florence Doniol-Valcroze, altri non \u00e8 che la figlia di Jacques Doniol-Valcroze, uno dei fondatori dei \"Cahiers\". Robert Lachenay, amico d'infanzia di Truffaut che all'epoca lavorava in fabbrica, \u00e8 aiuto regista e tuttofare e, avendo comprato la pellicola, figura come produttore del film.\nTruffaut in seguito sar\u00e0 molto critico nei confronti di questa sua prima pellicola che definir\u00e0 \"un brutto cortometraggio in 16 millimetri\". Per reazione ai film amatoriali del tempo, pieni di sangue, dir\u00e0 di aver voluto girare un film \"nel quale tutto fosse molto bianco e molto chiaro, perch\u00e9 potesse assomigliare ad una commedia di Cukor. Era assurdo: volevo fare un film di dialoghi, dal momento che non c'era il sonoro!\"\nIl film venne considerato perduto fino alla comparsa dell'unica copia che Lachenay aveva regalato a Truffaut all'inizio degli anni ottanta e che il regista ha fatto riversare in 35 millimetri."}
{"id": "54513", "revid": "140509", "url": "https://it.wikipedia.org/wiki?curid=54513", "title": "Ginger Baker", "text": "Ha fatto parte di diversi gruppi inglesi, raggiungendo la massima popolarit\u00e0 con i Cream.\nNel 1991 \u00e8 stato inserito nella Hollywood Rock Walk of Fame.\nBiografia.\nI primi passi.\nIl giovane Baker, soprannominato \u201cGinger\u201d per via della sua chioma rossa, mostr\u00f2 da piccolo uno spiccato interesse per le corse in bicicletta, interesse che attorno ai quindici anni si spost\u00f2 verso la musica, in particolare per il jazz. Era ancora studente di scuola quando cominci\u00f2 col suo primo strumento, la tromba, e segu\u00ec lezioni di teoria musicale e di solfeggio. Spostata l'attenzione dai fiati alle percussioni, il suo modello divenne il percussionista jazz Phil Seaman, considerato il miglior batterista sulla scena inglese degli anni cinquanta. Un vero talento naturale, Ginger Baker si ispir\u00f2 a Seaman condendo la propria tecnica strumentale di forza e aggressivit\u00e0 generata dall'indole ribelle che lo caratterizzava; e gi\u00e0 a sedici anni partecip\u00f2 al suo primo tour.\nLa carriera.\nDopo aver suonato in diverse jazz band dell'epoca, fra le quali quella di Terry Lightfoot e quella di Acker Bill, fece convergere il proprio interesse musicale in direzione del British Blues, approdando alla scuola di Alexis Korner. Fu chiamato dal celebre \"bluesman\" britannico e da Cyril Davies a suonare nel loro gruppo Blues Incorporated, dove Baker fece la conoscenza del sassofonista e organista Graham Bond, di un giovane bassista, Jack Bruce, e di un virtuoso del sassofono Dick Heckstall-Smith, musicisti \u2013 in particolare i primi due \u2013 che avrebbero giocato un ruolo fondamentale nella sua vita musicale. Baker, Bruce e Bond, fuoriusciti dal gruppo di Korner, nel 1963 formarono assieme a Heckstall-Smith la Graham Bond Organization, una formazione di jazz-blues che acquist\u00f2 una grande reputazione fra gli appassionati del genere soprattutto per l'alto livello delle esecuzioni dal vivo.\nEsaurita l'esperienza con la Graham Bond Organization a met\u00e0 degli anni sessanta, Ginger Baker and\u00f2 in cerca di altri approdi. Avendo avuto modo di seguire da vicino il gruppo radunato attorno all'altro grande \"bluesman\" inglese, John Mayall, ed essendo rimasto impressionato dall'emergente chitarrista Eric Clapton, gli propose di mettere su un gruppo al quale si aggreg\u00f2 un terzo elemento di grande valore di cui entrambi avevano conosciuto le capacit\u00e0, il bassista Jack Bruce. Il gruppo che nacque dall'incontro dei tre si chiam\u00f2 \u201cCream\u201d e in breve divent\u00f2 un fenomeno musicale e culturale che presto scal\u00f2 le classifiche; i concerti \"live\" diedero modo a Baker di esibirsi in lunghi assolo e diventare un modello per la schiera di batteristi a lui contemporanei e di quelli che allora muovevano i primi passi. I Cream non potevano durare a lungo a causa delle tre personalit\u00e0 estremamente spiccate che spesso avevano difficolt\u00e0 a convivere (specie Baker e Bruce) e si sciolsero nel 1968.\nL'esperienza successiva fu con il supergruppo dei Blind Faith che annoverava anche Eric Clapton, Rick Grech al basso e l'appena ventenne ma gi\u00e0 navigato Steve Winwood. L'avventura dur\u00f2 solo sette mesi, e dai cocci del supergruppo sorse la Ginger Baker's Air Force, una formazione di dieci elementi che mescolava blues, jazz, rock e musica etnica africana e in cui il batterista si ricongiungeva con Graham Bond e accoglieva quel Phil Seaman che era stato la sua ispirazione giovanile. Ma anche questa esperienza non dur\u00f2 pi\u00f9 di un anno. Baker volle studiare da vicino la musica africana e si rec\u00f2 in Nigeria, dove ebbe modo di incrociare Fela Kuti e Paul McCartney che in quel periodo incideva a Lagos \"Band on the Run\", e da quegli anni in poi il batterista visse una serie di esperienze in sodalizi con musicisti vari, fra i quali il chitarrista Adrian Gurvitz e il bassista Bill Laswell.Durante la prima met\u00e0 degli anni ottanta ebbe un periodo di stacco e si rifugi\u00f2 in una fattoria italiana, in Toscana vicino al paese di Larciano (PT). Si esib\u00ec al Pistoia Blues Festival del 1984 in un concerto in onore di Alexis Korner insieme al chitarrista dei Led Zeppelin Jimmy Page. Torn\u00f2 poi a incidere assieme a musicisti inglesi, americani e africani.\nLa riemersione in grande stile si ebbe nel 1994, anno in cui incise un pregevole album, \"Going Back Home\", affiancato dal bassista Charlie Haden e dal chitarrista Bill Frisell; e successivamente, con il gruppo BBM, assieme a Bruce e al chitarrista Gary Moore volle ripercorrere i territori musicali che trent'anni prima erano stati battuti dai Cream.\nTrasferitosi negli Stati Uniti a met\u00e0 degli anni novanta, si un\u00ec al trombettista Ron Miles; insieme a lui nel 1997 registr\u00f2 \"Coward of the Country\", con una formazione base che comprendeva \u2013 oltre che Baker e Miles \u2013 Fred Hess ai sassofoni, Eric Gunnison al pianoforte e Artie Moore al basso. Nel 2005 si esib\u00ec alla Royal Albert Hall in una serie di concerti con Bruce e Clapton per una storica reunion dei Cream.\nNel 2016 per gravi problemi al cuore Baker era stato costretto ad annullare tutti i suoi impegni: \"Questo vecchio batterista non far\u00e0 pi\u00f9 concerti, tutto cancellato. Fra tutte le cose che potevano accadere non avrei mai pensato al mio cuore\", aveva scritto sul suo blog, con un pizzico di desolazione. Pochi giorni dopo, si era mostrato pi\u00f9 ottimista: \"Il medico dice che mi far\u00e0 tornare a suonare\" ma nel settembre 2019 fu ricoverato in ospedale in condizioni critiche e mor\u00ec il 6 ottobre, a 80 anni."}
{"id": "54525", "revid": "7", "url": "https://it.wikipedia.org/wiki?curid=54525", "title": "Organizzazione Internazionale", "text": ""}
{"id": "54526", "revid": "7", "url": "https://it.wikipedia.org/wiki?curid=54526", "title": "Premio Nobel per la Pace", "text": ""}
{"id": "54528", "revid": "287204", "url": "https://it.wikipedia.org/wiki?curid=54528", "title": "Bondues", "text": "Bondues (in olandese \"Bonduwe\") \u00e8 un comune francese di 10.114 abitanti situato nel dipartimento del Nord nella regione dell'Alta Francia."}
{"id": "54529", "revid": "73843", "url": "https://it.wikipedia.org/wiki?curid=54529", "title": "Pavone (disambigua)", "text": ""}
{"id": "54536", "revid": "174925", "url": "https://it.wikipedia.org/wiki?curid=54536", "title": "Teorema di Church", "text": "Il teorema di Church, dimostrato dal matematico Alonzo Church, nel 1936, afferma che la logica predicativa \u00e8 indecidibile. In realt\u00e0, \u00e8 quasi un corollario della soluzione di Alan Turing al problema della fermata, uno dei 23 problemi di Hilbert.\nEnunciato: Non esiste nessuna macchina di Turing in grado di determinare se una formula della logica predicativa \u00e8 valida oppure no.\nDimostrazione: Procediamo per assurdo. Se una tale macchina esistesse, potrebbe dimostrare che\nIl tutto perch\u00e9 possiamo esprimere dati e programmi in logica predicativa. Pi\u00f9 precisamente\nAvremmo dunque una macchina che nega il teorema di Turing, e quindi un assurdo. Dunque la logica predicativa \u00e8 indecidibile. formula_1\nUn'altra prova dell'indecidibilit\u00e0 della logica predicativa pu\u00f2 venire direttamente dal primo teorema di G\u00f6del (ponendolo nello stesso ruolo del teorema di Turing nella dimostrazione soprastante). Infatti, poich\u00e9 G\u00f6del asserisce che una teoria sufficientemente potente deve contenere un predicato indecidibile, basta applicare questo risultato all'Aritmetica di Robinson, che ha finiti assiomi \"A1\",\"A2\"...,\"A6\". Sia infatti \"A\" la congiunzione di questi assiomi (A1\u2227A2\u2227A3\u2227A4\u2227A5\u2227A6) e sia \"B\" il nostro predicato indecidibile (la cui esistenza \u00e8 garantita dal teorema di G\u00f6del). Se la logica predicativa potesse dimostrare da sola che \"A\u21d2B\", ne seguirebbe (per il teorema di deduzione) che nell'aritmetica di Robinson si potrebbe dimostrare \"B\"; ma abbiamo definito \"B\" proprio come predicato indecidibile. Da qui, l'assurdo e quindi l'indecidibilit\u00e0 della logica predicativa.\nPer inciso, la logica predicativa monadica, che comprende anche i sillogismi, \u00e8 decidibile, come ha dimostrato L\u00f6wenhweim nel 1915.\nInoltre, si pu\u00f2 vedere facilmente che la logica predicativa, in generale, \u00e8 semidecidibile: \u00e8 sempre possibile dimostrare la validit\u00e0 di una formula valida, perch\u00e9 l'albero semantico contiene tutti i rami contraddittori ed \u00e8 finito. Per una formula non valida, invece, qualche ramo non contraddittorio pu\u00f2 essere infinito. Possiamo dunque determinare tutte le risposte positive, ma non tutte quelle negative."}
{"id": "54537", "revid": "765341", "url": "https://it.wikipedia.org/wiki?curid=54537", "title": "Faraone", "text": "Faraone \u00e8 il termine con cui di solito vengono indicati i sovrani dell'antico Egitto.\nEtimologia.\nIl termine deriva che a sua volta discende dall'egizio\npr:O29\n\"pr -'3\" (\"grande casa\").\nQuesto titolo non ha fatto parte della titolatura ufficiale dei sovrani egizi fino alla XXI dinastia (iscrizione dell'anno 17 di Siamon) mentre in precedenza venne usato per indicare la funzione regia (dalla XVIII dinastia) e prima ancora venne usato solamente per indicare la residenza del sovrano.\nPotere divino.\nIl faraone fu il primo esempio storico di divinit\u00e0 impersonata da un sovrano e fin dalle prime dinastie si svilupp\u00f2 il concetto del faraone figlio di Ra, per essere l'incarnazione del dio solare Horus figlio di Ra, con il compito di essere l'unico intermediario tra gli uomini e le divinit\u00e0 e quindi unico sommo sacerdote. Come tale era l'unica persona che poteva accedere alle cerimonie sacre officiate nei templi e officiava egli stesso vestito con una pelle di pantera.\nLa classe sacerdotale che eseguiva i sacri riti nei templi divini lo faceva su delega del faraone, che non poteva essere sempre presente. Alla sua morte si trasformava in Akh, saliva sulla barca di Ra e si trasformava in Osiride.\nGarante dell'ordine cosmico e incarnazione della Maat, il sovrano doveva provvedere a mantenere gli equilibri della natura e delle vicende umane secondo la volont\u00e0 degli dei, che gli avevano affidato il mondo creato, con il fine di non farlo precipitare nel Caos. Senza il faraone, popolo e dei sarebbero stati travolti dal Nun.\nEra il Signore delle acque e del Nilo, quindi ne controllava le inondazioni, proteggeva il mondo dalle malattie e dalle carestie e da lui dipendeva la prosperit\u00e0 dell'Egitto.\nIl concetto di divinit\u00e0 decadde nel Periodo tardo dove il faraone non ebbe pi\u00f9 il ruolo di mediatore con le divinit\u00e0, ruolo che fu invece assunto direttamente dalle divinit\u00e0 locali.\nPotere regale.\nLa monarchia egizia era una regalit\u00e0 sacra da cui scaturiva un gran numero di cerimonie e riti che i sovrani dovevano espletare a partire dall'incoronazione che avveniva davanti alle immagini degli dei e con la proclamazione dei loro cinque nomi di cui gli ultimi due venivano iscritti nel cartiglio, originariamente un cerchio magico chiamato Shen.\nCon questa cerimonia il conto degli anni ripartiva da zero.\nL'incoronazione generalmente avveniva alla levata eliaca di Sirio con la quale iniziavano le piene del Nilo.\nTra le numerose cerimonie officiate dal sovrano vi erano anche le riconferme ad ogni nuovo anno, le Heb-Sed e numerosi altri riti.\nEra designato, oltre che con il titolo di \"sua maest\u00e0\", anche con i titoli di \"sovrano delle Due Terre\" e \"supremo dominatore dell'Egitto\" mentre i simboli del potere regale erano la corona, lo scettro, il trono, la barba posticcia, l'ureo, il gonnellino reale chiamato \"shendjut\", e la coda di animale, generalmente di toro.\nOltre alle decisioni di tipo militare su come difendere i confini o domare rivolte, il faraone era centro unico di autorit\u00e0 sui nomi dell'Alto e del Basso Egitto ed essendo un dio vivente, padrone di ogni cosa, prendeva ogni decisione in ogni campo, politico, economico, sociale e religioso esprimendo la sua volont\u00e0 tramite i decreti reali.\nEra coadiuvato nelle sue funzioni dai nobili (spesso familiari), dal visir (generalmente scelto tra i nobili) e dai funzionari.\nLa sovranit\u00e0 era negata alle donne che solo in determinate circostanze potevano divenire \"reggenti\", per esempio di un sovrano di giovanissima et\u00e0, e successivamente nominate faraone.\nSolo quattro donne divennero sovrane: Merneith, Nefrusobek, Hatshepsut e Tausert. Non si \u00e8 certi della regalit\u00e0 di Nitokris I.\nDurante il Primo periodo intermedio si ebbe un grave indebolimento della sovranit\u00e0 del faraone, dovuta al decentramento dei poteri e alla perdita dell'usanza di affidare le cariche pi\u00f9 importanti dello Stato ai componenti della famiglia reale.\nNel Medio Regno vi fu un ritorno al potere centrale rappresentato dal faraone ma esso fu di breve durata e dopo la cacciata degli invasori Hyksos con l'inizio del Nuovo Regno la sovranit\u00e0 del faraone torn\u00f2 ad avere un sacro ruolo predominante e caratterizzato anche da grandi abilit\u00e0 fisiche come nel remare, cacciare o cavalcare.\nTerminato il Nuovo Regno inizi\u00f2 il declino del potere del sovrano che croll\u00f2 definitivamente nel 1070 a.C. con il Terzo periodo intermedio.\nLegittimit\u00e0.\nLa legittimit\u00e0 a governare era data dall'ascendenza divina ereditata per i rigidi principi di primogenitura della successione o anche acquisita dall'essere stato generato dal dio Amon-Ra, unitosi ad una donna, come per Amenofi III, sotto le sembianze del suo sposo. \nMa poteva avvenire anche per fatti prodigiosi avvenuti alla sua nascita, a sogni oppure oracoli divini come nel caso di Hatshepsut.\nSuccessione.\nIl faraone designava sovente il suo successore e il titolo veniva generalmente trasmesso al figlio della grande sposa reale, ma poteva succedergli anche il figlio della sposa secondaria oppure quello di una qualsiasi donna dell'harem.\nSe vi erano solo figlie femmine, un consorte di queste ultime poteva accedere alla successione cos\u00ec come anche il fratello del faraone deceduto.\nPer evitare rivalit\u00e0 e lotte dinastiche, il faraone poteva designare il principe ereditario associandolo come coreggente e legittimandolo cos\u00ec a governare dopo di lui.\nPoich\u00e9 non era stabilito quale dei principi potesse diventare sovrano, essi erano istruiti tutti nel medesimo modo e coabitavano nell'harem dove, crescendo insieme, rafforzavano i legami di parentela o di amicizia.\nMatrimonio.\nDurante l'Antico Regno i sovrani generalmente si univano con le principesse di Menfi per ragioni politiche e territoriali e, sempre per le medesime ragioni, successivamente sposarono anche le proprie figlie o sorelle.\nA partire dal Nuovo Regno, invece, usarono unirsi anche con donne non nobili e principesse straniere.\nUso comune.\nIl suo uso \u00e8 divenuto comune per indicare i sovrani egizi attraverso le opere di Erodoto e altri storici greci, che, prima della riscoperta archeologica, erano le sole a conservare la memoria di quella civilt\u00e0, assieme a molti riferimenti della Bibbia, a cominciare dai libri della Genesi e dell'Esodo.\nVa comunque ricordato che, sia nella Bibbia, sia nel Corano, Faraone \u00e8 nome proprio di persona del sovrano egizio che opprime il popolo d'Israele, fino al suo ritorno in patria dall'esilio, guidato da Mos\u00e8."}
{"id": "54538", "revid": "1305772", "url": "https://it.wikipedia.org/wiki?curid=54538", "title": "Satiro di Milano", "text": "Agiografia.\nNacque probabilmente a Treviri, fu avvocato, prefetto provinciale e amministratore dei beni di famiglia.\nDi lui abbiamo qualche notizia solo attraverso alcuni discorsi commemorativi del fratello Ambrogio.\nCon buona probabilit\u00e0 era fratello gemello di Ambrogio.\nFu sepolto, per volont\u00e0 del fratello, nella cappella di San Vittore in Ciel d'Oro della basilica ambrosiana, accanto alle reliquie del martire.\nCulto.\nLa Chiesa cattolica lo festeggia il 17 settembre.\nA lui \u00e8 dedicata la chiesa di Santa Maria presso San Satiro a Milano, risalente al IX secolo, ricostruita nel 1478 dal Bramante."}
{"id": "54545", "revid": "5", "url": "https://it.wikipedia.org/wiki?curid=54545", "title": "Sileni", "text": ""}
{"id": "54554", "revid": "729019", "url": "https://it.wikipedia.org/wiki?curid=54554", "title": "Isole Flegree", "text": "Le isole flegree del golfo di Napoli, ovvero Ischia, Procida, Vivara e Nisida, sono situate nel quadrante ovest della citt\u00e0 metropolitana di Napoli.\nIl nome deriva dalla comune appartenenza di queste isole all'area geologica dei Campi Flegrei.\n L'isola di Capri, pur situata nel golfo di Napoli in prossimit\u00e0 della penisola sorrentina, non viene generalmente compresa nell'arcipelago flegreo, in quanto appartenente ad un'altra area geologica.\nLe isole flegree e Capri vengono infatti definite con il nome di Arcipelago Campano (o anche \"Napoletano\"); pi\u00f9 raramente anche come \"isole partenopee\", locuzione che veniva data un tempo anche alle isole ponziane (prima dell'istituzione della provincia di Latina i rispettivi comuni afferivano infatti alla provincia di Terra di Lavoro, e prima ancora alla ex provincia di Napoli).\nIn epoca classica le isole flegree venivano chiamate, in greco, \"Pithecussae\", ovvero \"isole delle scimmie\". \nIl mito, di origine greca, racconta infatti che due briganti Cercopi di Efeso, facendosi beffe di Zeus, furono da questo puniti, trasformati in scimmie e relegati nelle isole di \"Aenaria\" (Ischia) e \"Prochyta\" (Procida).\nUn altro mito greco, contrastante con il precedente, dice che Zeus stesse combattendo con due Titani, uno chiamato Tifeo e l'altro Mimante. Lo scontro fin\u00ec con la sconfitta dei due Titani, che, per punizione, vennero sepolti sotto due blocchi di roccia: precisamente, Tifeo sotto Ischia e Mimante sotto Procida. Questa versione del mito potrebbe essere importante in quanto probabile risposta degli antichi greci al mistero (per loro) del vulcanismo dell'intera area: le terre sarebbero state cos\u00ec mutabili a causa del costante intervento di una divinit\u00e0."}
{"id": "54556", "revid": "122932974", "url": "https://it.wikipedia.org/wiki?curid=54556", "title": "Moto retrogrado", "text": "Il moto retrogrado \u00e8 il movimento che possiede un corpo celeste quando si muove nel verso opposto al moto diretto, cio\u00e8 nel verso contrario a quello normalmente atteso.\nLa definizione pu\u00f2 riguardare sia movimenti di rotazione intorno al proprio asse sia moti di rivoluzione intorno ad un altro corpo.\nLa voce \"retrogrado\" deriva dalla combinazione di due parole latine: l'avverbio \"retro\", ossia \"indietro\" e il verbo \"gradi\", ossia \"camminare\". Retrogrado, quindi, significa \"che cammina all'indietro\".\nDefinizione di moto diretto.\nNel sistema solare quasi tutti i corpi celesti ruotano, su s\u00e9 stessi o attorno al Sole, nello stesso senso in cui anche il Sole ruota su s\u00e9 stesso: ogni moto in questo verso \u00e8 chiamato diretto o progrado. Per convenzione questo senso \u00e8 stato scelto come antiorario. Ci\u00f2 implica che la direzione \"in alto\" del sistema solare, cio\u00e8 il semiasse positivo perpendicolare al piano dell'eclittica, \u00e8 quella dalla quale il moto dei pianeti intorno al Sole risulta avvenire in senso antiorario. Questa direzione \u00e8 approssimativamente quella del Polo Nord terrestre: in altri termini, un osservatore che guarda il Polo Nord terrestre dall'alto vede i pianeti del sistema solare ruotare in senso antiorario intorno al Sole.\nTutti i pianeti del sistema solare girano intorno al Sole in senso antiorario: lo stesso accade coi moti orbitali della Luna, delle lune di Marte e delle pi\u00f9 grandi lune di Giove e Saturno.\nOltre che girare in senso antiorario intorno al Sole, tutti i pianeti, tranne Venere e Urano, ruotano su s\u00e9 stessi in senso antiorario. La rotazione antioraria della Terra \u00e8 la causa del fatto che il Sole sorge ad Oriente (area intorno al punto cardinale Est). Invece su Venere il Sole sorge ad Occidente (area intorno al punto cardinale Ovest).\nMoto retrogrado.\nI moti di rotazione di un pianeta su s\u00e9 stesso cos\u00ec come quelli orbitali intorno a un altro corpo che avvengono con verso opposto a quello diretto sono detti \"retrogradi\".\nMoti di rotazione retrogradi.\nVenere e Urano, a differenza del Sole e degli altri pianeti, ruotano su s\u00e9 stessi in senso orario e costituiscono degli esempi di rotazione retrograda. Una delle ipotesi che \u00e8 stata fatta per spiegare come mai questi due pianeti siano retrogradi \u00e8 quella che in origine avessero una rotazione di tipo diretto e che a seguito di un violento impatto siano diventati retrogradi.\nVenere dopo l'impatto avrebbe mantenuto pressoch\u00e9 inalterato il suo asse ma avrebbe cominciato a ruotare in senso orario. Invece Urano, colpito in un lato, si sarebbe ribaltato per poco pi\u00f9 di 90\u00b0, prendendo a \"rotolare\" mentre percorre la sua orbita intorno al Sole, ma diventando di fatto, se ci atteniamo scrupolosamente alla definizione data, un pianeta con rotazione retrograda.\nMoti di rivoluzione retrogradi.\nPer quanto riguarda i moti di rivoluzione, alcune piccole lune, anzich\u00e9 in senso antiorario come sarebbe la norma, orbitano in senso orario intorno al loro pianeta e sono quindi chiamati satelliti retrogradi. \u00c8 una situazione che riguarda in particolar modo i pianeti gassosi: si tratta di asteroidi o di oggetti della Fascia di Kuiper che sono stati catturati da uno dei giganti gassosi o di lune originali del pianeta stesso e presentano traiettorie \"\"irregolari\", fortemente eccentriche e/o inclinate. Prendendo in considerazione i soli satelliti irregolari, ossia quelli presumibilmente catturati, ne troviamo 48 retrogradi contro 7 diretti relativamente a Giove, 18 contro 8 relativamente a Saturno e 8 contro 1 relativamente a Urano.\nUn discorso a parte merita Nettuno, che ha catturato un satellite retrogrado, Tritone, dalla Fascia di Kuiper: i sei satelliti \"irregolari\"\", con orbite cio\u00e8 fortemente eccentriche e/o inclinate, pi\u00f9 esterni rispetto a Tritone, sono, a differenza dei casi sopra riportati in cui c'\u00e8 un vistoso sbilanciamento a favore dei retrogradi, equamente divisi, 3 contro 3, tra diretti e retrogradi, facendo avanzare l'ipotesi che tra essi ci siano anche satelliti originali che hanno assunto traiettorie irregolari per via del disturbo apportato da Tritone, settima luna per grandezza del sistema solare.\nInfine anche alcune comete e piccoli asteroidi orbitano attorno al Sole con orbite retrograde.\nVerso di rotazione reale e apparente dei satelliti.\nA causa della rapida rotazione della Terra su s\u00e9 stessa in senso antiorario, i corpi celesti (fra cui anche la Luna e il Sole) sembrano muoversi sulla sfera celeste nella direzione che va da est a ovest.\nCi sono per\u00f2 delle eccezioni: la quasi totalit\u00e0 dei satelliti artificiali, come pure lo Space Shuttle, si muovono da ovest verso est. Eppure essi ruotano in senso antiorario intorno alla Terra proprio come fa la Luna e quindi sono satelliti diretti.\nIl motivo per cui, a differenza della Luna e degli altri corpi celesti, essi si muovono nel cielo in direzione ovest-est \u00e8 dovuto al fatto che essi viaggiano molto velocemente. Ad esempio, la Stazione Spaziale Internazionale compie un giro intorno alla Terra in circa 91 minuti: ci\u00f2 significa che orbita intorno alla Terra molto pi\u00f9 velocemente di quanto il nostro pianeta ruoti intorno a se stesso. La Luna invece compie un giro intorno alla Terra in circa 27 giorni e 8 ore: ci\u00f2 significa che orbita intorno alla Terra pi\u00f9 lentamente di quanto la Terra ruoti su s\u00e9 stessa. Si spiega cos\u00ec come mai la Luna si muova da est verso ovest mentre la Stazione Spaziale Internazionale si muova da ovest verso est, pur avendo entrambi un moto di rivoluzione diretto.\nLa stessa cosa accade col satellite naturale Fobos: poich\u00e9 esso orbita con moto diretto intorno a Marte impiegando per\u00f2 un tempo inferiore a quello impiegato dal pianeta per ruotare su se stesso, un osservatore posto sul suolo marziano vedrebbe Fobos muoversi da Ovest verso Est, proprio come avviene per la nostra Stazione Spaziale Internazionale. Deimos invece impiega pi\u00f9 tempo a compiere una rivoluzione intorno a Marte di quanto lo stesso impieghi a fare un giro su se stesso, quindi i due satelliti pur ruotando entrambi in senso antiorario attorno al pianeta, da Marte Fobos si muover\u00e0 da Ovest a Est, mentre Deimos di muover\u00e0 da Est verso Ovest.\nEsistono infine alcuni satelliti artificiali che orbitano la Terra in senso orario: essi quindi sono satelliti retrogradi e nel cielo si muovono da est a ovest."}
{"id": "54558", "revid": "59976", "url": "https://it.wikipedia.org/wiki?curid=54558", "title": "Orbita retrograda", "text": ""}
{"id": "54564", "revid": "2225", "url": "https://it.wikipedia.org/wiki?curid=54564", "title": "Zyclon B", "text": ""}
{"id": "54569", "revid": "125789227", "url": "https://it.wikipedia.org/wiki?curid=54569", "title": "Tallero di Maria Teresa", "text": "Il tallero di Maria Teresa \u00e8 stata una moneta molto utilizzata nei commerci mondiali in passato e che ha considerabilmente esteso la fama dell'Imperatrice Maria Teresa, che regn\u00f2 in Austria, Ungheria e Boemia dal 1740 al 1780. Nel 1753 l'Austria firm\u00f2 un trattato con il Ducato di Baviera che regolamentava il contenuto di argento fino dei talleri. Le monete prodotte successivamente portano una X dopo la data e si definiscono talleri di convenzione (\"Konventionstaler\"). Molti altri stati germanici e anche la Repubblica di Venezia si adeguarono a questa convenzione determinando il riconoscimento internazionale e il successo di questa moneta.\nDal 1780 in poi, anno di morte dell'Imperatrice, la moneta \u00e8 stata sempre emessa con la stessa data del 1780 ed \u00e8 stata coniata dalle seguenti zecche: Birmingham, Bombay, Londra, Parigi, Roma e Utrecht, oltre che dalla zecche Asburgiche di Bruxelles, Hall, G\u00fcnzburg, Karlsburg, Kremnitz, Milano, Venezia, Praga e Vienna.\nTra il 1751 e il 2000 sono stati coniati circa 389 milioni di pezzi. Dal 1946, la zecca di Vienna ne ha emessi pi\u00f9 di 49 milioni e viene tuttora prodotta.\nAll'inizio del Novecento \u00e8 stata la moneta ufficiale dell'Etiopia e nello stesso periodo la banca dell'Abissinia emetteva in Talleri anche le banconote. \u00c8 stata una delle prime monete usate negli Stati Uniti e ha probabilmente contribuito (accanto all'8 Reales spagnolo) alla scelta degli Stati Uniti di usare il dollaro come unit\u00e0 monetaria. Il tallero di Maria Teresa \u00e8 stata anche la moneta di Muscat e Oman dove le monete venivano contraddistinte dalle originali attraverso contromarche con caratteri in arabo.\nLa moneta \u00e8 anche attualmente popolare in Africa e nel Medio Oriente. \u00c8 una bella moneta d'argento con il ritratto dell'Imperatrice sul dritto e l'aquila bicefala Austro-Ungarica al rovescio.\nLa moneta prodotta dalla zecca di Vienna ha un diametro di 39,5\u00a0mm uno spessore di 2,5\u00a0mm, pesa 28,0668 grammi di cui 23,3795\u00a0g d'argento fino, pari a un titolo di 833/1000. Differenze nelle dimensioni, titolo, peso e alcuni dettagli del conio si possono ritrovare nelle monete prodotte da altre zecche su concessione della zecca di Vienna, per permettere il riconoscimento della zecca produttrice.\nIl \"Vecchio Conio\".\nCon il termine \"Vecchio Conio\" si indicano invece le monete coniate all'epoca di Maria Teresa d'Austria. Talvolta questo termine \u00e8 utilizzato anche per indicare quei con\u00ee che furono realizzati successivamente, ma comunque prima dell'accordo Italia-Austria del 1935. Infatti, dato l'alto gradimento riscontrato fra le popolazioni del Levante, il Tallero di Maria Teresa fu ripetutamente coniato in diverse zecche occidentali: Firenze lo coni\u00f2 nel 1814 e nel 1828, Venezia dal 1815 al 1835 e durante il Governo Provvisorio (1848-1849). I talleri del \"Vecchio Conio\" presentano le seguenti caratteristiche: titolo 833/1000 e diametro variabile tra i e i .\nIl \"Nuovo Conio\".\nQuesta moneta venne invece coniata dalla zecca di Roma per 25 anni, grazie all'accordo stipulato tra il governo italiano e quello austriaco il 9 luglio 1935. I talleri vennero coniati dal Regno d'Italia per la Colonia Eritrea in sostituzione del cosiddetto Tallero d'Italia. Nel 1961 l'Italia restitu\u00ec una copia dei con\u00ee alla zecca di Vienna, mentre una seconda copia venne donata al Museo della Zecca a Roma. La tiratura indicata in questo periodo fu di pezzi. Questi pezzi sono definiti \"Nuovo Conio\" per distinguerli dagli originali.\nI talleri coniati a Roma hanno le seguenti caratteristiche: titolo 835/1000; diametro di ; la legenda, sul contorno, maggiormente corposa e in rilievo; bordo sfuggente e quindi senza orlo. La zecca italiana ha inoltre differenziato il nuovo conio apportando una differenza d'immagine, aggiungendo due piccoli fili sotto le grandi piume dell'aquila asburgica sul retro delle monete.\nLa convenzione monetaria.\nCome si \u00e8 gi\u00e0 accennato, l'Austria, nel 1753, firm\u00f2 un trattato con il Ducato di Baviera per regolamentare il contenuto di argento fino dei talleri. Il segno identificativo dei talleri di convenzione o di Maria Teresa \u00e8 indicato da una X (Croce di S. Andrea), posta al rovescio, dopo la data ed \u00e8 stata impressa per ricordare la riforma monetaria \"Piede Monetario di 20 fiorini\". In base a questo accordo si decise che da un marco di Colonia, 233,8555\u00a0g di argento fino, si dovessero ricavare monete per il valore di 20 fiorini. Quindi un fiorino, qualunque fosse il suo titolo, doveva contenere 11,69277\u00a0g (233,8555:20=11,69277) d'argento fino. Per questo motivo queste monete presero il nome di Talleri di Convenzione (Konventionstaler)."}
{"id": "54571", "revid": "76963", "url": "https://it.wikipedia.org/wiki?curid=54571", "title": "K\u014d Shibasaki", "text": "Biografia.\nK\u014d Shibasaki nasce a Tokyo nel 1981, e sin da piccola dimostra di avere grande talento per la recitazione. A 12 anni viene scelta per alcune pubblicit\u00e0 giapponesi, mentre a 14 entra per la prima volta nel mondo dello spettacolo, interpretando diversi ruoli da protagonista in vari telefilm di scarso successo, che non le danno prestigio, ma che le sono serviti a entrare nel giro. \u00c8 scelta dal regista Kinji Fukasaku per un ruolo fondamentale nel film \"Battle Royale\" del 2000. L'appena diciannovenne Shibasaki interpreta la terribile Mitsuko Soma, diavolo satanico con tanto di falce e stun gun. Grazie a questa complessa interpretazione la ragazza viene richiesta per altri film, e nello stesso anno gira \"Tokyo Raiders - Nell'occhio dell'intrigo\", mentre l'anno successivo \u00e8 la volta di \"Go\" e \"Drive\".\nNel 2003 ritorna in televisione nel telefilm \"Good Luck!!\", serie di grande successo che la far\u00e0 ritornare nota al di fuori del suo continente dopo il grande successo di \"Battle Royale\", ma che le far\u00e0 rifiutare un ruolo internazionale: il regista Quentin Tarantino la sceglie infatti per un ruolo nel suo \"\", ma l'attrice giapponese non cede alla proposta del regista statunitense. La Shibasaki, impegnata con \"Good Luck!!\" e nella registrazione di nuovi brani come \"Invitation\", rifiuta a malincuore il ruolo che verr\u00e0 cancellato di Yuki, sorella gemella di Gogo Yubari, interpretata dalla celebre Chiaki Kuriyama, con la quale K\u014d e Chiaki aveva lavorato nel film \"Battle Royale\". Sarebbe dovuto, inoltre, essere il personaggio di Yuki (che significa \"neve\") ad accoltellare l'uomo d'affari ai genitali nella famosa scena e sempre lei che avrebbe dovuto vendicarsi a sua volta dopo l'uccisione di Gogo, che sarebbe dovuta avvenire davanti ai suoi occhi e in modo diverso: una sanguinante Gogo avrebbe cercato di scappare salendo le scale, ma la sposa l'avrebbe afferrata con la catena rotante, colpendola alla testa con la palla di piombo, facendola rotolare a terra morta. L'episodio in cui Yuki si vendica della sposa, venendo per\u00f2 uccisa, sarebbe dovuto comparire all'inizio del primo volume subito dopo l'uccisione di Vernita Green, e il suo titolo era \"La vendetta di Yuki\".\nGira invece il film horror \"The Call - Non rispondere\" del regista Takashi Miike, affiancata dalla celebre Anna Nagata, che interpreta il ruolo della sua migliore amica, prima vittima del misterioso killer. Shibasaki invece ricopre il ruolo di Yumi, la protagonista che risolver\u00e0 il terribile caso.\nCarriera nella musica.\nK\u014d esordisce come cantante con la \"Trust my feelings\". Successivamente interpreta una serie di brani per la televisione, molti dei quali sigle famose di celebri spot giapponesi. Con \"Rui\" e \"Nemurenai yoru wa nemuaranai yume wo\" pubblica il suo primo album, \"Mitsu\". La star diventa la cantante giapponese del momento e viene considerata l'erede di Meiko Kaji.\nIl suo singolo di maggior successo \u00e8 sicuramente \"Invitation\", nel cui videoclip la giovane K\u014d, con un insolito caschetto castano e una vestaglia blu guarda all'orizzonte da un terrazzo giapponese e lancia degli aeroplanini di carta colorata contenenti un messaggio, presumibilmente un invito, a due giovani innamorati. Uno dei due lo riceve per primo e comincia a correre alla ricerca disperata del suo amore taciuto, ma ben presto anche l'altra riceve l'insolito messaggio e corre a perdifiato. Le inquadrature si soffermano sui corpi dei giovani intenti a correre mentre la Shibasaki canta spensierata sotto un cielo celeste dalle nuvole sfumate. Finalmente i due riescono ad incontrarsi e si scambiano gli inviti. La cantante li osserva e se ne va, mentre i due si stringono lentamente le mani e l'ultimo aeroplanino vola nel cielo.\nAltri brani importanti della cantante sono \"Kage\", sigla del dorama \"Byakuyak\u014d\" del 2006, \"Ikutsuka no sora\" cantato per la colonna sonora del film \"The Call\", e \"A no hito ko no hito\". Nel videoclip di \"Katachi arumono\" la cantante \u00e8 intenta ad osservare una boccia di vetro con due pesci rossi. La forza dei sensi e del vento \u00e8 molto presente in questo video ambientato in una bellissima casa giapponese dal sapore ottocentesco e della natura, dominata dalla sensitivit\u00e0 e dalla purezza."}
{"id": "54572", "revid": "1996533", "url": "https://it.wikipedia.org/wiki?curid=54572", "title": "Cuma", "text": "Cuma (\"Cumae\" in latino) \u00e8 un sito archeologico della citt\u00e0 metropolitana di Napoli, nel territorio dei comuni di Bacoli e di Pozzuoli, localizzato nell'area vulcanica dei Campi Flegrei. Le varie campagne di scoperta hanno portato alla luce gli Scavi archeologici di Cuma che rientrano nel \"Parco archeologico dei Campi Flegrei\".\nIl nome deriva dal nome greco (\"K\u00fdm\u0113\"), che significa \"onda\", \nGeografia.\nLa citt\u00e0 di Cuma era interamente protesa verso l'acropoli, la parte alta di ogni citt\u00e0 greca, posta in una posizione geografica molto favorevole, cio\u00e8 su una collina e in prossimit\u00e0 del mare. Inoltre questa ospitava il tempio di Giove.\nGeologia.\nIl rilievo su cui si colloca l'acropoli di Cuma (h. ) \u00e8 costituito verso nord e verso est da lave trachitiche precalderiche associate a brecce e scorie riferibili al \"Primo Periodo Flegreo\" (datate fra i e i anni fa), mentre il suo nucleo e la sua parte orientale e meridionale \u00e8 caratterizzata da tufi gialli postcalderici del \"Secondo Periodo Flegreo\" (datati - anni fa), resti del vulcano primordiale dei Campi Flegrei il cui cratere (avente un diametro di 15 chilometri circa ed epicentro Pozzuoli) \u00e8 costituito dai monti di Licola - San Severino, dalla dorsale settentrionale di Quarto, dalla collina dei Camaldoli, dalla collina di Posillipo, e dal Monte di Procida.\nStoria.\nIl territorio dove sorse questa colonia greca fu abitato fin dall'et\u00e0 preistorica e protostorica. Fra tutte le colonie elleniche della Magna Grecia, Cuma posta sul litorale campano di fronte all'isola di Ischia, era una delle pi\u00f9 antiche e pi\u00f9 lontane dalla madrepatria.\nLa citt\u00e0, come evidenziano le pi\u00f9 recenti evidenze archeologiche, \u00e8 stata fondata negli anni a cavallo della met\u00e0 dell'VIII secolo a.C..\nSecondo la leggenda, i fondatori di Cuma furono gli Eubei di Calcide, che sotto la guida di Ippocle di Cuma (\u00e8 dibattuto se si sia trattato di Cuma euboica o di Cuma eolica) e Megastene di Calcide, scelsero di approdare in quel punto della costa perch\u00e9 attratti dal volo di una colomba o secondo altri da un fragore di cembali.\nTali fondatori trovarono un terreno particolarmente fertile ai margini della pianura campana. \nPur continuando le loro tradizioni marinare e commerciali, i coloni di Cuma rafforzarono il loro potere politico ed economico proprio sullo sfruttamento della terra ed estesero il loro territorio contro le mire dei popoli confinanti.\nCuma fu la colonia che diffuse in Italia la cultura greca, diffondendo l'alfabeto Calcidese, che venne assimilato e fatto proprio dagli Etruschi e dai Latini.\nIntimamente legato a Cuma \u00e8 il mito della Sibilla Cumana. \nGi\u00e0 dal terzo libro dell'Eneide \u00e8 scritto che Enea, se vorr\u00e0 finalmente trovare la terra destinata al suo popolo dagli dei, dovr\u00e0 recarsi ad interrogare l'oracolo di Cuma (\"Eneide\", III, 440-452).\nAttualmente l'antro della Sibilla costituisce un'attrazione turistica di notevole interesse.\nTante furono le battaglie che i Cumani combatterono per difendere la propria terra dagli attacchi degli Etruschi di Capua, degli Aurunci e dalle popolazioni interne della Campania. \nCol passare del tempo, Cuma stabil\u00ec il suo predominio su quasi tutto il litorale campano fino a Punta Campanella, raggiungendo il massimo della sua potenza.\nLa riscossa dei popoli confinanti, per\u00f2 non si lasci\u00f2 attendere a lungo, infatti nel 524 a.C. gli Etruschi di Capua formarono una lega con altre popolazioni, per conquistare Cuma ed espandersi sia territorialmente che commercialmente. Lo scontro si risolse favorevolmente per i Cumani, grazie anche all'abilit\u00e0 strategica del futuro tiranno Aristodemo, detto \"Malakos\", ossia l'effeminato.\nDopo questa battaglia ne seguirono altre due vittoriose per i Cumani, una prima accanto ai Latini nella Battaglia di Aricia contro gli Etruschi ed una seconda nel 474 a.C. al fianco dei Siracusani i quali avevano inviato la loro flotta sempre contro gli Etruschi, riuscendo definitivamente a cacciarli dalla Campania. Scontro ricordato come battaglia di Cuma.\nLe gloriose vittorie della colonia ne avevano accresciuto il prestigio, tanto che a quanto riferisce Diodoro Siculo, col nome di 'campagna di Cuma' si soleva indicare tutta la regione dei Campi Flegrei.\nLa fortuna di Cuma tuttavia non resist\u00e9 a lungo poich\u00e9, intorno al 421 a.C., soccombette all'avanzata dei Campani che la conquistarono.\nTarquinio il Superbo, l'ultimo re di Roma, visse gli ultimi anni della sua vita in esilio a Cuma dopo l'instaurazione della Repubblica romana.\nNella conquista romana della Campania, a Cuma fu data (nel 334 a.C.) la \"civitas sine suffragio\" e quando, oltre un secolo dopo, Annibale tent\u00f2 in ogni modo di conquistarla insieme a Puteoli, essa gli si oppose risolutamente infliggendo, presso \"Hamae\" (che alcuni studiosi identificano nei dintorni dell'attuale Torre di Santa Chiara, mentre altri pi\u00f9 al nord, verso il Volturno) una dura sconfitta alle truppe di Capua che si allearono coi Cartaginesi (215 a.C.).\nDa allora Cuma si serv\u00ec della lingua latina nei suoi atti ufficiali e fu fedele alleata di Roma di cui divent\u00f2 \"municipium\". Sempre nel 215 a.C., ai 300 cavalieri campani che avevano compiuto il servizio militare in Italia e si erano recati a Roma, venne concessa la cittadinanza romana e vennero iscritti nel municipio di Cuma.\nIn quel periodo la Campania era in pieno sviluppo economico e Cuma, che da un lato godeva di un'ottima posizione strategica per le azioni militari, dall'altro soffriva per la difficile comunicazione commerciale dovuta dalla presenza della Silva Gallinaria e degli acquitrini da cui era circondata.\nDurante le guerre civili Cuma fu una delle pi\u00f9 valide roccaforti che Ottaviano oppose a Sesto Pompeo, ma dopo la vittoria di Ottaviano, essa divent\u00f2 posto di riposo e di quiete, un rifugio dalla vita tempestosa ed agitata di Puteoli, citt\u00e0 tanto tranquilla che Giovenale, nella III satira, non pu\u00f2 fare a meno di invidiare ad un suo amico.\nIn seguito divenne uno dei maggiori centri del Cristianesimo campano e baluardo di civilt\u00e0. \n\u00c8 anche il posto dove, secondo la tradizione, fu ispirato da una visione \"Il Pastore di Hermas\", uno dei primi scritti cristiani.\nDurante la guerra tra Goti e Bizantini, Cuma fu a lungo teatro di alterne vicende della lotta. Cadde sotto il potere dei Bizantini e nel 558 d.C. fu fortificata dal prefetto della flotta Flavio Nonio Erasto, finch\u00e9, dopo l'invasione longobarda, fu governata prima dal Ducato di Benevento e poi dai Duchi di Napoli (717).\nLe scorrerie dei Saraceni le diedero il colpo di grazia. Insediati sull'acropoli dove potevano trovare un rifugio sicuro nelle gallerie del monte, i pirati seminarono a lungo il terrore nel golfo di Napoli, finch\u00e9 i Napoletani nel 1207 sotto il comando di Goffredo di Montefuscolo, riuscirono a porre fine alle razzie e alle incursioni, stanando i Saraceni nei loro covi, liberando cos\u00ec, a loro dire, il golfo. Con questo pretesto, che probabilmente nasconde interessi economici, la citt\u00e0 fu distrutta. Numerosi cumani fuggiaschi trovarono ospitalit\u00e0 a Giugliano, insieme con il Clero ed il Capitolo Cattedrale, trasferendovi anche il culto di San Massimo e Santa Giuliana.\nDa quel momento Cuma fu pressoch\u00e9 disabitata, l'interramento delle acque del Clanis e del Volturno fece in modo che la citt\u00e0 ed il suo territorio, soprattutto nella parte bassa, diventassero un grande pantano. Per secoli vi fu lungo tutto il litorale di Licola una palude, infine bonificata dai Borbone con la costruzione dei \"Regi Lagni\" (la denominazione di \"Regi Lagni\" \u00e8 dovuta all'omaggio fatto alla dinastia regnante che commission\u00f2 i lavori di riassetto idraulico del territorio; infatti il Clanis, che in antico sfociava nel Lago di Patria, fu irregimentato e portato a sfociare 9\u00a0km pi\u00f9 a nord, a Pinetamare).\nDurante la seconda guerra mondiale fu sfruttata per la sua posizione strategica e usata come bunker per l'utilizzo di cannoni."}
{"id": "54573", "revid": "117537565", "url": "https://it.wikipedia.org/wiki?curid=54573", "title": "Cianoformiato di metile", "text": "Il cianoformiato di metile \u00e8 un estere; era il principio attivo dello Zyklon A, un insetticida prodotto durante la seconda guerra mondiale. \nLa sua produzione venne bandita dal Trattato di Versailles, poich\u00e9 poteva essere usato come composto intermedio nella produzione di gas velenosi, come il tristemente noto Zyklon B, usato dalla Germania nazista come gas tossico nei campi di sterminio."}
{"id": "54574", "revid": "26630", "url": "https://it.wikipedia.org/wiki?curid=54574", "title": "Isole Aran", "text": "Le isole Aran (\"Oile\u00e1in \u00c1rann\" in irlandese, \"Aran Islands\" in inglese) sono un gruppo di tre isole situato all'imbocco della baia di Galway, nella Repubblica d'Irlanda. Sebbene siano pi\u00f9 vicine e simili come paesaggio al Clare, amministrativamente fanno parte della contea di Galway.\nIn ordine di grandezza o, se si preferisce, da ovest verso est sono:\nGeografia e geologia.\nL'isola principale \u00e8 Inis M\u00f3r con una popolazione di 831 persone. Il porto Cill R\u00f3n\u00e1in \u00e8 l'abitato principale dell'isola (270 abitanti). La seconda in termini di grandezza \u00e8 Inis Me\u00e1in che \u00e8 la meno popolata delle tre (187 abitanti) e la pi\u00f9 piccola e pi\u00f9 orientale \u00e8 Inis O\u00edrr (anche \"Inis Oirtheach\") con 262 abitanti.\nLe isole sono formate quasi interamente da materiale calcareo, molto affine a quello del Burren, situato sulla terraferma irlandese poco pi\u00f9 a sud, che non alle formazioni granitiche del pi\u00f9 vicino Connemara: evidentissima questa conformazione geologica nella parte di Inishmore chiamata \"Wormhole\", una scogliera calcarea a picco sul mare.\nSu Inis M\u00f3r si trovano diverse fortificazioni risalenti all'et\u00e0 del ferro fra le quali spiccano D\u00fan Aengus (\"D\u00fan Aonghasa\") e D\u00fan D\u00fachathair.\nCelebri delle tre isole, specialmente la maggiore, sono gli \"Aran sweaters\", maglioni di lana con motivi che variano a seconda delle famiglie del posto. Secondo la tradizione ogni famiglia usava un suo proprio motivo diverso dalle altre di modo che se un pescatore fosse perito in mare sarebbe stato possibile riconoscerlo dal maglione che indossava.\nLe isole sono raggiungibili in traghetto da Doolin, presso le Cliffs of Moher, nel Clare, oppure da Ros a' Mh\u00edl, nella Contea di Galway.\nIl modo pi\u00f9 emozionante di raggiungere le isole \u00e8 per via aerea, a bordo di uno dei piccoli BN2A Islander della compagnia Aer Arann. L'aeroporto sulla terraferma \u00e8 il Connemara Airport, in localit\u00e0 Indreabh\u00e1n a poca distanza da Galway. Il volo dura circa 10 minuti (costo circa 40 Euro a/r nel 2007).\nUna volta nelle isole, il mezzo di trasporto migliore per godere appieno delle bellezze del luogo \u00e8 un lento giro in bicicletta\nCultura ed economia.\nLe tre isole sono sempre state una roccaforte della lingua irlandese, ancora oggi parlata correntemente, e sono quindi un'importantissima oasi Gaeltacht. Raggiunte dalla corrente elettrica e da servizi mediatici solo molto recentemente, stanno un po' perdendo questa loro fortissima tradizione, sia per i servizi televisivi di alcuni canali che trasmettono esclusivamente in inglese, sia per la tendenza delle nuove generazioni a raggiungere la terraferma e ad abbandonare il luogo di nascita.\nLa popolazione delle Aran ha un comportamento ambiguo con i visitatori: generalmente tendono a parlare coi visitatori, ma sempre con un certo spirito conservativo della loro fortissima cultura, divenendo improvvisamente distaccati in alcune occasioni. Quest'ultimo comportamento \u00e8 determinato anche dal fatto che le isole sono abbastanza piccole, e questo fa s\u00ec che gli abitanti si conoscano molto bene tra loro, e considerino spesso gli estranei come degi intrusi nella loro normale vita sociale..\nLe principali attivit\u00e0 economiche sono la pesca e il turismo, cui si aggiungono forme abbastanza primitive di agricoltura e allevamento del bestiame. Fatto abbastanza particolare, la presenza di terreni oggi coltivabili o adibiti a prato grazie ad un estenuante lavoro fatto nei secoli dagli abitanti delle isole, che rimossero parti pietrose dell'isola a mano o coltivarono le fessure delle rocce calcaree, fertilizzando il terreno con alghe marine e altri tipi di particolare flora oceanica.\nI maglioni e i \"curragh\".\nSulle Aran si producono maglioni che nell'arco del XX secolo hanno accresciuto notevolmente la loro fama anche a livello mondiale.\nFatti con della lana abbastanza grezza, si caratterizzano per i disegni formati da vari stili (circa 5-6) che percorrono il maglione in maniera verticale, comprendendo spesso anche le maniche.\nI \"curragh\", particolari piccole imbarcazioni tipiche dell'Irlanda occidentale, sono presenti con molte particolarit\u00e0 del luogo: vengono costruiti con un'impalcatura molto leggera e ricoperti di materiale bituminoso. Affidabilissimi nel maltempo tipico che affligge le zone, sono comunque assolutamente poco resistenti agli urti e talmente leggeri che i pescatori delle Aran non possono indossarvi scarpe, ma solo particolari calzature fatte con materiale di capra, chiamate \"pampooties\"."}
{"id": "54575", "revid": "181699", "url": "https://it.wikipedia.org/wiki?curid=54575", "title": "Golden Globe Award", "text": ""}
{"id": "54582", "revid": "409613", "url": "https://it.wikipedia.org/wiki?curid=54582", "title": "Carlo V e i papi", "text": "La vita di Carlo d'Asburgo si svolse sotto il pontificato di ben dieci Pontefici, con la maggior parte dei quali l'Imperatore intrattenne rapporti difficili e conflittuali.\nLe ragioni di conflittualit\u00e0.\nLa ragione della conflittualit\u00e0 dei rapporti tra il papato e Carlo V aveva origine essenzialmente nella posizione e negli intendimenti dei due rispettivi ruoli: da una parte vi era il secolare atteggiamento dei pontefici a difesa del proprio potere temporale e della propria integrit\u00e0 territoriale, unitamente alle persistenti ingerenze nelle funzioni imperiali soprattutto a seguito del sorgere del luteranesimo in Germania. Dall'altra vi era la necessit\u00e0 di Carlo V, il quale si riteneva primo difensore della Chiesa cattolica, di avere il Papa come alleato permanente a sostegno della sua politica di egemonia europea nel quadro della sua visione di Impero universale a guida asburgica.\nOvviamente le due posizioni erano difficilmente conciliabili. Soltanto le circostanze che di volta in volta si presentarono, andarono a determinare le alleanze e i conflitti tra i due personaggi.\nStoricamente i rapporti tra il Papato e l'Impero erano stati sempre piuttosto turbolenti. Tranne il periodo altomedievale, coincidente con la formazione dell'Impero carolingio, nel quale il Papa e l'Imperatore erano mossi da un comune interesse di dare delle regole certe per la convivenza delle popolazioni europee che man mano venivano a contatto con le realt\u00e0 culturali di cui il Cristianesimo era portatore. In seguito i rapporti divennero altamente conflittuali a causa del desiderio di predominio da una parte e dall'altra delle due entit\u00e0 sia in campo spirituale che in quello temporale.\nIl culmine dei conflitti tra papato e impero si ebbe nel periodo della cosiddetta \"lotta per le investiture\" e che si protrasse fino al periodo della dominazione sveva allorquando il Papa eman\u00f2 la scomunica nei confronti dell'Imperatore Federico II Hohenstaufen. Nacquero cos\u00ec i due schieramenti: guelfi e ghibellini, i primi sostenitori del papato e i secondi dell'impero.\nDopo un periodo di relativa calma, le velleit\u00e0 imperiali risorsero per mano di Federico III d'Asburgo prima e di Massimiliano I poi, per concentrarsi, infine, nelle mani di Carlo V, in ci\u00f2 sostenuto dal pensiero e dall'opera del proprio gran cancelliere Mercurino Arborio di Gattinara, grande giurista piemontese.\nAlessandro VI (1492-1503).\nCarlo nacque nell'anno giubilare sotto il pontificato di Alessandro VI (Rodrigo Borja de Borja), spagnolo. Questo papa non ebbe nessun rapporto diretto con l'imperatore in quanto mor\u00ec quando egli aveva appena tre anni.\nPio III (1503).\nPapa Pio III (Francesco Todeschini Piccolomini), toscano, il suo pontificato dur\u00f2 appena 26 giorni.\nGiulio II (1503-1513).\nQuando il cardinale Giuliano Della Rovere fu eletto papa nel 1503 con il nome di Giulio II, aveva gi\u00e0 sessant'anni. Fu il classico Papa-Re che riteneva suo dovere ricorrere anche alle armi pur di mantenere sicuri i confini del proprio Stato. Il nuovo papa si mise spesso al centro della scacchiera politica europea, prima con la \"Lega di Cambrai\" (1508), poi con la \"Lega Santa\" (1512). Anche questo pontefice ebbe solo un rapporto indiretto con la vita di Carlo V, nel senso che le sue azioni si ripercossero anche nei decenni successivi quando Carlo divenne Imperatore.\nPer esempio, Giulio diede l'avvio al XVIII Concilio ecumenico, il Lateranense V, indetto per contrastare l'atteggiamento scismatico della Chiesa francese. Questo Concilio si rivel\u00f2 l'ultima occasione (perduta) della Chiesa di Roma per introdurre al suo interno quei correttivi che tutti auspicavano e che, probabilmente, avrebbero impedito l'insorgere del luteranesimo a cui l'Europa avrebbe assistito soltanto qualche anno pi\u00f9 tardi.\nQuando Giulio II mor\u00ec, il 22 febbraio 1513, Carlo d'Asburgo stava appena uscendo dall'infanzia e muoveva i primi passi nell'adolescenza, affidato alla zia Margherita d'Asburgo e al vescovo Adriaan Florensz di Utrecht. Di certo il Papa sapeva della sua esistenza, ed anzi colse il pericolo di un'unione di Spagna e Impero nel giovane Duca di Borgogna. Per questo stabil\u00ec con una bolla, poi annullata da Leone X, che la Spagna avrebbe dovuto consegnare Napoli alla Santa Sede in caso di unione personale con l'Impero. I due comunque non si incontrarono mai.\nLeone X (1513-1521).\nIl cardinale Giovanni de' Medici, fiorentino, fu eletto al soglio pontificio il 9 marzo 1513 a 38 anni.\nLa sua vita politica fu costantemente contrassegnata dall'altalenarsi di sentimenti filofrancesi e filoimperiali. Questa incertezza era dovuta al fatto che il pontefice guardava pi\u00f9 agli interessi personali e della sua famiglia fiorentina che a quelli della Chiesa, di conseguenza si orientava, di volta in volta, dove i suoi interessi venivano accolti pi\u00f9 favorevolmente.\nSottovalut\u00f2 la protesta del monaco tedesco Martin Lutero, quando nel 1517 affisse alle porte della cattedrale di Wittenberg le sue 95 tesi destinate a diventare il punto di partenza della Riforma protestante.\nQueste tesi erano allo studio di Lutero, probabilmente, gi\u00e0 da tempo. Ma la decisione di renderle pubbliche proprio nell'autunno del 1517 fu dovuta principalmente al fatto che Papa Leone, dopo aver chiuso, nel marzo dello stesso anno, il Concilio Laterano V con un sostanziale nulla di fatto, aveva rilanciato la raccolta di fondi per la costruzione della grande basilica vaticana. Questa raccolta di fondi si basava sulla vendita delle indulgenze, promettendo la immediata salvezza delle anime dei defunti dalle pene del Purgatorio in cambio del versamento di danaro da parte dei parenti in vita.\nLeone X condann\u00f2 la posizione di Lutero e lo invit\u00f2 a rientrare nelle regole della Chiesa di Roma. Tale invito rest\u00f2 inascoltato per cui si apr\u00ec un lungo periodo nel quale Papa Leone e Martin Lutero si scambiarono inviti e sollecitazioni da una parte e fermi rifiuti dall'altro. Il triennio 1518-1520 vide i due personaggi impegnati in questo scontro, nel quale si innest\u00f2 un altro evento destinato ad aprire altri fronti di tensione internazionale, sia sul piano politico-militare che su quello religioso: a seguito della morte il 12 gennaio 1519 dell'Imperatore Massimiliano d'Asburgo, infatti, i principi tedeschi si apprestavano ad eleggere il nuovo Imperatore. I candidati erano Francesco I, Re di Francia, e Carlo d'Asburgo, erede di Massimiliano per i possedimenti austriaci, gi\u00e0 Re di Spagna e Duca di Borgogna con sovranit\u00e0 sul Lussemburgo, le Fiandre ed i Paesi Bassi. Come sappiamo prevalse Carlo, che divenne Carlo V d'Asburgo.\nLeone X si era schierato a favore della candidatura del Re di Francia temendo l'enorme concentrazione di potere nelle mani del sovrano ispano-asburgico, soprattutto perch\u00e9 Francesco I avrebbe potuto garantire il governo dei Medici a Firenze e, pi\u00f9 in generale, il controllo mediceo su tutta la Toscana. Inoltre, il Pontefice riteneva che la sua preoccupazione, circa l'enorme concentrazione di potere nelle mani di Carlo, era condivisa anche dalla moltitudine di piccoli stati o citt\u00e0-stato che formavano la Germania e che avrebbero visto vacillare la propria indipendenza una volta eletto l'Asburgo.\nNel corso delle trattative tra gli Elettori imperiali, per\u00f2, quando si cominci\u00f2 a profilare la sconfitta del Re di Francia, il Papa tent\u00f2 di riavvicinarsi alla posizione di Carlo, senza troppa fortuna vista l'irritazione della corte ispano-asburgica verso la Curia romana, la cui politica era caratterizzata da questi rovesciamenti di alleanze. Il mancato riavvicinamento fu fonte di notevole preoccupazione per Papa Leone, soprattutto nella prospettiva di non poter garantire gli interessi medicei non solo in Toscana, ma anche nelle maggiori piazze finanziarie d'Europa (ove i banchieri fiorentini erano massicciamente presenti) che si trovavano tutte sotto il controllo imperiale.\nAll'indomani dell'elezione imperiale di Carlo d'Asburgo, vi fu una recrudescenza della disputa dottrinaria tra il Papa e Lutero. All'ennesimo rifiuto di quest'ultimo di recarsi a Roma per dar conto della sua posizione, Leone X emise una condanna, nel 1520, verso le formulazioni di fede sostenute da Lutero, promulgando la ben nota Bolla \"\"Exsurge Domine\", bruciata dallo stesso Lutero sulla piazza di Wittenberg alla presenza e con l'approvazione di tutta la cittadinanza. Il Pontefice fu costretto, quindi, a ricorrere alla scomunica verso il monaco tedesco, invitando, contemporaneamente, l'Imperatore ad emettere le conseguenti sanzioni civili.\nL'Imperatore, prima di applicare le sanzioni richieste dal Papa, volle convocare Lutero alla Dieta di Worms per ascoltare le sue ragioni e convincerlo a ritrattare. L'Imperatore sapeva bene che le tesi sostenute dal monaco stavano riscuotendo gi\u00e0 molto consenso, e che da neoeletto aveva necessit\u00e0 di mostrarsi aperto alle istanze che salivano dalle popolazioni da lui governate.\nAlla Dieta di Worms, tenutasi nell'anno 1521, non vi fu il risultato sperato. L'Imperatore condann\u00f2 Martin Lutero, guadagnandosi il titolo di difensore della fede cattolica (\"Defensor Fidei\") contro il luteranesimo, che Papa Leone volle attribuirgli. La conseguenza fu la stipula di un'alleanza politica. Leone X, abbandonando ogni esitazione, si schier\u00f2 definitivamente a fianco dell'Imperatore, approfittando anche delle sconfitte di Francesco I in Navarra e in Lombardia, nella prima guerra tra i due sovrani. Ma l'alleanza fu dettata anche da un'altra considerazione che vedeva nella Francia un ostacolo alla politica di espansione territoriale dello Stato Pontificio in Italia. La Casa d'Austria, invece, manifestava un sostegno pi\u00f9 concreto agli interessi della Chiesa di Roma, oltre a quelli personali della famiglia de' Medici di cui il Pontefice rappresentava \"magna pars\"\".\nPapa Leone riteneva, inoltre, che i possedimenti spagnoli nell'Italia meridionale potessero costituire un valido contrasto all'espansione dei Turchi Ottomani nell'area del Mediterraneo, mentre l'Imperatore stesso poteva costituire un valido argine all'espansione del luteranesismo in Europa. In cambio della cacciata dei francesi dall'Italia settentrionale e del ripristino della signoria medicea a Firenze, il Papa offr\u00ec sostegno economico e l'incoronazione imperiale. Questa alleanza consent\u00ec al Papa di riconquistare Parma e Piacenza, ed i francesi furono effettivamente cacciati dall'Italia del Nord. Ma Leone X non vide i frutti di questa sua alleanza per l'improvvisa morte, avvenuta il 1\u00ba dicembre 1521, a soli 46 anni.\nAdriano VI (1522-1523).\nLa successione di Leone X fu caratterizzata da un notevole lavoro diplomatico anche per l'inserimento sulla scena di Enrico VIII, Re d'Inghilterra. Carlo V, al fine di evitare che il nuovo Pontefice potesse adottare la stessa politica ambigua del suo predecessore, appoggiava la candidatura del cardinale Giulio de' Medici, persona che riteneva a s\u00e9 fedele. Ovviamente tale candidatura era osteggiata dal re di Francia.\nIl Conclave si apr\u00ec il 27 dicembre 1521 ed i lavori si conclusero tredici giorni dopo, allorquando lo stesso Cardinal Giulio de' Medici, bench\u00e9 candidato, al fine di superare lo stallo dovuto ai veti incrociati, propose l'elezione di Adriaan Florensz, fiammingo di Utrecht, vescovo di Tortosa una cittadina spagnola della Catalogna.\nBench\u00e9 straniero e neppure presente in conclave, fu accettato dal Sacro Collegio e il 9 gennaio 1522 fu eletto papa con grande compiacimento di Carlo V del quale il nuovo Pontefice era stato precettore, pensando di poter instaurare con lui un rapporto preferenziale se non un'aperta ed immediata alleanza. Adriano aveva 63 anni, era un uomo di umili origini ma laureato all'Universit\u00e0 di Lovanio e non per caso fu scelto dall'Imperatore Massimiliano quale precettore del nipote Carlo.\nLa sua integrit\u00e0 morale era fuori discussione ed egli la manifest\u00f2 subito, appena ricevuta la nomina, affermando di accettare solo per obbedienza e non per ambizione. Indugi\u00f2 molto in Spagna prima di intraprendere il viaggio che lo avrebbe condotto a Roma. Nelle more, sia l'Imperatore che il Re di Francia cercarono di portare il nuovo Pontefice dalla propria parte, cos\u00ec come anche Enrico VIII. Ma nessuno riusc\u00ec nello scopo.\nAdriano fece capire subito che intendeva mantenere la sua neutralit\u00e0, la quale non aveva nessun significato temporale ma che era ispirata soltanto dalla sua veste di capo della Chiesa Cattolica e, quindi, Pastore di tutti i cristiani. Impront\u00f2 le linee del suo pontificato al pi\u00f9 alto rigore morale, trasformando la corte vaticana in una specie di monastero, con una politica di spesa estremamente rigorosa.\nIl dialogo tra l'Imperatore e il Papa si rivel\u00f2 subito molto difficile e irto di incomprensioni. Infatti, mentre Carlo V cercava di mettere in cattiva luce il Re di Francia agli occhi del Papa, questi parlava un linguaggio conciliante e teso ad una larga alleanza per la lotta verso il comune nemico costituito dall'Impero ottomano che Egli considerava il vero nemico dell'Europa e della cristianit\u00e0.\nAdriano aveva ereditato, suo malgrado, l'alleanza con l'Imperatore dal suo predecessore, per cui trovava difficolt\u00e0 a rimuovere questo vincolo. Proclam\u00f2, pertanto, una tregua triennale in tutto il mondo cristiano, concedendo comunque a Carlo di poter riunire nella sua persona il titolo di Gran Maestro dei tre ordini cavallereschi di Santiago, Alc\u00e0ntara e Calatrava, con conseguente enorme potere di controllo politico ed economico su tutta la Spagna.\nIl Re di Francia, invece, all'indomani dell'elezione di Adriano, visto che non riusciva nell'intento di stringere un'alleanza preferenziale con il Pontefice, assunse atteggiamenti e iniziative tali da entrare in contrasto con la Santa Sede. Si rifiutava di riconoscere Adriano come Papa solo perch\u00e9 era stato precettore di Carlo d'Asburgo. Inoltre, minacciava d'impedire la raccolta delle decime a favore della Chiesa di Roma. Infine, cominci\u00f2 a tessere una trama occulta con la Curia romana avente come scopo un'ipotetica riconquista del Regno di Napoli, ritenendosi erede dei vecchi possedimenti angioini finiti nelle mani degli aragonesi. Questi comportamenti di Francesco I, tutt'altro che concilianti, indussero il Papa a schierarsi apertamente con l'Imperatore. Nei mesi di luglio e agosto del 1523 si form\u00f2 una grande coalizione antifrancese, comprendente Carlo V, Enrico VIII, Ferdinando d'Asburgo, il Papa, Venezia, Firenze, Genova e Milano, che entr\u00f2 in guerra quando Francesco I invase l'Italia.\nIl Papa non pot\u00e9 vedere i frutti di questa alleanza perch\u00e9 una malattia lo condusse rapidamente alla morte il 14 settembre 1523.\nClemente VII (1523-1534).\nIl conclave che si apr\u00ec sul finire di settembre del 1523 era destinato a durare molto a lungo. Ancora non si erano spenti gli echi delle dispute del conclave precedente, che il Sacro Collegio fu chiamato nuovamente per eleggere il successore di Papa Adriano.\nIl papabile pi\u00f9 accreditato era il Cardinal Giulio de' Medici, fiorentino, grande elettore di Papa Adriano. A lui si opponeva la candidatura di Alessandro Farnese sostenuto da tutto il gruppo dei cardinali francesi, intenzionati, questa volta, a non lasciarsi sfuggire l'elezione di un papa favorevole a Francesco I.\nMa all'interno del Sacro Collegio esisteva una terza componente che faceva capo alla famiglia di Pompeo Colonna, tutt'altro che favorevole ai Medici. Il cardinal Farnese e Giulio de' Medici riuscirono a trovare un accordo per cui quest'ultimo fu eletto il 19 novembre 1523, cinquanta giorni dopo l'apertura del Conclave, e fu incoronato il giorno 26 con il nome di Clemente VII. Aveva 45 anni.\nA differenza del cugino suo predecessore, Giulio aveva dato prova, negli anni passati, di notevoli doti diplomatiche e ragguardevoli conoscenze di politica economica, bene operando all'interno della Camera Apostolica. La prima iniziativa del nuovo Papa fu quella di rendersi promotore di una pace universale. A tal fine invi\u00f2 come ambasciatore alle corti di Spagna, Inghilterra e Francia, l'Arcivescovo di Capua Nicol\u00f2 Schomberg, ma la missione fall\u00ec. Infatti, nel 1524 il Re di Francia riprese le ostilit\u00e0 contro l'Imperatore: riconquist\u00f2 fulmineamente il milanese, Parma e Piacenza, e mise sotto un duro assedio la citt\u00e0 di Pavia, dando l'impressione che la guerra stesse volgendo definitivamente a favore dei francesi.\nClemente VII, che aveva ereditato l'alleanza con Carlo V dal suo predecessore Adriano VI, si convinse che l'Imperatore fosse sul punto di essere sconfitto definitivamente. Per non esserne travolto, rischiando magari una nuova perdita della Signoria di Firenze e della Toscana da parte dei Medici, effettu\u00f2 nel 1525 un rovesciamento di alleanza, offrendo il suo appoggio al Re di Francia e ricevendone in cambio la restituzione delle citt\u00e0 di Parma e Piacenza e la garanzia del ripristino della Signoria dei Medici in Toscana, dopo la cacciata avvenuta nel 1498. Francesco I avrebbe ottenuto anche il diritto di passaggio per le proprie truppe attraverso lo Stato Pontificio, per poter raggiungere Napoli e tentarne la riconquista, ma il lungo assedio alla citt\u00e0 di Pavia cost\u00f2 la sconfitta al Re di Francia, il quale fu addirittura catturato e condotto prigioniero a Madrid, mentre l'esercito francese fu pressoch\u00e9 annientato.\nClemente VII, sorpreso dall'inattesa sconfitta dell'alleato francese e temendo ritorsioni da parte dell'Imperatore, decise un altro rovesciamento di alleanza cercando di passare nuovamente nel campo degli imperiali. Era evidente, per\u00f2, che una trattativa diretta con Carlo V era impensabile anche per un Pontefice, dati i precedenti. Cerc\u00f2 quindi di aggirare l'ostacolo, stringendo alleanza con il Vicer\u00e9 di Napoli Consalvo di Cordova il \u00abGran Capitano\u00bb, al quale propose il riconoscimento da parte della Santa Sede delle pretese imperiali sul Ducato di Milano, in cambio della tutela della difesa dei diritti dello Stato Pontificio e dei Medici su Firenze. L'alleanza, per\u00f2, avrebbe dovuto essere ratificata dall'Imperatore entro quattro mesi, cosa che non avvenne a causa della diffidenza di Carlo V verso un personaggio che non solo non rispettava le alleanze, ma addirittura le usava ad uso esclusivo degli interessi della sua famiglia e suoi personali.\nNei mesi immediatamente successivi a questa profferta del Papa si apr\u00ec una trattativa segreta tra la Curia romana e il Re prigioniero a Madrid, per la composizione di una nuova alleanza contro Carlo V. La qual cosa indusse Francesco I a sottoscrivere nel gennaio del 1526 l'umiliante Trattato di Madrid, pur di rientrare in Francia e cercare la rivincita. Nella tarda primavera di quell'anno, mentre Carlo V inviava ambasciatori a Roma con l'intento di formalizzare l'alleanza con il Pontefice sulla scorta delle offerte fattegli pervenire l'anno precedente, Clemente VII cominci\u00f2 a muoversi nella direzione opposta, dando la propria adesione alla nuova alleanza che Francesco I costitu\u00ec attraverso la Lega di Cognac, assieme alla Repubblica di Venezia, il Ducato di Milano e Firenze. Il Papa invi\u00f2 uno scritto a Carlo V per spiegare l'ultimo cambio di alleanza (giugno 1526).\nContemporaneamente a questi avvenimenti sorse un conflitto all'interno della Curia romana tra il cardinale Pompeo Colonna, filoimperiale, e il Papa. Il Colonna apr\u00ec addirittura un conflitto armato contro il Papa all'interno delle mura vaticane, apparentemente per rivalersi della sconfitta subita in conclave. In effetti l'azione armata era fomentata dall'Imperatore per spingere il Pontefice a chiedere il suo appoggio e quindi stringere alleanza con lui contro il Re di Francia. All'inizio il Papa, temendo di essere sopraffatto, chiese effettivamente l'intervento dell'Imperatore per fermare il suo alleato. A sua volta Carlo V inform\u00f2 il re di Francia del pericolo che stava correndo Clemente VII. Successivamente con una mossa repentina, sostenuto dai francesi intervenuti tempestivamente prima di Carlo, Clemente sconfisse il Colonna privandolo poi di tutte le sue cariche.\nA questo punto Clemente VII, avendo sconfitto militarmente un cardinale filoimperiale, per giunta con l'aiuto degli avversari storici dell'Imperatore, dovette giocoforza schierarsi apertamente con il Re di Francia. Questo atteggiamento fu un vero affronto per l'Imperatore il quale, infuriato per questo ennesimo rovesciamento di alleanza, reag\u00ec violentemente adottando due decisioni importanti: la prima, nella Dieta di Spira, dove consent\u00ec pari dignit\u00e0 a tutte le religioni, congelando i precedenti provvedimenti restrittivi adottati nella Dieta di Worms del 1521; la seconda inviando contro Roma un contingente di \"lanzichenecchi\", mercenari germanici, al comando di Georg von Frundsberg, facendo nascere per la prima volta un conflitto armato tra Carlo V e la Chiesa di Roma.\nIl 6 maggio 1527 le squadracce germaniche entrarono in Roma e la misero a ferro e a fuoco per molte settimane provocando distruzione, morte e devastazione: i lanzichenecchi si scatenarono contro tutto e tutti sia perch\u00e9 erano rimasti senza paga e sia perch\u00e9 erano rimasti senza comando, poich\u00e9 il Frundsberg era rientrato in Germania per motivi di salute. Questo avvenimento, noto come il \"Sacco di Roma\", suscit\u00f2 riprovazione in tutto il mondo e da esso persino Carlo V prese le distanze. Il Papa dovette asserragliarsi in Castel Sant'Angelo, ma la sua difesa croll\u00f2 il 5 giugno. Gli imperiali catturarono il Pontefice e lo tennero prigioniero per sette mesi. Clemente VII, per poter fuggire, dovette pagare un riscatto di ben 70.000 ducati d'oro, dopodich\u00e9 si rifugi\u00f2 prima ad Orvieto e poi a Viterbo.\nRientr\u00f2 a Roma soltanto nel mese di ottobre del 1528, ma Roma era una citt\u00e0 completamente devastata e distrutta. Il pontefice, subita la prova di forza, fu di fatto costretto a stringere un'alleanza con l'Imperatore anzich\u00e9 con il Re di Francia. Due cose convinsero il Papa: la promessa di non convocare subito il Concilio sulla questione luterana e la promessa di un aiuto militare per liberare Firenze dalla Repubblica che vi si era instaurata contemporaneamente ai fatti relativi al sacco di Roma (la cosiddetta \"terza cacciata dei Medici\").\nFurono queste le basi per il Trattato di Barcellona, firmato da Carlo V e Clemente VII nel mese di giugno 1529. Carlo V riconobbe al Papa il possesso della Romagna, nonch\u00e9 dei Ducati di Modena e Reggio, ricevendone in cambio l'investitura del Regno di Napoli e la promessa dell'incoronazione imperiale.\nIl 22 febbraio 1530, Carlo fu incoronato a Bologna Re d'Italia con la Corona Ferrea dei Re longobardi. Due giorni dopo fu incoronato anche Imperatore. Finalmente si era giunti alla tanto agognata pacificazione tra Papato e Impero. I giorni in cui Carlo V risiedette a Bologna furono densi di colloqui con Clemente. Ma tali colloqui non aggiunsero nulla di nuovo agli accordi di Barcellona. Era stata raggiunta la pace certamente, ma l'Imperatore sapeva che tornando in Germania avrebbe dovuto mantenere la pace anche con i principi protestanti. In altri termini Carlo V avrebbe dovuto tenere, d'ora in poi, contemporaneamente, un atteggiamento conciliante sia con la Chiesa di Roma sia con la Chiesa riformata, due entit\u00e0 nettamente opposte, obiettivo di non facile attuazione.\nNonostante la pace, i rapporti tra i due furono sempre afflitti da reciproca diffidenza e sfiducia. Clemente VII, infatti, negli ultimi anni del suo pontificato strinse rapporti sempre pi\u00f9 stretti con il Re di Francia, che lo portarono ad organizzare le nozze tra la pronipote Caterina de' Medici ed Enrico d'Orleans, secondogenito di Francesco I. , fu un grande errore l'ostinato allontanamento, da parte di Clemente VII, di Carlo V. Il Pontefice non cap\u00ec che l'unica persona in grado di contrastare l'avanzata del luteranesismo era proprio l'Imperatore. Mor\u00ec il 25 settembre 1534.\nPaolo III (1534-1549).\nIl 12 ottobre 1534 fu eletto papa a 66 anni Paolo III, della famiglia Farnese.\nUno dei primi atti compiuti dal nuovo Pontefice, all'indomani della sua elezione, fu quello di dichiarare la neutralit\u00e0 della Santa Sede nel conflitto ultradecennale tra l'Imperatore ed il re di Francia. Questo annuncio fu accolto con notevole soddisfazione da Carlo V, preoccupato che anche questo Papa potesse assumere la stessa ambigua posizione dei suoi predecessori.\nPochi mesi dopo l'elezione di Paolo III, l'Imperatore, di ritorno dalla vittoriosa spedizione di Tunisi, decise di fermarsi a Roma per incontrare e conoscere il Papa da poco eletto, con l'intento, anche e soprattutto, di sistemare definitivamente l'assetto politico dell'Italia. Tale esigenza era molto sentita da Carlo V, anche perch\u00e9 nel novembre del 1535 era scomparso Francesco II Sforza, Duca di Milano, per cui, secondo il Trattato di Cambrai (che aveva messo fine alla seconda guerra tra il Re di Francia e l'Imperatore) e gli accordi di Bologna (sottoscritti tra Carlo e Papa Clemente VII), il Ducato di Milano sarebbe dovuto passare sotto il controllo diretto dell'Imperatore.\nCarlo V giunse a Roma nell'aprile del 1536, ma il Re di Francia Francesco I aveva gi\u00e0 dato inizio alla terza guerra contro l'Imperatore, avendo invaso la Savoia gi\u00e0 da due mesi. \u00c8 bene ricordare che la Savoia, al momento dell'invasione, era un possesso del Duca Carlo II, cognato dell'Imperatore, avendo egli sposato due figlie di Manuele I d'Aviz, Re del Portogallo.\nL'Imperatore sperava di ottenere da Paolo III quell'appoggio contro il Re di Francia che i suoi predecessori gli avevano sempre negato. Ma il Papa continu\u00f2 a dichiararsi neutrale. Non riuscendo nel suo intento, Carlo V decise di pronunciare un discorso programmatico di fronte al Concistoro e al corpo diplomatico, nel quale dimostr\u00f2 che le sue intenzioni non erano quelle di sottomettere l'Europa, bens\u00ec di portare avanti la lotta agli \"infedeli\"; e che era il Re di Francia a non rispettare mai i patti sottoscritti. Il discorso ebbe grande effetto e contribu\u00ec ad accrescere il prestigio dell'Imperatore, ma non fu sufficiente ad indurre il Papa ad un'aperta alleanza. Pur tuttavia ottenne lo scopo di evitare che il Papa si alleasse con il Re di Francia, preferendo Paolo III la neutralit\u00e0 in prospettiva di poter svolgere un ruolo di mediazione tra i due contendenti ed ottenere in tal modo dei benefici per la cattolicit\u00e0 e per lo Stato della Chiesa.\nNel corso dei colloqui romani tra Papa Paolo III e Carlo V, quest'ultimo ebbe la sensazione di trovarsi di fronte ad un soggetto animato da spirito nepotistico come non si era visto da tempo nella Chiesa. Infatti, esclusa la \"neutralit\u00e0 pastorale\" di Adriano VI, i predecessori Leone X e Clemente VII, in quanto appartenenti alla famiglia Medici, avevano sempre favorito il consolidamento della propria dinastia sia a Firenze che in Toscana, ma in un territorio da sempre indipendente. Questo Papa, invece, aveva come obiettivo di accaparrarsi le citt\u00e0 di Parma e Piacenza, appartenenti allo Stato della Chiesa, e farne un Ducato per il proprio figlio primogenito Pier Luigi, cosa che puntualmente fece.\nNel corso della terza guerra tra il Re e l'Imperatore, il Papa mantenne la sua neutralit\u00e0, la qual cosa produsse i suoi frutti. Quando, infatti, i due contendenti raggiunsero l'armistizio a Bomy nel giugno del 1537, Papa Paolo avanz\u00f2 la sua mediazione che port\u00f2 al Convegno di Nizza nel giugno del 1538, dove si ritrovarono tutti e tre. I colloqui, per\u00f2, furono soltanto bilaterali, nel senso che Francesco I e l'Imperatore non si incontrarono mai, ma concordarono i termini degli accordi di pace soltanto per l'interposta persona del Papa. Il convegno di Nizza produsse risultati modesti: fu congelato lo \"status quo\" tra le due potenze (quindi nessuna dovette cedere territori all'altra) e fu proclamata una tregua decennale. \nLa tregua fu interrotta dopo appena quattro anni. Nel 1542 Francesco I, alleatosi con l'Impero ottomano, diede avvio alla quarta guerra contro Carlo V, approfittando della sconfitta dell'Imperatore nella spedizione di Algeri e con l'obiettivo di riconquistare il Regno di Napoli. L'Imperatore chiese, quindi, di incontrare il Papa per proporre un'alleanza con la certezza di ottenerla, dal momento che il Re di Francia si era alleato con gli \"infedeli\". I due si incontrarono a Busseto, vicino a Parma, nel giugno del 1543.\nLe rispettive Cancellerie avevano concordato che gli argomenti in discussione avrebbero dovuto essere soltanto due: la convocazione di un Concilio per affrontare i temi scismatici legati al luteranesimo, ormai dilagante soprattutto in Germania, e la difesa dell'Europa dai Turchi. Nel corso dei colloqui, per\u00f2, il Papa spiazz\u00f2 l'imperatore con la richiesta dell'assegnazione del Ducato di Milano al nipote Ottavio Farnese che, tra l'altro, era anche genero di Carlo V, avendone sposato la figlia naturale Margherita d'Austria. La richiesta di Paolo III era inaccettabile per tante ragioni, tra le quali vi era quella che Carlo V aveva concesso l'investitura del Ducato di Milano al figlio Filippo gi\u00e0 nel 1540. Le due parti si lasciarono senza trovare un accordo.\nCarlo V fu costretto, quindi, a rivolgersi altrove per ottenere un sostegno nella guerra contro il Re di Francia. In special modo si rivolse ai principi tedeschi convocandoli nella Dieta di Spira nel febbraio 1544. Nel corso della Dieta furono assegnati notevoli aiuti finanziari e militari all'Imperatore in cambio del riconoscimento della pari dignit\u00e0 religiosa tra cattolici e riformati. La scelta di Carlo d'Asburgo, cio\u00e8 l'alleanza dell'Imperatore cristianissimo con gli eretici germanici e con lo scismatico Enrico VIII d'Inghilterra, fu dettata dalla ragion di stato, pur di uscire vittorioso dall'ennesima guerra contro il Re di Francia, cattolico anch'egli ma alleatosi con i Turchi. Ma tale scelta provoc\u00f2 anche la prevedibile indignazione del Pontefice, che ebbe a censurare i Decreti della Dieta di Spira nell'agosto del 1544.\nLa guerra tra Francesco I e Carlo V si concluse con la Pace di Crepy (settembre 1544). Il trattato riconobbe alla Francia il dominio sul Piemonte e a Carlo V quello sulla Lombardia. Inoltre il Re di Francia assunse l'impegno di adoperarsi presso il Papa per la convocazione di un Concilio. La qual cosa avvenne: Paolo III convoc\u00f2 un Concilio ecumenico a Trento, i cui lavori si aprirono il 15 dicembre 1545.\nAll'interno del dibattito conciliare, il dialogo tra il Papa e l'Imperatore non trov\u00f2 mai alcun punto di contatto. L'Imperatore tendeva a portare il dibattito sui temi specifici della riforma, nel senso che il Concilio avrebbe dovuto pronunciarsi sulla loro validit\u00e0 o meno. Il Papa, invece, orientava il dibattito su temi specificamente teologici, nel senso che tendeva a riaffermare con forza la validit\u00e0 dei principi della fede cattolica. Dopo alcune sessioni di lavoro risultate infruttuose, i lavori del Concilio finirono in una situazione di stallo. A questo punto il Papa, gi\u00e0 in contrasto con l'Imperatore sui temi dottrinali, approfittando dell'atteggiamento ostile dello stesso Carlo V verso suo figlio Pier Luigi Farnese per la questione del Ducato di Parma e Piacenza, nel marzo 1547 decise di trasferire il Concilio da Trento a Bologna, cio\u00e8 da una citt\u00e0 imperiale ad una citt\u00e0 papale, per sottrarlo all'influenza di Carlo V. Questa mossa si rivel\u00f2 un grave errore strategico del Papa in quanto l'Imperatore, dopo la schiacciante vittoria nella Battaglia di M\u00fchlberg contro i luterani, era l'unica persona in grado di costringere i protestanti a partecipare al Concilio con la prospettiva di un loro rientro nella cattolicit\u00e0. \nNel frattempo, nei gi\u00e0 tesi rapporti tra Paolo III e Carlo V, si innest\u00f2 un'altra vicenda destinata ad avere conseguenze sia sul Concilio sia sui rapporti futuri tra l'Imperatore e la Santa Sede. Pochi mesi dopo la firma della Pace di Crepy, Paolo III, approfittando del clima di non belligeranza tra i due sovrani, non avendo ottenuto da Carlo V l'investitura del Ducato di Milano per suo nipote Ottavio Farnese, procedette al distacco dallo Stato della Chiesa delle citt\u00e0 di Parma e Piacenza, ne fece un Ducato come feudo della Chiesa e lo assegn\u00f2 a suo figlio Pier Luigi, padre di Ottavio. La decisione del Pontefice provoc\u00f2 un'immediata e inevitabile reazione da parte dell'imperatore, sia perch\u00e9 le due citt\u00e0 appartenevano originariamente al Ducato di Milano, sia perch\u00e9 Pier Luigi Farnese era filo-francese e, quindi, avverso al predominio spagnolo. Ci\u00f2 significava che la presenza dei francesi nel Ducato di Parma e Piacenza (inserita tra un Ducato di Milano in mano spagnola ed uno stato della Chiesa non legato all'Imperatore) era destabilizzante per l'equilibrio dell'Italia settentrionale.\nPer risolvere la questione l'Imperatore appoggi\u00f2 il piano di Ferrante I Gonzaga, Governatore di Milano, che prevedeva la rivolta della nobilt\u00e0 parmense contro i soprusi del Farnese. Lo stesso Gonzaga favor\u00ec una cospirazione contro il Duca che port\u00f2 alla sua uccisione il 10 settembre 1547. Il Gonzaga occupava Piacenza ma Ottavio Farnese riprendeva Parma.\nPaolo III, morto il figlio, in un primo momento sembr\u00f2 intenzionato a dar battaglia all'Imperatore. In breve tempo si rese conto che la lotta si presentava impari, per cui avvi\u00f2 una trattativa con il nipote Ottavio attraverso la quale il Pontefice cerc\u00f2 di convincerlo a rinunciare alla citt\u00e0 di Parma in cambio dell'investitura papale sulla citt\u00e0 di Camerino. Questa proposta non ebbe s\u00e8guito. Successivamente il Papa, addolorato e infuriato per l'uccisione del figlio nella congiura ordita dal Gonzaga nel settembre 1547, nonch\u00e9 sfiduciato per non essere riuscito nell'intento di sistemare definitivamente il nipote Ottavio, lasciandolo alla merc\u00e9 delle decisioni imperiali, sospendeva il Concilio nel 1548 per poi scioglierlo definitivamente il 13 settembre 1549.\nPaolo III nel corso del suo pontificato non concluse mai alcuna alleanza, n\u00e9 con il Re di Francia n\u00e9 con l'Imperatore, ma mantenne sempre una sua neutralit\u00e0 anche se gli cost\u00f2 alcuni dispiaceri inflittigli proprio da Carlo V. Verso l'imperatore aveva motivi per essere a favorevole e motivi per essergli contro. Era favorevole a lui in quanto difensore della Chiesa di Roma contro l'avanzata dei luterani. Ma, nello stesso tempo, gli era contrario in quanto la sua presenza in Italia era a dir poco devastante, con lo Stato Pontificio schiacciato dalla presenza imperiale in tutta l'Italia del Nord e in quella meridionale, mentre Genova e Venezia, non essendo pi\u00f9 in grado di contrapporsi all'Imperatore, non potevano offrire al Papa alcun aiuto.\nPaolo III intu\u00ec che la Chiesa cattolica necessitava di riforme radicali verso le quali si impegn\u00f2 notevolmente. Ma i suoi impegni diminuirono sempre pi\u00f9 verso la fine del suo pontificato perch\u00e9 travolto dalle vicende politiche nelle quali furono coinvolti il figlio e il nipote. Mor\u00ec il 10 novembre del 1549.\nGiulio III (1550-1555).\nIl Conclave che doveva eleggere il successore di Paolo III si apr\u00ec il 29 novembre 1549. Vi parteciparono 47 Cardinali che erano suddivisi, come prevedibile, in due schieramenti: uno favorevole al Re di Francia e l'altro favorevole all'Imperatore. Sul trono di Francia sedeva in quel momento Enrico II di Valois, figlio di Francesco I, morto nel 1547. Le trattative furono molto laboriose, si protrassero lungamente e, dopo oltre due mesi, l'8 febbraio 1550 fu eletto il cardinale Giovanni Maria Ciocchi del Monte, romano, di 63 anni, che assunse il nome di Giulio III.\nIl nuovo pontefice ebbe il grande merito di riprendere i lavori conciliari che il suo predecessore aveva chiuso il 13 settembre 1549. L'assise fu ufficialmente riaperta il 1\u00ba maggio 1551, con grande soddisfazione di Carlo V che riscontrava nel nuovo Pontefice atteggiamenti pi\u00f9 concilianti rispetto ai suoi predecessori e pi\u00f9 inclini al dialogo con l'istituzione imperiale. L'Imperatore riusc\u00ec, quindi, a convincere i protestanti tedeschi a partecipare ai lavori del Concilio. Ma i buoni uffici di Carlo V non bastarono a dirimere le controversie dottrinali tra i riformati ed i rappresentanti della Chiesa di Roma. In tale situazione di stallo il Papa fu costretto a sospendere i lavori conciliari, il 28 aprile 1552. La sospensione doveva durare soltanto due anni, ma si trasform\u00f2 in una sospensione \"sine die\" a causa della ripresa delle ostilit\u00e0 tra la Francia e l'Impero, che coinvolse anche Ottavio Farnese Duca di Parma.\nNel mese di gennaio 1552 Enrico II era riuscito a strappare alcuni principi protestanti tedeschi dall'alleanza con Carlo V (Trattato di Chambord) ed aveva ripreso la guerra contro l'imperatore. Contemporaneamente, Papa Giulio, in ringraziamento ai cardinali Farnese presenti in Conclave, suoi grandi elettori, aveva assegnato definitivamente il Ducato di Parma ad Ottavio Farnese. L'Imperatore, invece, non aveva voluto restituire ad Ottavio la citt\u00e0 di Piacenza, ancora nelle mani di Ferrante I Gonzaga. Ottavio Farnese strinse allora un'alleanza con Re Enrico per la riconquista di Piacenza.\nQuesta alleanza provoc\u00f2 la reazione del Pontefice che, dapprima, dichiar\u00f2 decaduto dalla carica il Farnese e, poi, dovette riconfermarlo a seguito della minaccia del re di Francia di indire un Concilio nazionale in opposizione alla Santa Sede. Enrico II minacci\u00f2 anche di sopprimere la raccolta delle decime a favore della Chiesa. Il 29 aprile 1552 Giulio III fu costretto a sottoscrivere il patto; Enrico II ottenne anche la ratifica imperiale. Il pontefice fece sapere all'imperatore di aver firmato per due motivi: il luteranesimo stava espandendosi anche in Francia; le finanze della Santa Sede, a causa della guerra, erano esaurite. I tributi provenienti dai fedeli transalpini (le decime appunto) erano necessari per la sua stessa sopravvivenza. L'Imperatore ratific\u00f2 gli accordi il 10 maggio supponendo di aver risolto definitivamente il contenzioso con la Francia , ma la pace dur\u00f2 poco e la Francia riprese le ostilit\u00e0 con l'ennesima campagna per la riconquista del Regno di Napoli.\nLa decisione di Carlo V di entrare in guerra contro Enrico II caus\u00f2 l'interruzione dei rapporti con la Santa Sede. Peraltro la campagna antifrancese dell'imperatore non sort\u00ec gli effetti sperati. Da un lato, Carlo V ottenne di rompere l'alleanza tra il Re ed i Principi tedeschi, ma dall'altro la campagna militare si concluse con la fallita riconquista della citt\u00e0 di Metz (31 dicembre 1552). Dopo il fallimento della spedizione di Metz, mentre l'Imperatore cominciava a interrogare s\u00e9 stesso sul suo futuro, gli occhi di Giulio III avevano cominciato a guardare verso l'Inghilterra, ove circa vent'anni prima si era consumato lo scisma per mano di Re Enrico VIII mentr'era pontefice Clemente VII.\nNel 1553, infatti, era salita sul trono inglese Maria Tudor, figlia di Re Enrico, che era succeduta al fratello Edoardo VI il quale, nel corso del suo regno, aveva trasformato lo scisma in una vera e propria riforma.\nMaria Tudor era la figlia di Caterina d'Aragona, sorella di Giovanna di Castiglia, madre di Carlo V: era quindi cugina dell'Imperatore.\nNel 1554 Maria and\u00f2 in moglie a Filippo II, figlio di Carlo V, gi\u00e0 reggente della corona di Spagna. L'ascesa al trono inglese di Maria, unitamente al matrimonio con Filippo, fece ben sperare il Papa per un recupero dell'Inghilterra alla Chiesa di Roma. Speranza che fu vanificata nel 1558 con l'ascesa al trono della sorella Elisabetta I, figlia di Anna Bolena. Giulio III nel frattempo si spegneva il 23 marzo 1555.\nMarcello II (1555).\nFu eletto il 9 aprile 1555 a 44 anni e mor\u00ec dopo soli venti giorni, il 1\u00ba maggio.\nPaolo IV (1555-1559).\nIl 23 maggio 1555 fu eletto pontefice a 79 anni Gian Pietro Carafa, campano, di nobile famiglia, Decano del Sacro Collegio, con il nome di Paolo IV. La sua elezione fu molto osteggiata da Carlo V in quanto il Carafa era persona apertamente ostile all'Imperatore. In special modo era ostile agli spagnoli che aveva imparato a conoscere quando ricopriva l'incarico di cappellano maggiore presso la corte di Ferdinando il Cattolico. \nAllo stesso tempo osteggiava la persona di Carlo V, del quale metteva in dubbio le sue continue manifestazioni di uomo fedele a Santa Romana Chiesa. Probabilmente il nuovo Pontefice ricordava ancora con orrore lo scempio sofferto dalla citt\u00e0 di Roma perpetrato per mano dei lanzichenecchi quasi trent'anni prima. Gi\u00e0 all'et\u00e0 di 60 anni era stato nominato cardinale da Paolo III e gli era stata affidata l'Arcidiocesi di Napoli, ma non pot\u00e9 prendere possesso del seggio vescovile per la tenace e feroce opposizione di Carlo V, cui Napoli apparteneva in quanto possedimento spagnolo.\nAvendo operato sempre con severit\u00e0 ed intransigenza all'interno della Santa Inquisizione, la sua elezione a romano pontefice fu accolta con entusiasmo da tutti coloro, ed erano tanti, che attendevano una seria e profonda riforma della Chiesa cattolica per poter riunificare tutto l'occidente cristiano. Ma il Carafa, nonostante i propositi iniziali, si lasci\u00f2 sopraffare dalla politica, trascurando il suo proprio ministero e deludendo quanti avevano riposto in lui ogni speranza di rinnovamento.\nPaolo IV possedeva il concetto del Papa-Re: egli si considerava rivestito di un'autorit\u00e0 verso la quale anche l'imperatore doveva inchinarsi e possedeva, inoltre, l'ambizione di voler scacciare gli spagnoli dal suolo d'Italia per poterla riunificare. Come si vede, tra tutti i Papi che accompagnarono il cammino di Carlo V, il Carafa fu l'unico che si dichiarasse apertamente e senza remore ostile all'Imperatore, precludendo, fin dall'inizio del suo pontificato, ogni possibilit\u00e0 di stringere quei legami a cui il sovrano asburgico aspirava ad ogni elezione di un nuovo Pontefice.\nPur considerando la Francia un regno in massima parte ostile alla Santa Sede, Paolo IV strinse con Enrico II un'alleanza segreta in funzione anti-imperiale. La ragione che lo indusse a tanto risiedeva nel fatto che egli non considerava pi\u00f9 l'Imperatore l'unico e vero baluardo contro l'avanzata del luteranesimo. A tanto si era convinto a causa di due avvenimenti che avevano visto protagonisti sia l'Imperatore che i protestanti tedeschi. Il primo fu l'accordo di Passavia del 1552, mediante il quale Carlo V, pur di spezzare l'alleanza conclusa a Chambord tra il Re di Francia e i Principi tedeschi, aveva promesso a questi ultimi la convocazione di una Dieta per il riconoscimento della dottrina luterana, rinunciando, di fatto, ad ogni iniziativa autonoma in campo religioso. L'altro avvenimento fu la sottoscrizione, il 25 settembre 1555, della Pace di Augusta tra l'Impero ed i principi protestanti, mediante la quale, con l'affermazione del principio del \"cuius regio, eius religio\", veniva riconosciuta la libert\u00e0 della fede riformata e la pari dignit\u00e0 religiosa con la confessione cattolica.\nIn buona sostanza, agli occhi del Papa, le concessioni fatte da Carlo V ai riformati tedeschi erano veramente troppe, anche se considerate nell'ottica della ragion di stato finalizzata a contrastare l'aggressivit\u00e0 della Francia. L'alleanza segreta con Enrico II fu formalizzata dal Papa il 15 dicembre 1555 mediante la sottoscrizione di un trattato nel quale il Re di Francia si impegn\u00f2 a fornire allo Stato Pontificio un esercito di 12.000 uomini.\nAppena due settimane dopo, Carlo V, proseguendo il processo di abdicazione iniziato il 25 ottobre 1555 con la cessione al figlio Filippo del titolo di Duca di Borgogna, gli cedette anche la corona di Castiglia e poi quella d'Aragona nel luglio seguente. Il 12 settembre dello stesso anno complet\u00f2 gli atti di abdicazione mediante la cessione al fratello Ferdinando di tutti i possedimenti asburgici nell'Europa centro-orientale unitamente ai diritti sulla corona imperiale. I Principi elettori riconobbero subito in Ferdinando I il nuovo Imperatore, senza consultarsi con il Papa, come questi avrebbe desiderato secondo la sua concezione del Papa-Re.\nIl risentimento del Papa per la mancata consultazione da parte dei Principi elettori si accentu\u00f2 quando apprese che il nuovo Imperatore si era impegnato con i Principi riformati a rispettare la Pace di Augusta sottoscritta dal fratello Carlo. Ci\u00f2 significava che la riapertura del Concilio di Trento (sospeso dal 1552) non poteva pi\u00f9 essere considerata nella prospettiva di una riunificazione religiosa dei popoli d'Europa, in quanto lo scisma si era ormai consumato anche con l'avallo dell'autorit\u00e0 imperiale. La frattura apparve dunque insanabile. Paolo IV non riconobbe in Ferdinando I d'Asburgo il nuovo Imperatore, avendo dichiarato nullo l'atto di abdicazione di Carlo V. Si prepar\u00f2, quindi, ad attivare l'alleanza militare che aveva sottoscritto con il Re di Francia nel dicembre dell'anno precedente, per dar battaglia al nuovo Imperatore.\nNell'implementare il suo piano non si rivolse al collegio cardinalizio, ma, da convinto nepotista quale anch'egli fu, si affid\u00f2 nelle mani di un suo nipote, Carlo Carafa, uno spregiudicato uomo d'armi che non solo fu nominato cardinale, ma anche Segretario di Stato dallo zio. Carlo Carafa riusc\u00ec ad ordire false trame contro il Papa attribuendone la responsabilit\u00e0 ai rivali Colonna e al cardinale di Santa Fiora Guido Ascanio Sforza, tutti filo-imperiali. Il Papa, indotto in errore dal nipote, rinchiuse il cardinale Sforza in Castel Sant'Angelo e espropri\u00f2 i possedimenti dei Colonna, assegnandoli al nipote Giovanni Carafa (fratello di Carlo), nominato, nel frattempo, Duca di Paliano.\nIl Papa non fece in tempo ad avviare le azioni belliche che un contingente spagnolo, proveniente da Napoli e guidato dal Duca d'Alba per recuperare i domini dei Colonna, penetr\u00f2 nello Stato Pontificio minacciando direttamente Roma. La sconfitta delle truppe francesi a Paliano a opera di quelle spagnole (27 luglio 1557) obblig\u00f2 Paolo IV ad accettare la pace di Cave (14 settembre 1557). Il pontefice dovette riconoscere Filippo II come cattolicissimo sovrano di Spagna, rinunciare all'alleanza con la Francia e dichiarare la neutralit\u00e0 dello Stato della Chiesa. Nel frattempo Carlo d'Asburgo, ormai privo di ogni titolo e di ogni carica, si era ritirato in Spagna nel suo eremo di Cuacos de Yuste.\nLa conclamata ostilit\u00e0 di Paolo IV verso la persona di Carlo V non produsse molti effetti nei rapporti tra i due. Il Carafa come Papa e l'Asburgo come Imperatore convissero soltanto tre anni circa. Troppo poco, a quei tempi, per produrre effetti apprezzabili sul piano storico, tant'\u00e8 che Paolo IV viene ricordato oggi pi\u00f9 per la sua attivit\u00e0 di integerrimo inquisitore nell'ambito religioso che come protagonista della storia politica e diplomatica d'Europa.\nIl 21 settembre 1558 Carlo d'Asburgo mor\u00ec. Paolo IV gli sopravvisse poco meno d'un anno e mor\u00ec il 18 agosto 1559."}
{"id": "54583", "revid": "1772671", "url": "https://it.wikipedia.org/wiki?curid=54583", "title": "Scilla", "text": ""}
{"id": "54588", "revid": "439868", "url": "https://it.wikipedia.org/wiki?curid=54588", "title": "Obolo", "text": "Un obolo (, \"spiedo di ferro\", che inizialmente era usato per il baratto delle merci) era nell'antica Grecia una piccola moneta divisionale con un valore di 8 Chalkus.\nDescrizione e valore.\nSei oboli valevano una Dracma (una dracma era un pugno di sei spiedi). 6000 Dracme erano equivalenti ad un talento attico.\nInizialmente l'obolo era battuto su monete d'argento. Pi\u00f9 tardi fu battuto su monete di rame. Esiste una moneta di Metaponto sulla quale si legge la parola \u039f\u0392\u039f\u039b\u039f\u03a3.\nSecondo Plutarco, gli Spartani avevano un obolo di ferro del valori di quattro chalkus.\nL'obolo era anche una misura di peso. Nell'antica Grecia era definito come un sesto di dracma, cio\u00e8 circa 0,5 g.\nNell'antica Roma valeva un 1/48 dell'oncia romana, cio\u00e8 circa 0,57 g.\nNella Grecia moderna \u00e8 equivalente a un decigrammo.\nUn piccolo \"obelos\" era un \"obelisco\".\nOrigine del significato attuale.\nNel Medioevo avevano questo nome le monete da mezzo denaro.\nIl termine \u00e8 usato anche oggi nel senso figurato di piccola moneta tassa, piccola donazione o piccolo contributo; questo significato proviene dal ruolo che questa moneta ebbe nella mitologia greca.\nQuesta piccola moneta veniva messa sotto la lingua ai Greci morti nell'antichit\u00e0, prima che fossero sepolti: serviva a pagare il barcaiolo Caronte come pedaggio per traghettare il morto sopra il fiume Acheronte, e sopra i fiumi Cocito e Stige, nel regno dei morti, l'Ade.\nOgni Greco aveva l'obbligo di dare questa moneta ai propri morti per impedire che la loro anima vagasse senza pace nel regno delle tenebre."}
{"id": "54589", "revid": "4", "url": "https://it.wikipedia.org/wiki?curid=54589", "title": "Maginardo Aretino", "text": ""}
{"id": "54592", "revid": "968255", "url": "https://it.wikipedia.org/wiki?curid=54592", "title": "Contrabbasso", "text": "Il contrabbasso, o semplicemente basso, \u00e8 uno strumento musicale della famiglia dei cordofoni ad arco. \u00c8 nato nel XVI secolo in Europa; il suono viene prodotto tramite l'attrito sulle corde del crine di cavallo montato su una bacchetta di legno, detta archetto, mentre nel jazz viene suonato quasi esclusivamente pizzicando le corde con le dita della mano.\n\u00c8 lo strumento con il suono pi\u00f9 grave di tutti gli archi (se si esclude il rarissimo ottobasso): le quattro corde producono rispettivamente dalla pi\u00f9 acuta alla pi\u00f9 grave le note Sol-Re-La-Mi, in accordatura da orchestra. Per indicare con pi\u00f9 precisione la reale altezza di una nota viene utilizzata una nomenclatura che affianca al nome della nota un numero. Questa numerazione inizia dalla nota pi\u00f9 bassa del pianoforte (\"La-1\") fino alla nota pi\u00f9 alta (\"Do7\"). Esistono anche altre accordature quali quella italiana da concerto (consistente nell'alzare l'intonazione delle corde di un tono) e quella viennese (La1, Fa\u266f1, Re1, La0). Seguendo questo schema le corde del contrabbasso sono:\nEsistono anche contrabbassi a cinque corde, dove la corda pi\u00f9 grave \u00e8 generalmente un Do0 o un Si-1.\nLa cassa armonica del contrabbasso \u00e8 lunga normalmente 115\u00a0cm.\nIn orchestra il contrabbasso ha raramente una funzione solistica per via del suo suono estremamente basso. Ha per\u00f2 una funzione indispensabile nell'unire i suoni e dare sostegno agli strumenti acuti ed \u00e8 lo strumento che, di solito, tiene il basso armonico della melodia dell'orchestra. Il contrabbasso \u00e8 l'unico strumento ad arco che si pu\u00f2 trovare in organico e in partitura nelle bande da concerto, wind band ed orchestre a fiati ad organico sinfonico.\nLe origini.\nUna delle prime testimonianze sull'uso del contrabbasso \u00e8 data dal quadro \"Nozze di Cana\" (1562-63) di Veronese in cui Tiziano \u00e8 raffigurato mentre suona un contrabbasso. Monteverdi nel 1608 richiede un \"basso di viola\".\nInizialmente il contrabbasso serviva solo a raddoppiare la viola da gamba (o il violoncello) all'ottava bassa.\nSuccessivamente e in particolare nel periodo in cui fu attivo Beethoven grazie a virtuosi (Michele Berini e Domenico Dragonetti) il contrabbasso si svincola dalla mera funzione d'accompagnamento per raggiungere, con Giovanni Bottesini, le pi\u00f9 alte vette espressive.\nLe accordature e il numero delle corde variano in tutta Europa fino alla fine dell'Ottocento.\nNella zona tedesca si utilizzava principalmente il contrabbasso a quattro corde, mentre in Italia era pi\u00f9 usato quello a tre corde, dal suono pi\u00f9 melodioso ma con il difetto di avere un'estensione molto limitata in senso discendente. Il contrabbasso pi\u00f9 utilizzato divenne quello a quattro corde perch\u00e9 i pi\u00f9 grandi compositori del tempo erano tedeschi o austriaci (per esempio Mozart, Haydn e Beethoven). Nelle loro composizioni utilizzavano il contrabbasso a quattro corde principalmente perch\u00e9 nella loro zona era il pi\u00f9 suonato.\nRichard Wagner e altri scrissero nelle loro opere anche musiche orchestrali in cui si prescriveva l'uso del basso a cinque corde (strumento di origine nordica), ancora oggi saltuariamente utilizzato.\nOggigiorno gran parte dei contrabbassi usati in orchestra \u00e8 dotata di una prolunga per la quarta corda: la tastiera viene allungata in parte al riccio in modo da potere scendere fino a un Do0 (nel caso di un'accordatura \"standard\"). Dato che la presenza delle chiavi renderebbe difficile posizionare correttamente la mano sinistra atta a esercitare contropressione, la corda viene in quella zona premuta tramite leveraggi azionati dal musicista grazie a una pulsantiera. Questa soluzione permette di ampliare l'estensione dello strumento verso il grave senza dovere modificare l'accordatura o usare una quinta corda, cosa che implica profonde differenze costruttive ed esecutive dai modelli pi\u00f9 diffusi.\nL'arco.\nVi sono normalmente due tipi d'arco per contrabbasso, detti \"alla francese\" e \"alla tedesca\". Il primo si impugna tenendo la mano con il dorso rivolto verso l'esterno e presenta il nasetto (parte impugnata) pi\u00f9 piccolo dell'arco tedesco, che invece si tiene con il palmo verso l'esterno e il dito anulare all'interno del tallone.\nL'arco francese, che fu in realt\u00e0 studiato nelle sue proporzioni dall'italiano Dragonetti, permette di dosare la pressione sulle corde in maniera pi\u00f9 accurata e dolce, di avere un miglior rimbalzo nella tecnica del balzato e tremoli in punta d'arco pi\u00f9 facili da eseguire; quello tedesco garantisce possibilit\u00e0 d'attacco alla corda estremamente incisive, un miglior controllo del suono anche in punta d'arco (dove la forza applicabile \u00e8 naturalmente minore) e potenza di suono maggiore.\nIl legno pi\u00f9 diffuso per la costruzione della bacchetta \u00e8 il pernambuco; essa pu\u00f2 essere a sezione tonda od ottagonale. Il nasetto \u00e8 di norma in ebano, chiuso da un inserto di madreperla, spesso decorato con inserti anch'essi in madreperla i quali avevano originariamente la funzione di indicare la qualit\u00e0 della fattura dell'arco mediante la finitura di questi particolari.\nI crini possono anche essere di materiale sintetico, ma sono tradizionalmente pi\u00f9 apprezzati quelli di origine animale (cavallo maschio) e possono essere bianchi, neri o misti. La tensione dei crini viene regolata dal musicista tramite una vite posta in fondo alla bacchetta.\nRispetto agli archi degli altri strumenti ad arco, quello del contrabbasso \u00e8 pi\u00f9 robusto e con maggior larghezza del crine, ma leggermente pi\u00f9 corto.\nRuoli da protagonista.\nBrano molto famoso, \u00e8 \"L'elefante\" in \"Il carnevale degli animali\", opera di Camille Saint-Sa\u00ebns.\nNella prima met\u00e0 del XX secolo il contrabbassista italiano Isaia Bill\u00e9 fu l'autore di un metodo didattico in sei corsi per contrabbasso e varie composizioni sia per orchestra che per solista:\nTra i virtuosi di contrabbasso va menzionato Sergej Aleksandrovi\u010d Kusevickij. La sua produzione comprende un concerto per contrabbasso, una composizione importante, decisiva per la letteratura di questo strumento, ampiamente rivalutato a partire dalla scuola russa, via via per tutto il Novecento e le scuole contemporanee. La forma ciclica \u00e8 tipica del linguaggio novecentesco: il primo movimento viene ripreso quasi interamente dal terzo, con la seconda parte lenta nel centro, cuore dell'intera composizione.\nSviluppo nel jazz.\nNel corso del XX secolo il contrabbasso ha trovato un naturale campo di sviluppo espressivo nella musica dei neri d'America, ossia nel blues e nel jazz. Soprattutto in quest'ultimo genere musicale il contrabbasso ha trovato la possibilit\u00e0 di elevarsi, da strumento di mero accompagnamento e sostegno armonico, a vero e proprio strumento solista. Inoltre, sempre nel jazz si \u00e8 andato sviluppando lo stile tipico di accompagnamento con il contrabbasso: il walking bass.\nIl nome di questo stile deriva dalla particolare suggestione offerta dalla linea del contrabbasso: le note sembrano seguirsi l'una dopo l'altra cos\u00ec come i piedi che si alternano quando si cammina (\"to walk\", in lingua inglese, significa \"camminare\").\nIn campo jazzistico solitamente il contrabbassista domina sia il walking che l'improvvisazione solistica, ma questo non comporta che il contrabbassista si esibisca in solismi durante ogni brano eseguito, cos\u00ec come non sempre egli accompagner\u00e0 in walking gli altri musicisti, preferendo altri modi di accompagnamento (anche se questa \u00e8 un'eccezione alla regola).\nTra i migliori contrabbassisti del jazz troviamo Charlie Haden, Paul Chambers, Ron Carter, Niels-Henning \u00d8rsted Pedersen, Oscar Pettiford, Ray Brown, Sam Jones, Red Callender, Dave Holland e John Patitucci.\nUn posto d'onore va riservato a una figura particolare: Charles Mingus, compositore, pianista, genio riconosciuto del jazz e da molti considerato il migliore contrabbassista nella storia di questo genere musicale, come riportato nella nota di copertina da \"Peggio di un bastardo\", autobiografia di Charles Mingus.\nSembra giusto ricordare, per l'estrema dolcezza del suono e per la profonda sensibilit\u00e0 musicale, il contrabbassista nordico Lars Danielsson cos\u00ec come, fra i trio pi\u00f9 famosi e sensibili del jazz moderno, Scott LaFaro del trio di Bill Evans, Gary Peacock del trio di Keith Jarrett e il talentuoso ed estrosissimo Dan Berglund dell'E.S.T.."}
{"id": "54593", "revid": "33689", "url": "https://it.wikipedia.org/wiki?curid=54593", "title": "Giovanni Bottesini", "text": "Biografia.\nFiglio del clarinettista e compositore Pietro e di Maria Bernardina Spinelli, inizi\u00f2 gli studi musicali all'et\u00e0 di 5 anni. Si diplom\u00f2 al Conservatorio di Milano nel settembre del 1839, ed ebbe come collega di studi il compositore Francesco Sangalli, il violoncellista Alfredo Piatti e l'anno seguente inizi\u00f2 la carriera di contrabbassista che lo port\u00f2 ad esibirsi in Europa e in America, anche in coppia con virtuosi di violino come Luigi Arditi, con il quale si esib\u00ec tra il 1846 ed il 1855 a Cuba (Teatro Tacon) e a Citt\u00e0 del Messico come direttore d'orchestra e primo contrabbasso al cembalo, al seguito di una compagnia italiana assoldata per l'occasione dall'impresario Francisco Marty y Torrens.\nDi pari passo Bottesini si afferm\u00f2 come direttore d'orchestra e compositore.\nIl 24 dicembre 1871 diresse la prima assoluta dell\"Aida\" di Verdi al teatro khediviale del Cairo. Poco prima di morire, grazie all'interessamento dello stesso Verdi, fu nominato direttore del Conservatorio di Parma il 1\u00ba gennaio 1889.\nOggi \u00e8 noto soprattutto per le sue composizioni per contrabbasso. Ma fu anche autore di sette opere, tra cui \"Ero e Leandro\", su libretto di Arrigo Boito.\nIl suo \"Metodo per contrabbasso\" fu pubblicato da Ricordi nel 1869.\nGiovanni Bottesini pass\u00f2 alla storia come \"Il Paganini del contrabbasso\".\nIl 20 giugno 1849 fu iniziato in Massoneria nella loggia di Londra \"Bank of England\" n\u00b0 263, appartenente alla Gran Loggia Unita d'Inghilterra.\nDiresse il 16 maggio 1854 per la prima volta in Messico l'inno nazionale messicano e a cantarlo fu l'italiano Lorenzo Salvi.\nMuore a Parma il 7 Luglio 1889 \u00e8 sepolto al Cimitero della Villetta stesso luogo di riposo di Niccol\u00f2 Paganini. "}
{"id": "54594", "revid": "37401", "url": "https://it.wikipedia.org/wiki?curid=54594", "title": "Contrabbassista", "text": ""}
{"id": "54597", "revid": "121128923", "url": "https://it.wikipedia.org/wiki?curid=54597", "title": "Futabatei Shimei", "text": "Biografia.\nFutabatei nacque in una famiglia samuraica al termine dell\u2019era Tokugawa, un\u2019epoca caratterizzata dell\u2019egemonia della classe militare. A causa dei disordini sociali dovuti alla Restaurazione Meiji venne mandato dal padre a studiare a Nagoya, dove ebbe modo di conoscere la letteratura occidentale.\nIn seguito al trasferimento del padre nella prefettura di Shimane, la famiglia trasloc\u00f2 a Matsue, e il giovane Futabatei si iscrisse presso una scuola privata di ispirazione confuciana, la S\u014dch\u014dsha. Nel 1879 si stabil\u00ec nella capitale. Nel 1881, spinto da un forte ideale nazionalistico e ritenendo la Russia una delle maggiori minacce per il suo paese, intraprese lo studio del russo presso la T\u014dky\u014d Gaikokugo Gakk\u014d (Scuola di lingue straniere di T\u014dky\u014d) con l\u2019obiettivo di diventare diplomatico.\nNel corso degli studi si appassion\u00f2 alla letteratura russa e rimase affascinato sia dalla caratterizzazione dei personaggi, sia dal ruolo svolto dai letterati russi dell\u2019epoca, che costituivano un punto di riferimento per il popolo oppresso dalla tirannica autocrazia zarista. Sebbene anche in Giappone molti autori sentissero il bisogno di occuparsi della situazione socio-politica, la letteratura era intesa perlopi\u00f9 come puro passatempo, e non era ritenuta uno strumento di denuncia sociale. Futabatei, al contrario del \"bundan\" (l\u2019ambiente letterario giapponese coevo), riteneva che fosse importante porre attenzione ai fenomeni sociali e idealizz\u00f2 il letterato come un combattente che fa della letteratura la sua missione, toccando gli animi e stimolando alla riflessione e all'azione.\nDopo aver abbandonato la scuola a pochi mesi dal termine degli studi come protesta nei confronti della fusione della stessa con un istituto di economia, nel 1886 pubblic\u00f2 nella rivista \"Ch\u016b\u014d gakujutsu zasshi\" il suo primo lavoro di critica letteraria, \"Sh\u014dsetsu s\u014dron\" . La stesura fu incoraggiata dall'amico Tsubouchi Sh\u014dy\u014d che l'anno precedente aveva pubblicato il proprio saggio \"Sh\u014dsetsu shinzui\" , nel quale manifest\u00f2 i suoi principi letterari e l\u2019alta considerazione nutrita per l\u2019arte. Questo articolo e il testo russo \"Ideja Iskusstva\" di Vissarion Belinskij, che permise a Futabatei di venire a contatto con l\u2019idealismo tedesco di Hegel, furono di grande ispirazione per la sua opera.\nTra il 1887 e il 1889 lo scrittore pubblic\u00f2 il romanzo che lo avrebbe reso famoso nella storia della letteratura: ,firmato per la prima volta con lo pseudonimo di Futabatei Shimei. Il romanzo port\u00f2 all'autore una considerevole fama, ma non il denaro necessario per vivere. Dopo un breve periodo in cui lavor\u00f2 in banca e insegn\u00f2 in una scuola femminile, divent\u00f2 traduttore di testi russi. Amava in particolare l'autore Ivan Turgenev, e quella della traduzione fu un'attivit\u00e0 a cui si dedic\u00f2 per tutto l'arco della vita.\nIchikawa Bunkichi e Furukawa Tsuneichiro, tra i primi insegnanti della scuola di lingue straniere di T\u014dky\u014d, invitarono Futabatei a fare parte del corpo docenti dello stesso istituto; Futabatei accett\u00f2 e vi insegn\u00f2 dal 1899 al 1902. Furukawa, Ichikawa e Hasegawa (Futabatei) erano conosciuti in Giappone come i San-sen (\"Tre fiumi\") della lingua russa per via della presenza del carattere nei loro cognomi.\nFu solo nel 1906 che Futabatei si dedic\u00f2 alla stesura di un nuovo testo originale che per\u00f2 non termin\u00f2: \"Chasengami\" . Il secondo romanzo ultimato fu \"Sono Omokage\" del 1906, in cui l'autore dipinse uno spaccato realistico della societ\u00e0 giapponese del periodo, trattando in particolare della pratica di adottare un genero nelle famiglie senza erede.\nFutabatei si dedic\u00f2 a numerose attivit\u00e0 e rifiut\u00f2 sempre di essere chiamato col termine di letterato, a causa della bassa considerazione che egli aveva per il \"bundan\", che condannava per essere troppo distaccato dai problemi della vita reale.\nNel 1907 scrisse il suo ultimo romanzo, il pi\u00f9 amaro e autobiografico della sua breve carriera: . In esso manifest\u00f2 l\u2019ostilit\u00e0 che provava verso il contesto letterario giapponese che lo circondava e dal quale si sentiva estraneo. Si era infatti ritirato completamente dai circoli letterari dal 1889 per lavorare per il governo, ma tra il 1904 e il 1909 scrisse anche numerosi articoli per lo Asahi Shinbun che trattavano di letteratura giapponese e russa oltre che di problematiche sociali. Nel giugno del 1908 fu inviato in Russia come corrispondente, ma l\u00ec contrasse la tubercolosi e mor\u00ec sulla nave del ritorno mentre attraversava la Baia del Bengala il 10 maggio 1909.\nFutabatei non fu mai soddisfatto della propria produzione letteraria, non ritenendola all'altezza della letteratura russa, in particolare delle vette raggiunte da Gogol, Dostoevskij e Turgenev. Fu per\u00f2 di grande ispirazione per la letteratura giapponese moderna del XX secolo, e contribu\u00ec notevolmente al suo rinnovamento.\nRomanzi.\nNonostante la fama di cui Futabatei godette come scrittore, egli pubblic\u00f2 in realt\u00e0 solo tre romanzi, tutti riconducibili alla corrente realista.\nIl primo e pi\u00f9 significativo dei tre \u00e8 \".\" Il titolo fa riferimento all'instabilit\u00e0 delle nubi, sospinte da venti che vanno in direzioni differenti. Tale instabilit\u00e0 rappresenterebbe la condizione vissuta dal popolo giapponese nel periodo Meiji, una delicata fase di trasformazioni, ma anche di conflitto tra passato e presente. Futabatei ambienta la trama nella T\u014dky\u014d di quel periodo di transizione tra il Giappone feudale e quello moderno. A fare di il primo romanzo moderno giapponese \u00e8, oltre il linguaggio utilizzato, lo spessore psicologico che connota il protagonista del racconto, costruito con la resa diretta dei suoi pensieri tramite il monologo interiore, e l'eliminazione del filtro del narratore. Nella seconda parte del romanzo l'azione quasi scompare per lasciare spazio al pensiero. Gli spazi fisici si riducono e il tempo sembra dilatarsi; la narrazione si concentra sulle divagazioni mentali di Bunz\u014d, il protagonista. Mai prima di allora nella letteratura giapponese era stato ritratto cos\u00ec a fondo il mondo interiore dell'individuo.\"\"\nIl protagonista del romanzo, Bunz\u014d, si dimostra timido, impacciato, lento nel prendere decisioni, incapace di agire nonostante la fervida attivit\u00e0 di pensiero. Per questi motivi alcuni studiosi lo hanno definito un \"eroe superfluo\", termine introdotto in letteratura da Turgenev, a cui Futabatei si ispir\u00f2, per indicare l'uomo moderno alienato dalla societ\u00e0 che lo circonda.\nIl secondo romanzo pubblicato da Futabatei \u00e8 \",\" in cui \u00e8 avvertibile l'influenza di Gogol. Il protagonista del romanzo \u00e8 Tetsuya, adottato nella famiglia Ono per fare da marito alla figlia primogenita. La trama affronta il dramma dell\u2019uomo che si ritrova capofamiglia in seguito alla morte del suocero che ha sperperato le finanze della famiglia. La moglie si rivela stravagante e insopportabile per Tetsuya, che cerca quindi di scappare con la figlia secondogenita della famiglia Ono. Al rifiuto della donna, Tetsuya si trova senza vie d\u2019uscita e si trasferisce oltre mare per lavoro, iniziando un percorso di autodistruzione. Il romanzo termina tragicamente con il protagonista in preda all'alcolismo e a disturbi mentali.\nL'ultimo della sua produzione \u00e8 , un romanzo autobiografico nello stile ispirato da Turgenev. L'opera ha un tono aspro e il titolo fa riferimento al circolo letterario giapponese di quegli anni, che Futabatei condanna per la sua indifferenza alle tematiche sociali e politiche. Venne pubblicato sul giornale \"Asahi Shinbun\" nel 1907. Il protagonista di quest'ultimo romanzo \u00e8 il goffo Furuia San, un eterno indeciso. Il romanzo \u00e8 ambientato nella capitale giapponese dove Furuia trascorre la sua adolescenza presso gli zii in compagnia del cane Foci. La citt\u00e0 sar\u00e0 per lui luogo di emancipazione e di una difficile iniziazione sentimentale, ma anche occasione di delusioni e di conflitti.\nStile e linguaggio.\nTutti i suoi romanzi appartengono alla corrente realista, in voga agli inizi del secolo. Affascinato sin dall'adolescenza dalla letteratura russa, Futabatei tradusse decine di testi, contribuendo a diffonderli in Giappone. La stessa letteratura russa influenz\u00f2 il suo stile e la struttura dei suoi romanzi.\nGi\u00e0 con i primi lavori di traduzione dal russo, Futabatei tent\u00f2 di utilizzare un linguaggio scritto che si avvicinasse al giapponese parlato. Sino ad allora infatti la lingua giapponese scritta e quella parlata seguivano regole di sintassi e grammatica differenti. Tramite accorgimenti nell'uso della grammatica, autori a lui contemporanei quali ad esempio Higuchi Ichiy\u014d e Ozaki K\u014dy\u014d, introdussero novit\u00e0 nello stile di scrittura, ma fu Futabatei a guadagnarsi la nomea di padre del \"genbun\u2019itchi\", la fusione della lingua scritta e parlata nella letteratura, grazie alle innovazioni letterarie da lui introdotte."}
{"id": "54599", "revid": "180559", "url": "https://it.wikipedia.org/wiki?curid=54599", "title": "Franz Simandl", "text": "Questo libro con 30 studi, ed altre due pubblicazioni con studi pi\u00f9 avanzati, \"Gradus ad Parnassum\", sono ancora nel ventunesimo secolo considerati validi supporti didattici per l'apprendimento del contrabbasso."}
{"id": "54601", "revid": "125723366", "url": "https://it.wikipedia.org/wiki?curid=54601", "title": "Reinhold Messner", "text": "Inizialmente salito alla ribalta nel mondo dell'alpinismo per aver riportato in auge l'arrampicata libera in un periodo nel quale era preponderante la progressione artificiale, rendendosi protagonista nel 1968 del primo VIII grado in libera (seguendo la \"linea logica\") al Pilastro di Mezzo del Sass dla Crusc, il suo nome, legato a innumerevoli arrampicate e esplorazioni, \u00e8 per lo pi\u00f9 noto al grande pubblico per essere stato il primo alpinista al mondo ad aver scalato tutte le quattordici cime del pianeta che superano gli metri sul livello del mare, spesso da versanti o in condizioni di eccezionale difficolt\u00e0 (una di queste ha ispirato il film \"Nanga Parbat\"). Le sue innovazioni nell'arrampicata libera prima e nell'alpinismo di alta quota poi lo fanno figurare ai vertici dell'alpinismo internazionale a cavallo degli anni sessanta e settanta.\nConsiderato uno dei sostenitori del cosiddetto \"stile alpino\" nelle grandi montagne himalayane, per lo pi\u00f9 oggetto allora di spedizioni con molti scalatori e caratterizzate da grande dispendio di risorse (himalayismo), fondamentali a tal proposito furono due imprese: nel 1978 \u00e8 il primo uomo a scalare l'Everest senza l'ausilio di ossigeno supplementare insieme a Peter Habeler, mentre nel 1980 raggiunge la medesima vetta in solitaria. \u00c8 stato quindi un grande himalaista, capace di darsi sempre nuovi obiettivi e di comunicarli con grande efficacia anche ad un pubblico di non addetti ai lavori. Tra le altre imprese, le traversate dell'Antartide e della Groenlandia senza il supporto di mezzi a motore n\u00e9 cani da slitta e la traversata del Deserto del Gobi.\nSocio onorario e medaglia d'oro del Club Alpino Italiano, \u00e8 anche autore di molti libri in cui narra le sue imprese e affronta tematiche inerenti alla cultura della montagna, mentre dal 1999 al 2004 \u00e8 stato Membro del Parlamento europeo eletto come indipendente nella lista dei Verdi italiani, fatti che hanno contribuito alla sua notoriet\u00e0. Agricoltore, si dedica alla gestione del Messner Mountain Museum, un complesso museale dedicato a tutti gli aspetti della montagna, dislocato tra Castel Firmiano a Bolzano, Solda, Castel Juval (dove Messner abita dal 1983), Monte Rite, Castello di Brunico e Plan de Corones.\nBiografia.\nMessner nasce secondogenito di nove fratelli a Bressanone nel 1944, da famiglia di lingua tedesca. Suo padre Josef, oltre che allevatore di polli e conigli, fa l'insegnante ed \u00e8 anche il preside della piccola scuola valligiana. Cresciuto a Funes, a soli 5 anni compie la sua prima ascensione dolomitica sul Sass Rigais in compagnia del genitore. All'et\u00e0 di tredici anni inizia a scalare le vette della val di Funes in cui cresce; allarga quindi l'attenzione alle Dolomiti e successivamente alle intere Alpi. In seguito, dopo il diploma di geometra, studia all'Universit\u00e0 degli Studi di Padova, presso la Facolt\u00e0 di Ingegneria.\nNel 1972 sposa la giornalista tedesca Uschi Demeter, dalla quale divorzier\u00e0 nel 1977. Nel 1981 nasce la prima figlia, Leila. La madre \u00e8 la fotografa canadese Nena Holguin. Il 1\u00ba agosto 2009, a 64 anni e dopo 25 di fidanzamento, si sposa con la compagna Sabine Eva Stehle; la cerimonia si svolge nel comune di Castelbello-Ciardes. Con lei Messner ha avuto tre figli: Magdalena (1988), Simon (1991), e Anna (2002), e si \u00e8 separato nel 2019. Nel maggio 2021 si sposa per la terza volta, la moglie \u00e8 Diane Schumacher, nata in Lussemburgo e residente a Monaco di Baviera, di 36 anni pi\u00f9 giovane.\nDal 1985 Messner ha importato poco pi\u00f9 di una decina di esemplari di yak dall'Himalaya, dopo la spedizione sul Cho Oyu, nella quale questi lo hanno aiutato per il trasporto delle merci sino al campo base. Ogni inizio e fine estate, egli conduce la transumanza degli animali da Solda verso il rifugio Citt\u00e0 di Milano, ai piedi del Gran Zebr\u00f9, e a fine stagione estiva per il percorso inverso. Una mezza dozzina di questi yak si trova anche nei pressi del monte Rite di Cibiana di Cadore, dove Messner ha costruito uno dei suoi musei. Nel 2005, un esemplare di orso bruno ha attaccato un esemplare di yak, causandogli ferite che lo hanno condotto ad una morte assistita.\nAd agosto 2015 esce la notizia che Messner ha dovuto abbandonare un'impresa scientifica \"segreta\" per la ricerca in Pakistan dello yeti (cui la figura di Messner era da sempre legata da pregresse vicende giornalistiche), salvo poi annullare il tutto in quanto era noto anche ai talebani la notizia del suo arrivo. Sulla stessa vicenda, nel 2015 Messner si era comunque gi\u00e0 espresso, sostenendone la teoria mitologica ovvero la derivazione del mito popolare dello yeti da una sottospecie ibrida di orso, l\"'orso delle nevi\", a cui alcuni scienziati avevano dato appena conferma attraverso l'esame del DNA di un presunto scalpo di yeti.\nLe Alpi.\nIspirato da Hermann Buhl e Walter Bonatti, sin dagli anni sessanta \u00e8 uno dei primi e pi\u00f9 convinti sostenitori di uno stile di arrampicata che non utilizzi ausili esterni (equipaggiamento minimo e leggero, senza portatori, sherpa, n\u00e9 ossigeno supplementare): una filosofia alpinistica volta a non \"invadere\" le montagne, ma solamente ad \"arrampicarle\". Tra gli altri alpinisti che successivamente seguiranno le idee di Reinhold Messner vi furono il fratello G\u00fcnther e Peter Habeler, che divennero in seguito suoi compagni d'imprese.\nMessner ha scritto una delle pi\u00f9 importanti pagine della storia dell'alpinismo. In un tempo nel quale l'arrampicata libera aveva perso terreno a favore della progressione artificiale, Messner ripudia ogni artefatto umano. Interrompe questa tendenza con una serie di realizzazioni in arrampicata libera e anche attraverso una sua efficace argomentazione, che trova massima eco nel celebre articolo \"L'assassinio dell'impossibile\", uscito su \"La rivista mensile del Cai\" nel 1968.\nDopo un certo periodo di attivit\u00e0 sui monti dell'Alto Adige, negli anni cinquanta e sessanta compie la sua prima impresa di rilievo nel 1965, insieme al fratello G\u00fcnther, sulle \"montagne di casa\", con l'apertura di una via sulla parete nord dell'Ortles.\nSuccessivamente si dedica all'arrampicata dolomitica, aprendo nuove vie tassativamente in arrampicata libera. D\u00e0 il primo esempio di questo suo stile il 31 luglio 1967 aprendo la \"Via degli amici\" sulla parete nord-ovest del Monte Civetta insieme ad Heini Holzer, Sepp Mayerl e Renato Reali. La via consta di 40 lunghezze di corda e durante l'apertura vengono utilizzati 42 chiodi e 2 cunei di legno (una quantit\u00e0 di materiale incredibilmente piccola per l'epoca). La salita inizialmente non desta molto scalpore, in quanto viene valutata di grado V+ (non vi era ancora stata l'apertura verso l'alto della scala UIAA).\nIl 18 agosto dello stesso anno Messner apre col fratello G\u00fcnther e con Holzer una via di sul versante nord-est del Monte Agner, salita interamente in libera con l'eccezione di un tratto di 20\u00a0m superato in artificiale. La via venne valutata di V+.\nUn'impresa di grande rilievo viene compiuta il 7 luglio 1968 dai fratelli Messner sull'inviolato Pilastro di Mezzo del Sass dla Crusc. La salita di questo pilastro comporta infatti il superamento di quattro metri particolarmente difficili. Reinhold Messner va da capocordata e tenta pi\u00f9 volte il passaggio, riuscendo infine a passarlo quando ormai era tentato di rinunciare. Il \"passaggio Messner\" non fu pi\u00f9 ripetuto per oltre dieci anni (i salitori successivi aggirarono il passaggio), fino a quando nel 1979 Heinz Mariacher lo super\u00f2, valutandolo di grado VII+/VIII-. La salita di Messner era quindi la prima in cui il settimo grado, gi\u00e0 toccato da Vinatzer, veniva superato.\nIn seguito Messner apre numerose vie, principalmente nelle Dolomiti, sempre seguendo la sua filosofia di ricercare non necessariamente i percorsi pi\u00f9 diretti, bens\u00ec gli itinerari che gli permettessero di salire in arrampicata libera.\nGli ottomila.\nA proposito delle sue scalate alla fine degli anni sessanta, Messner scrive nel libro \"Sopravvissuto\": \nNel 1970 Reinhold Messner viene invitato insieme al fratello G\u00fcnther a partecipare alla spedizione al Nanga Parbat (8126\u00a0m) diretta da Karl Maria Herrligkoffer. L'obiettivo della spedizione era salire l'allora inviolato versante Rupal della montagna. Si trattava di una spedizione pesante, nella quale era previsto abbondante uso di corde fisse e ausili tecnologici, secondo lo stile dell'epoca. Il 27 giugno Messner si trovava col fratello G\u00fcnther e con Gerhard Baur al campo V, l'ultimo campo. Avendo ricevuto notizia che il tempo sarebbe peggiorato il giorno successivo, era stato deciso che in questo caso sarebbe partito da solo dal campo senza usare corde fisse, sperando cos\u00ec di raggiungere velocemente la vetta prima della fine del bel tempo. \nNel frattempo Gerhard Baur e G\u00fcnther avrebbero attrezzato il canalone Merkl con 200 metri di corda, per facilitare la discesa. Invece Reinhold venne raggiunto dopo 4 ore dal fratello G\u00fcnther, che aveva deciso di seguirlo di propria iniziativa. Gerhard Baur era tornato indietro a causa di un mal di gola che gli impediva la respirazione. I due raggiunsero la vetta nel tardo pomeriggio. Si trattava della terza salita di questa montagna. Essendo ormai il tramonto, per\u00f2, non essendo in grado di ridiscendere per la via di salita, perch\u00e9 non era stata attrezzata e perch\u00e9 non si erano portati dietro le corde necessarie per affrontarla, i due furono costretti ad un bivacco d'emergenza. Il giorno successivo decisero di scendere per il versante Diamir, senza aspettare Felix Kuen e Peter Scholz che stavano salendo con le corde e che usarono per ridiscendere in corda doppia. \nG\u00fcnther mor\u00ec quasi alla fine della discesa, travolto da una valanga. Reinhold, creduto morto, arriv\u00f2 a valle sei giorni dopo, trasportato prima a spalle e poi in barella dai valligiani. Reinhold riport\u00f2 gravi congelamenti a 7 dita dei piedi e alle ultime falangi delle mani, subendo una parziale amputazione delle dita dei piedi.\nReinhold Messner, che durante quell'episodio estremo perse il fratello, divent\u00f2 per anni oggetto di polemiche infamanti, con l'accusa fantasiosa di aver abbandonato G\u00fcnther in cima al Nanga Parbat, ben prima della discesa, sacrificandolo alla propria ambizione di attraversare per primo il versante Diamir. Solo a distanza di 30 anni l'infondatezza delle critiche rivoltegli sar\u00e0 dimostrata, grazie al ritrovamento del corpo del fratello laddove Messner aveva sempre affermato fosse scomparso.\nNel 2010 \u00e8 stato girato un film sulla tragedia, intitolato \"Nanga Parbat\", diretto da Joseph Vilsmaier.\nNel 1975 completa con Peter Habeler la prima ascesa senza ossigeno supplementare del Gasherbrum I. Lo stesso anno partecipa come alpinista di punta alla spedizione guidata da Riccardo Cassin che tentava di salire l'inviolata parete sud del Lhotse, fallita a causa di maltempo e valanghe.\nNel 1978 sale l'Everest senza ossigeno, sempre con Habeler, diventando uno degli alpinisti pi\u00f9 famosi del mondo. La scalata dell'Everest senza l'ausilio di bombole di ossigeno era considerata fino ad allora impossibile per l'uomo, tanto che Messner e Habeler vengono accusati di aver utilizzato di nascosto delle mini-bombole. Tuttavia, nel 1980, Messner mette a tacere le polemiche quando il 20 agosto raggiunge di nuovo la vetta dell'Everest in pieno periodo monsonico, ma questa volta in solitaria e sempre senza l'ausilio di ossigeno supplementare. Durante l'impresa, compiuta in quattro giorni, apre una nuova variante sul versante nord, senza aver preallestito campi di alta quota. Salendo deve anche affrontare la caduta in un crepaccio. \"Una continua agonia\" scriver\u00e0, in seguito, \"una prova fisica mai prima affrontata\".\nSempre nel 1978, Messner ritorna al Nanga Parbat, da solo, realizzando la prima salita in solitaria e in stile alpino di un ottomila. Nel 1979 si reca invece al K2 alla guida di una piccola spedizione, con l'intenzione di salire per una nuova via lungo il pilastro sud. In fase di progettazione Messner progetta la via, che chiama \"magic line\", sulla base di foto aeree. Arrivati sul posto, per\u00f2, i componenti della spedizione constatano l'impossibilit\u00e0 di salire il pilastro e decidono di salire per lo Sperone degli Abruzzi. Messner divide quindi la spedizione in tre gruppi che si muoveranno autonomamente. Insieme a Michl Dacher raggiunge la vetta il 12 luglio. Si tratta della prima ascensione della montagna in stile alpino (il K2 era gi\u00e0 stato salito senza l'uso di ossigeno nel 1978, ma da parte di una spedizione pesante). Gli altri due gruppi, formati da Alessandro Gogna, Friedl Mutschlechner, Robert Schauer e Joachim Hoelzgen, non riescono a raggiungere la vetta a causa del sopravvenuto maltempo. Della spedizione faceva parte anche Renato Casarotto, che tuttavia non partecipa ai tentativi finali.\nDopo il 1980, Messner continua a conquistare numerose vette himalaiane, spesso aprendo nuovi percorsi, o tentando per primo l'ascesa in inverno, sempre proponendo un approccio all'alpinismo basato sul suo stile di arrampicata leggera. Nel 1986 diviene il primo uomo ad aver conquistato tutti i quattordici ottomila (salendo anche alcune cime pi\u00f9 di una volta). Nel dicembre dello stesso anno, con il raggiungimento della vetta del Monte Vinson, completa l'ascesa delle Seven Summits.\nDopo aver abbandonato l'alpinismo himalayano organizza e finanzia nel 1989 una spedizione internazionale alla parete sud del Lhotse, ancora inviolata. In questa spedizione gli alpinisti Hans Kammerlander e Christophe Profit arrivano fino a quota 7200\u00a0m, ma devono rinunciare a causa del maltempo e delle scariche di sassi. Nella sua carriera Messner ha effettuato oltre cento spedizioni e 3500 scalate.\nLe esplorazioni e l'impegno politico.\nNel 1989-1990 lui e Arved Fuchs sono i primi uomini ad attraversare l'Antartide a piedi o con gli sci e con l'aiuto di vele spinte dal vento, passando per il Polo Sud, senza l'ausilio di mezzi motorizzati o animali (in imprese precedenti erano stati utilizzati i cani da slitta). Dal novembre 1989 al febbraio 1990 percorrono 2800 chilometri. \nNel 1999 inizia l'impegno politico, diventando parlamentare europeo per i Verdi, ricevendo oltre 20\u00a0000 preferenze nella circoscrizione nord-est. Nel 2004, a quasi 60 anni, attraversa a piedi il deserto del Gobi. Nel 2004, in seguito all'espulsione dal partito dovuta a una sua pubblicit\u00e0 per i fucili Beretta, non si ricandida alle successive elezioni.\nDal 2004 l'attenzione di Messner \u00e8 dedicata principalmente a un progetto di apertura dei \"musei della montagna\". Ha dichiarato:\nIl 10 marzo 2006, insieme a Alex Zanardi, \u00e8 testimonial della Cerimonia di apertura dei IX Giochi paralimpici invernali di Torino 2006. Il 22 gennaio 2015 il presidente nazionale del \"Fronte Verde\" invita i parlamentari italiani a votare Messner come Presidente della Repubblica.\nSalite sulle Alpi.\nNel seguente elenco sono riportate alcune delle salite pi\u00f9 significative di Reinhold Messner sulle Alpi.\nI quattordici ottomila.\nNella tabella seguente sono elencati, in ordine cronologico, tutti i quattordici ottomila, incluse le ripetizioni, saliti da Messner\nPubblicit\u00e0.\nNel corso della sua carriera ha prestato molte volte la sua immagine come testimonial per campagne pubblicitarie, anche di grande successo. Tra queste, oltre alla controversa pubblicit\u00e0 dei fucili Beretta, l'acqua minerale Levissima, gli orologi Citizen e Montblanc, le tende Ferrino, la casa automobilistica Opel, il gruppo assicurativo Unipol, l'abbigliamento sportivo Fila, Salewa e Millet, gli integratori alimentari Enervit, le fotocamere Minolta, la societ\u00e0 di energie rinnovabili E.ON e realt\u00e0 dell'Alto Adige come lo speck e i vini altoatesini.\nOpere.\nReinhold Messner \u00e8 autore di numerosi libri in lingua tedesca, la maggior parte dei quali tradotti in molte altre lingue, tra cui l'italiano.\nFilmografia.\nReinhold Messner ha partecipato alla realizzazione di diversi film e produzioni televisive sia nel ruolo di interprete che con altre mansioni."}
{"id": "54603", "revid": "124261219", "url": "https://it.wikipedia.org/wiki?curid=54603", "title": "Sergej Aleksandrovi\u010d Kusevickij", "text": "Biografia.\nStudi\u00f2 alla Scuola Filarmonica di Mosca, eccellendo nello studio del contrabbasso e, ventenne, entr\u00f2 a far parte dell'orchestra del Bol'\u0161oj nel 1894. Nello stesso anno debutt\u00f2 come solista a Mosca ed in breve tempo, dopo numerosi successi ottenuti in numerose tourn\u00e9e, si guadagn\u00f2 la fama di uno dei pi\u00f9 abili virtuosi di questo strumento. Nel 1905 spos\u00f2 in seconde nozze Natal'ja, figlia di un facoltoso commerciante di t\u00e8, Konstantin U\u0161kov, il quale, come regalo di nozze, esaud\u00ec il sogno di Kusevickij di avere una sua orchestra, fornendogli i fondi necessari alla formazione di un ensemble di settantacinque elementi. Con questa orchestra diede i primi concerti nel 1907 dirigendo tra l'altro le prime delle composizioni di allora giovani compositori russi come Prokof'ev, Skrjabin e Stravinskij. \nNel 1908 si trasfer\u00ec a Berlino dove continu\u00f2 gli studi di direzione con Arthur Nikisch e diresse l'orchestra filarmonica in un concerto che comprendeva il Concerto per pianoforte n. 2 di Rachmaninov con l'autore quale solista. L'anno successivo fond\u00f2 insieme alla moglie la \u00c9dition Russe de Musique, acquisendo i cataloghi di alcuni tra i maggiori compositori dell'epoca. Nel periodo 1909-1920 altern\u00f2 l'attivit\u00e0 di direttore a quella di solista di contrabbasso esibendosi in concerti in Russia e nel resto d'Europa.\nIn seguito alla rivoluzione lasci\u00f2 la Russia, dove fino al 1920 aveva diretto l'Orchestra filarmonica di Pietrogrado e si stabil\u00ec a Parigi fondandovi, nel 1921, i \"Concerts Symphoniques K\". \nIl 19 ottobre 1922 diresse la prima, dell'orchestrazione di Maurice Ravel, di \"Quadri di un'esposizione\" di Musorgskij al Teatro dell'Op\u00e9ra. Nel 1925 diresse la prima esecuzione assoluta al Th\u00e9\u00e2tre de l'Op\u00e9ra di Parigi del \"Concertino\" di Arthur Honegger.\nNel 1925 fu quindi nominato direttore stabile dell'Orchestra Sinfonica di Boston, posto che mantenne fino al 1949, portando l'orchestra a livelli d'eccellenza.\nNella Symphony Hall di Boston diresse le prime esecuzioni assolute nel 1926 di \"St.'s Days: Assisi, the Great Pardon of St.Francis\" di Timothy Spelman, nel 1927 del Concerto per pianoforte e orchestra di Aaron Copland con il compositore al pianoforte, nel 1930 del Concerto grosso n. 1 op. 17 \"in the Old Style\" di Filip Laz\u00e2r, nel 1932 della Rapsodia n. 2 \"Manhattan Rhapsody\" di George Gershwin con il compositore al pianoforte, nel 1934 della Sinfonia n. 2 op. 18 di Nikolaj Tichonovi\u010d Berezovskij e nel 1948 della Sinfonia n. 4 e della Sinfonia n. 5 di David Diamond.\nNel 1940 fond\u00f2 il Berkshire Music Center e nel 1942 la K. Foundation, l'una per corsi di perfezionamento, l'altra per promuovere la conoscenza della musica contemporanea.\nNel 1949 diresse la prima esecuzione nel Berkshire Music Center di Tanglewood a Lenox (Massachusetts) di \"Spring Symphony\" di Benjamin Britten.\nLa sua produzione comprende un Concerto per contrabbasso, \"Passacaglia\" per Orchestra, un'Overture e pezzi per contrabbasso e pianoforte.\n\u00c8 noto per l'album Khachaturian, Piano Concerto - Kapell/Koussevitzky/BSO, 1946 RCA/Naxos - Grammy Hall of Fame Award 1999.\nAltri progetti.\nS. Koussevitzky Concerto per Contrabbasso in FA Diesis Min. Op.3 - 1\u00b0 Mov. &lt;br&gt;\nS. Koussevitzky Concerto per Contrabbasso in FA Diesis Min. Op.3 - 2\u00b0 Mov. &lt;br&gt;\nS. Koussevitzky Concerto per Contrabbasso in FA Diesis Min. Op.3 - 3\u00b0 Mov."}
{"id": "54607", "revid": "30610", "url": "https://it.wikipedia.org/wiki?curid=54607", "title": "Isaia Bill\u00e9", "text": "Concertista di fama internazionale, fu anche autore di un metodo didattico in sei corsi per contrabbasso pubblicato da Ricordi che tutt'oggi \u00e8 molto usato, soprattutto nei Conservatori italiani."}
{"id": "54608", "revid": "124402532", "url": "https://it.wikipedia.org/wiki?curid=54608", "title": "Wilhelm Wundt", "text": " \u00c8 divenuto per la storia della psicologia \"il padre fondatore\" della disciplina (A Lipsia, Germania, 1879), grazie al suo contributo teorico e sperimentale, esteso all'ambito della Sociologia (\"V\u00f6lkerpsychologie\", 1900-1920).\nBiografia.\nWilhelm Wundt nacque a Mannheim, quarto figlio di un pastore protestante.\nNel 1856 Wundt ottenne il titolo di dottore in medicina presso l'universit\u00e0 di Heidelberg. Successivamente approfond\u00ec gli studi di fisiologia lavorando a fianco di Johannes Peter M\u00fcller ed Hermann von Helmholtz, che all'epoca stavano conducendo le prime pioneristiche ricerche sperimentali sulla fisiologia degli organi di senso.\nPartendo da questi studi di psicofisiologia, Wundt inizi\u00f2 a interessarsi sempre di pi\u00f9 a problematiche prettamente psicologiche, sviluppando l'idea di poter costruire una vera e propria psicologia sperimentale che si ponesse l'obiettivo di indagare la vita psichica per mezzo di esperimenti costruiti sulla falsariga di quelli psicofisici. Per questo motivo, nel 1874 Wundt scrisse i \"Principi di psicologia fisiologica\", che raccoglievano in forma organica i risultati principali raggiunti dalla psicofisiologia ottocentesca, cos\u00ec da preparare la strada per l'avvento di una nuova scienza, la psicologia fisiologica.\nGrazie al successo ottenuto dai \"Principi di psicologia fisiologica\", nel 1875 Wundt venne chiamato alla cattedra di filosofia induttiva di Zurigo prima, e di Lipsia subito dopo. Presso l'Universit\u00e0 di Lipsia nel 1879 Wundt fond\u00f2 il primo laboratorio di psicologia sperimentale, questa data \u00e8 spesso considerata come la data di inizio della moderna psicologia. Il laboratorio divenne rapidamente un modello da imitare, oltre che un centro di ricerca dove accorrevano giovani studiosi da tutta Europa per imparare le basi della nuova psicologia sperimentale. Tra gli studenti che ottennero il dottorato sotto la guida di Wundt si contano importanti psicologi, tanto tedeschi (come Oswald K\u00fclpe, Emil Kraepelin, Hugo M\u00fcnsterberg) quanto statunitensi (James McKeen Cattell, Granville Stanley Hall, Edward Titchener). Per avere un luogo in cui pubblicare i lavori degli studenti che operavano presso il laboratorio, nel 1881 Wundt decise di fondare la rivista \"Philosophische Studien.\"\nIl 29 marzo 1903 divenne Socio dell'Accademia delle Scienze di Torino.\nPensiero.\nLe ricerche sperimentali.\nGli esperimenti condotti da Wundt presso il suo laboratorio si concentravano principalmente sugli atti volontari. Basandosi sulla recente scoperta del fenomeno dell'arco riflesso, Wundt riteneva che il processo di reazione agli stimoli fosse composto di cinque momenti: \nSecondo Wundt il primo e l'ultimo momento erano fenomeni puramente fisiologici e quindi osservabili in laboratorio dallo sperimentatore. I momenti centrali erano invece dei processi mentali descrivibili solo tramite l'introspezione del soggetto dell'esperimento, che pertanto non poteva essere una persona qualunque, ma doveva essere qualcuno che fosse stato istruito a distinguere quei tre diversi momenti. Per questo motivo di solito nel laboratorio di Wundt i soggetti dell'esperimento erano gli stessi studenti di Wundt. L'esperimento si basava quindi su due pilastri: da un lato la misura oggettiva del tempo di reazione, ovvero quello trascorso tra il primo e l'ultimo momento; dall'altro il resoconto introspettivo dei tre momenti centrali, fornito dal soggetto dell'esperimento al termine del processo.\nFenomeni mentali semplici e complessi.\nAnche se Wundt \u00e8 considerato l'iniziatore della psicologia sperimentale e fisiologica, egli non era convinto che questo approccio potesse essere impiegato per studiare ogni tipo di contenuto psichico. Wundt distingue infatti i processi mentali pi\u00f9 semplici, come le sensazioni, da quelli pi\u00f9 complessi, che dipendono dalle facolt\u00e0 superiori dell'animo umano. Le sensazioni sono strettamente legate alle condizioni fisiologiche, come l'attivit\u00e0 degli organi di senso, e per questo possono essere indagate sperimentalmente, tramite opportune stimolazioni fisiologiche. I contenuti mentali complessi hanno invece bisogno di altri metodi per essere studiati, come ad esempio la \"psicologia dei popoli\" (\"V\u00f6lkerpsychologie\").\nPer questo motivo Wundt ritiene che la psicologia sia una disciplina ibrida, che ricade in parte all'interno delle \"scienze naturali\" (\"Naturwissenschaften\"), nella misura in cui si occupa delle sensazioni e delle connessioni psicofisiche, e in parte nelle \"scienze dello spirito\" (\"Geisteswissenschaften\"), nella misura in cui tratta delle funzioni psicologiche superiori (ragionamento, linguaggio, decisioni morali, creazioni artistiche, etc.).\nIl parallelismo psicofisico.\nSecondo Wundt, se anche ammettessimo che i fenomeni mentali complessi dipendono dal cervello, lo studio della loro connessione con il sostrato fisiologico non sarebbe comunque in grado di restituirci quello che \u00e8 il reale significato di tali fenomeni. Le propriet\u00e0 fondamentali dei processi psichici superiori non possono infatti essere spiegate tramite la parallela attivit\u00e0 cerebrale. Per questo motivo, Wundt fornisce una interpretazione diversa al principio del parallelismo psicofisico, che per i contemporanei di Wundt affermava la completa dipendenza dei processi mentali dal sostrato fisiologico. Per come lo intende Wundt esso implica solo la simultaneit\u00e0 (dunque una semplice coincidenza temporale, non una dipendenza) tra fenomeni cerebrali e mentali, oltre all'assunto che vi sono caratteristiche dei processi mentali che non hanno alcun corrispettivo fisiologico nel cervello.\nI principi psichici.\nIn particolare, per Wundt le propriet\u00e0 mentali sono descrivibili dai seguenti principi. Il principio di attualit\u00e0 (\"Actualit\u00e4t\"), secondo cui \"ogni contenuto psichico \u00e8 un processo (\"actus\")\", dunque un qualcosa che fluisce ed \u00e8 continuamente in mutamento, a differenza degli oggetti che fanno parte della scienza naturale, i quali sono invece un qualcosa di fisso e che han bisogno dell'intervento di una forza esterna per mutare. Il principio di sintesi creativa (\"sch\u00f6pferische Synthese\"), in base al quale l'unione di pi\u00f9 contenuti psichici possiede un significato che non era gi\u00e0 contenuto nella somma delle sue parti (come dice la parola, la \"sintesi\", l'unione, \"crea\" qualcosa che non c'era prima). In particolare, i contenuti mentali complessi che risultano dalla sintesi creativa sono dotati di \"valore\". Ad esempio una poesia ha un significato maggiore della mera somma delle parole che la compongono, e in pi\u00f9 il risultato di questa unione creatrice \u00e8 qualcosa che per noi ha un valore (artistico, letterario, etc.). Il principio dell'analisi correlante (\"beziehende Analyse\"), che rappresenta per certi versi l'inverso del precedente, in quanto afferma che quando nell'analisi si separano dei contenuti mentali, le parti risultanti mantengono il loro significato solo grazie al fatto che rimangono in una connessione con le altre parti. Infine il principio del rafforzamento per contrasto (\"Contrastverst\u00e4rkung\") afferma che quando due vissuti sono contrapposti tra loro (ad esempio una sensazione di piacere ed una di dolore), il loro contrasto finisce per renderli pi\u00f9 intensi."}
{"id": "54612", "revid": "124830942", "url": "https://it.wikipedia.org/wiki?curid=54612", "title": "Odilon Redon", "text": "\u00c8 considerato il maggiore rappresentante del simbolismo in pittura.\nBiografia.\nInfanzia e giovent\u00f9.\nBertrand-Jean Redon, chiamato Odilon dal nome della madre, nacque in una famiglia benestante il 20 aprile 1840 a Bordeaux, da Bertrand Redon e Marie-Odile Gu\u00e9rin, secondogenito di cinque figli: Ernest, Odilon, Marie, Leo e Gaston. Ernest di pochi anni pi\u00f9 grande, musicista e bambino prodigio che Odilon sentiva suonare dalla culla, Gaston, nato nel 1853, in un primo tempo si dedic\u00f2 alla pittura, poi divent\u00f2 architetto del Louvre e delle Tuileries.\nA causa della sua costituzione gracile Odilon, ad appena due giorni di vita, venne affidato alle cure di una nutrice e del suo zio nella propriet\u00e0 familiare di Peyrelebade, nella campagna del M\u00e9doc, dove trascorse la maggior parte della sua infanzia, lontano dai suoi genitori.\nNel 1846, dopo pi\u00f9 di un anno di una grave malattia che gli provocava crisi di tipo epilettico, venne portato in pellegrinaggio alla Madonna di Verdelais, dove verr\u00e0 condotto altre due volte, fino ai dieci anni e il suo caso rientra tra le 133 guarigioni miracolose avvenute in quel luogo tra il 1819 e il 1883. Questo fatto venne annotato nell'apposito registro della basilica, pertanto possiamo sapere che Odilon aveva \"una malattia molto grave che provocava nel cervello del bambino numerose crisi quotidiane di tipo epilettico, che lasciavano momenti di assenza morale\" e che nel 1850 fu ancora a Notre Dame di Verderais per ringraziare la Madonna e attestare la guarigione. Redon dal 1851 inizi\u00f2 a vivere con la sua famiglia.\nI medici, a causa della sua fragilit\u00e0 fisica e psicologica, sconsigliarono per Odilon qualsiasi \"sforzo cerebrale\"; perci\u00f2 non verr\u00e0 mandato a scuola e inizier\u00e0 gli studi pi\u00f9 tardi.\nOltre ai problemi di salute a segnarlo furono il tempo che trascorse libero nella campagna, tra la solitudine di boschi e lande, come anche le musiche di Beethoven, Bach e, pi\u00f9 tardi, Berlioz, Schumann e Chopin.\nNel 1862 la famiglia lo spinse a provare gli studi in architettura all'Ecole des Beaux-Arts di Parigi, ma non riusc\u00ec a superare l'esame per accedervi.\nA quindici anni inizi\u00f2 a studiare disegno come allievo del paesaggista romantico Stanislas Gorin, che gli fece conoscere le opere di Delacroix, Corot e Moreau, per\u00f2 a causa delle difficolt\u00e0 relazionali con il maestro, Odilon abbandon\u00f2 la frequentazione del suo atelier.\nTorn\u00f2 a Bordeaux e nel 1860 cominci\u00f2 a esporre al \"Salon des Amis des Arts\", ma determinante per la sua formazione fu l'incontro con l'incisore Rodolphe Bresdin, che gli fece conoscere la grandezza dell'opera di D\u00fcrer e Rembrandt.\nL'amico e botanico Armand Clavaud trasmise invece a Odilon la passione per i fiori, per la fisiologia vegetale, gli fece scoprire il mondo visionario che emerge dal microscopio. Inoltre lo inizi\u00f2 alle teorie di Charles Darwin e all'opera di Baudelaire, Poe e Flaubert, ai quali l'artista dedicher\u00e0 successivamente delle raccolte litografiche.\nDal 1864 si rec\u00f2 saltuariamente a Parigi e in questo periodo dipinse, incise, copi\u00f2 dall'antico.\nPass\u00f2 l'estate del 1868 a Barbizon, dove conobbe Corot.\nPeriodo dei \"noirs\".\nLa sua originalit\u00e0 emerse dopo i trent'anni, ovvero dopo la partecipazione volontaria alla guerra franco-prussiana nel 1870.\nPrese un piccolo studio a Parigi, esegu\u00ec copie dal Louvre e si interess\u00f2 di osteologia e botanica, indagando la correlazione tra le strutture di ogni creatura, per poi rielaborarle con la fantasia in disegni a matita o carboncino.\nEntr\u00f2 in contatto con Gustave Moreau: fu in questo periodo che Redon si avvicin\u00f2 alle tematiche simboliste, arrivando alla conclusione che la vera dimensione dell'arte \u00e8 il sogno, che permette all'artista l'esplorazione di un fantastico mondo interiore. In contrapposizione al contemporaneo impressionismo, Redon rifiut\u00f2, nelle sue prime creazioni, l'uso del colore, privilegiando i disegni e le litografie, che espose al Salon dal 1867 al 1889.\nLe opere in bianco e nero di questo periodo, che ci parlano di un mondo inquietante in cui affiorano mostri, demoni, figure alate e teste mozzate, sono chiamate \"noirs\".\nIl suo primo album di litografie, intitolato \"Nel sogno\" (1879), inaugur\u00f2 la serie detta appunto dei \"noirs\", cui seguiranno \"A Edgar Poe\" (1882), \"Le origini\" (1883), \"Omaggio a Goya\" (1885), \"La notte\" (1886), le tre serie per \"La tentazione di sant\u2019Antonio\" di Flaubert (1888, 1889, 1896), \"L'Apocalisse di san Giovanni\" (1899, commissionatogli da Ambroise Vollard), \"I fiori del male\" (1890), \"Sogni\" (1890, dedicato all\u2019amico e maestro Armand Clavaud, suicidatosi quell'anno).\nI suoi artisti preferiti (Francisco Goya, Edgar Allan Poe, Charles Baudelaire) e le sue amicizie (Paul Gauguin, St\u00e9phane Mallarm\u00e9, Andr\u00e9 Gide) collocano Redon nell'ambito di quel simbolismo del quale fu un precursore e uno dei pi\u00f9 autentici rappresentanti in campo figurativo. Nella sua produzione s'intrecciano miti classici e orientali a temi tipici del suo tempo, pieni di ambiguit\u00e0 basata sullo strano, sul bizzarro, sul chimerico e sul grottesco che non manc\u00f2 di suscitare l'interesse dei surrealisti; ma fu soprattutto l'amicizia con il poeta St\u00e9phane Mallarm\u00e9 che permise a Redon di ampliare e approfondire in chiave decadente i temi dei suoi dipinti.\nIl 1\u00ba maggio 1880, a 40 anni, spos\u00f2 Camille Falte, una creola originaria dell'Ile-Bourbon (in seguito sar\u00e0 ribattezzata isola di R\u00e9union), alla quale fu estremamente legato e che lo aiuter\u00e0 curando i rapporti con la stampa e i mercanti d'arte. Ebbero due figli: il primo, Jean, nel 1886, mor\u00ec pochi mesi dopo la nascita, e il secondo, Ar\u00ef, nacque nel 1889.\nNel 1886 espose all'ultima mostra degli impressionisti, ormai tale solo di nome.\nNel 1889 conobbe il gruppo dei pittori Nabis: dopo la partenza di Paul Gauguin per la Polinesia, i Nabis cercarono il loro nuovo maestro in Redon, considerandolo uno dei precursori del simbolismo.\nPeriodo del colore.\nA partire dal 1889 mise in secondo piano i disegni e le litografie per dedicarsi maggiormente alla pittura, usando gli ol\u00ee, i pastelli e gli acquerelli, per fare scaturire l'irrazionale e il mistero dai pi\u00f9 semplici soggetti, spesso da un semplice mazzo di fiori. Legato a questo tema vi fu la profonda amicizia con il botanico Armand Clavaud e con il pittore Henri Fantin-Latour; ma mentre l'approccio di quest'ultimo \u00e8 fondamentalmente realistico, Redon filtra la realt\u00e0 attraverso la memoria e l'immaginazione, dando alla sua composizione una valenza evocatrice che va al di l\u00e0 dell'aspetto esteriore dei fiori.\nNegli anni successivi Redon ritorn\u00f2 regolarmente su questo tema e dal 1900 inser\u00ec le nature morte floreali, da sole o sullo sfondo di altri quadri, in tutte le esposizioni a cui prese parte. Questi dipinti, che testimoniano la sua predilezione per il sogno e la fantasia, furono i primi ad avere una certa popolarit\u00e0 al di fuori degli ambienti delle avanguardie simboliste.\nIn questi anni partecip\u00f2 alle mostre del gruppo di artisti noto come \"Les XX\" - che si era formato a Bruxelles, dopo la dissoluzione del gruppo di artisti d'avanguardia \"La Chrysalide\" - e a numerose esposizioni in Francia e all'estero, tra cui l'importante retrospettiva del 1904 al Salon d'Automne, dove gli venne interamente dedicata una sala, con sessantadue sue opere.\nLe decorazioni.\nDal 1900 Redon affront\u00f2 le grandi superfici, realizzando dei pannelli per il castello nella Yonne del barone Robert de Domecy. Redon scrisse in proposito, all'amico Albert Bonger \u00abRivesto le pareti di una sala da pranzo con fiori, fiori da sogno, fauna immaginaria; tutto questo in grandi pannelli, lavorati con po' di tutto, la tempera, l'aoline, l'olio e perfino il pastello da cui ho ottenuto, in questo momento, un ottimo risultato, un pastello gigante.\u00bb\nNel 1902 progett\u00f2 la decorazione per la sala da musica della dimora parigina della vedova del compositore Ernest Chausson, nel 1908 ebbe commissioni da parte della Manifattura dei Gobelins, per la realizzare cartoni preparatori alla tappezzeria.\nTra le commissioni pubbliche vi fu nel 1910 la decorazione della biblioteca dell'abbazia cistercense di Fontfroide, non distante da Montpellier, dove Redon realizz\u00f2 per Gustave Fayet la sua pi\u00f9 grande decorazione, con i temi della notte e del giorno dipinti su due pareti opposte, riepilogo del proprio percorso tra sogno e rivelazione.\nRedon mor\u00ec a Parigi il 6 luglio 1916.\nNel 1922 venne pubblicata a Parigi da Henri Floury \"A se stesso\" (\"\u00c0 soi-m\u00eame\"), una raccolta di scritti autobiografici di Redon, composti dal 1867 al 1915.\nStile e contenuti.\nIl sogno.\nNel simbolismo vi \u00e8 una parola-chiave, che compare insistentemente: sogno. Per Redon esso \u00e8 l'intima realt\u00e0, che come un sogno appare confusa, ma solo perch\u00e9 non ancora espressa: ed \u00e8 proprio l'esprimerla che la definir\u00e0.\nIl suo primo album litografico, \"Nel sogno (Dans le r\u00eave)\", del 1879, tirato in venticinque esemplari,comprende una serie di immagini fantastiche e ispirate alle opere di Moreau, con l'influenza di Poe e Baudelaire ed esplicitamente antirealista.\nL'angoscia.\nIl lavoro artistico di Redon nel periodo dei \"Noirs\" \u00e8 intriso da un umore melanconico, triste e angoscioso, che emerge sia dalle tematiche affrontate che dalla resa in suggestive e indeterminate immagini antinaturalistiche. Queste sue opere echeggiano un'oscurit\u00e0 interiore memore di Baudelaire e del macabro di Poe.\nLa notoriet\u00e0 giunse a Redon grazie allo scrittore Joris-Karl Huysmans, che nel suo romanzo \"Controcorrente (\u00c0 rebours)\" annovera le sue opere nella raffinata collezione del protagonista Des Esseintes, assurgendole, insieme a quelle di Moreau e di Bresdin, all'Olimpo dell'estetismo intellettuale della sensibilit\u00e0 decadente. Nell'abitazione dell'eccentrico e solitario Des Esseintes, dove pu\u00f2 trovarvi posto, come scrive Huysmans \u00abuna pittura sottile, squisita, immersa in un sogno remoto, in una corruzione antica\u00bb i carboncini di Redon sono opere \u00abal di fuori di tutto, che oltrepassano i limiti della pittura, rinnovando un fantastico del tutto speciale, un fantastico di malattia e di delirio\u00bb.\nLa gioia.\nDopo un cambiamento psicologico legato alla nascita del suo secondo figlio, Redon scopr\u00ec le infinite suggestioni del colore e non riuscir\u00e0 a tornare al carboncino:\nMentre il colore comincia a fare la sua apparizione nei dipinti, anche i temi iconografici si rinnovano, in un tripudio di fiori, farfalle, barche, motivi mitologici e letterari.\nLe sue opere continueranno a sprigionare un'atmosfera di mistero e i suoi fiori a fluttuare in un'atmosfera irreale.\nConsiderazioni di Redon sulla propria arte.\n\"A se stesso\" si conclude con uno scritto in cui l'artista si spiega e riassume, indicando le \u00abtre fonti, tre cause\u00bb dell'opera d'arte:\nGli uomini di genio ci hanno lasciato opere d'arte, vita morale e intellettuale dell'umanit\u00e0, attraverso cui riconosciamo la nostra nobilt\u00e0 e grandezza, perci\u00f2 gli insegnanti, esigenti alleati della bellezza e dell'ideale, hanno la missione di conservare questa sacra eredit\u00e0.\nLa natura \u00e8 un mezzo per esprimere e comunicare sentimenti, che senza di essa non potrebbero apparire nella luce pura della sua pi\u00f9 alta espressione, ma astratti.\nL'intuizione originale cerca sostegno nel passato e nel presente, per dare all'opera un temperamento in evoluzione, che si rinnovi con i nuovi mezzi espressivi che scaturiscono dal progresso.\nUn'opera d'arte per essere compresa necessita del giusto tempo ed \u00ab\u00e8 raro che la gloria si sviluppi liberamente attorno al genio, soprattutto nella nostra epoca, in cui ogni artista cerca in solitudine la propria strada, senza altro iniziatore al proprio sogno che se stesso.\u00bb (1887)\nMusei.\nElenco dei musei che espongono opere dell'artista:"}
{"id": "54613", "revid": "287204", "url": "https://it.wikipedia.org/wiki?curid=54613", "title": "Krzysztof Kieslowski", "text": ""}
{"id": "54614", "revid": "101565418", "url": "https://it.wikipedia.org/wiki?curid=54614", "title": "Carl Ludwig Bachmann", "text": " \u00c8 stato l'inventore della vite senza fine che ha sostituito i piroli di legno nei contrabbassi, permettendo di accordare con precisione gli strumenti.\nNato a Berlino nel 1743, ha suonato nella cappella reale dal 1765 e ha fondato i \"Liebhaberkonzerte\" a Berlino nel 1770, assieme a Franz Benda, al quale successe alla direzione dei concerti nel 1785. Nello stesso anno ha sposato la cantante e pianista Charlotte Caroline Wilhelmine St\u00f6we. \nCarl Ludwig ha anche lavorato nella liuteria del padre, Anton Bachmann (1716\u20131800), liutaio e violinista di corte. Intorno al 1778 ha introdotto una meccanica con vite senza fine per il contrabbasso, in sostituzione dei piroli. Un meccanismo analogo era gi\u00e0 conosciuto in Francia, dove era stato sviluppato da Beno\u00eet Fleury nel 1766. Ha continuato da solo l'attivit\u00e0 paterna nel 1791, anno nel quale ha lasciato al fratello Friedrich Wilhelm Bachmann (1749\u20131825) la direzione dei \"Liebhaberkonzerte\"."}
{"id": "54616", "revid": "46480", "url": "https://it.wikipedia.org/wiki?curid=54616", "title": "Aristarco di Samo", "text": "Biografia.\nNato a Samo, una delle maggiori isole in prossimit\u00e0 della costa della Ionia, Aristarco studi\u00f2 ad Alessandria, dove ebbe come maestro Stratone di Lampsaco.\nPer le sue teorie si diceva che meritasse la condanna per empiet\u00e0, come riporta Giacomo Leopardi nella sua \"Storia dell'astronomia\":\nL'ultima affermazione del giovanissimo Leopardi richiede una spiegazione. In realt\u00e0 il testo di Plutarco tramandato dai manoscritti era stato emendato dal filologo Aegidius Menagius (nome latinizzato di Gilles M\u00e9nage) nel XVII secolo. Nel testo dei manoscritti era scritto che Aristarco avrebbe voluto scherzosamente accusare di empiet\u00e0 Cleante (costui era infatti seguace del culto del Sole e allo stesso tempo contrario all'eliocentrismo). Menagius aveva emendato il testo invertendo il ruolo di accusato e accusatore, ritenendo che ad essere accusato di empiet\u00e0 potesse essere solo il sostenitore dell'eliocentrismo. Leopardi leggeva nei libri di storia dell'astronomia che l'eliocentrismo aveva portato ad un'accusa di empiet\u00e0, ma leggeva anche l'originale testo greco di Plutarco, che sosteneva chiaramente che era stato Cleante l'accusato. Ne concluse che Cleante dovesse essere l'eliocentrista. L'accusa di empiet\u00e0 quindi fu solo un gioco dialettico tra Aristarco e Cleante, ma non fu mai formulata n\u00e9 contro l'uno n\u00e9 contro l'altro.\nOpere.\nLa teoria eliocentrica.\nAstronomo e fisico, Aristarco \u00e8 noto soprattutto per avere per primo introdotto una teoria astronomica nella quale il Sole e le stelle fisse sono immobili mentre la Terra ruota attorno al Sole percorrendo una circonferenza. Sappiamo inoltre che Aristarco concordava con Eraclide Pontico nell'attribuire alla terra anche un moto di rotazione diurna attorno ad un asse inclinato rispetto al piano dell'orbita intorno al Sole (l'ultima ipotesi giustificava l'alternarsi delle stagioni).\nDell'opera in cui Aristarco illustrava la teoria eliocentrica, ci rimangono solo pochi frammenti, costituiti da brevi citazioni di tradizione indiretta.\nL'obiezione che gli mossero i suoi contemporanei fu per quale motivo le stelle fisse non modificassero la propria posizione reciproca nel corso dell'anno, come avrebbero dovuto fare se la Terra fosse stata in movimento. Archimede riporta che Aristarco super\u00f2 l'obiezione ipotizzando che la distanza tra la Terra e le stelle fisse fosse infinitamente maggiore del raggio dell'orbita annuale terrestre, e in effetti \u00e8 tanto maggiore da evitare ogni effetto di parallasse misurabile con gli strumenti dell'epoca (e anche delle epoche successive fino al XIX secolo). \nL'idea che le stelle siano ad una distanza enormemente superiore a quella del Sole \u00e8 ripresa da altri autori (ad esempio da Cleomede).\nSecondo la testimonianza di Plutarco, mentre Aristarco proponeva l'eliocentrismo come un'ipotesi, questo era una netta convinzione per Seleuco di Seleucia.\nLa teoria eliocentrica era stata rifiutata con forza un secolo prima da Platone e dal suo allievo Aristotele, e fu respinta quattro secoli dopo Aristarco, anche da Claudio Tolomeo, le cui concezioni dominarono incontrastate la tarda antichit\u00e0 e il medioevo. Ha senso supporre per\u00f2 che la teoria di Aristarco fosse accettata per i primi secoli, dato che Plinio il Vecchio e Seneca si riferiscono al moto retrogrado dei pianeti come a un fenomeno ottico e non reale, concezione pi\u00f9 in linea con l'eliocentrismo che con il geocentrismo.\n\"Dimensioni e distanze del Sole e della Luna\".\nL'unica opera pervenuta di Aristarco \u00e8 il breve trattato \"Sulle dimensioni e distanze del Sole e della Luna\", nel quale stima la grandezza del Sole e della Luna e calcola le relative distanze dalla Terra.\nQuando la Luna \u00e8 in quadratura, ossia \u00e8 illuminata per met\u00e0, essa, con la Terra e il Sole, forma il triangolo rettangolo mostrato in figura. Misurando in tale condizione l'angolo \u03b2 compreso tra la direzione Terra-Sole e la direzione Terra-Luna \u00e8 possibile calcolare il rapporto tra le loro distanze mediante ragionamenti di tipo geometrico. Il problema risolto da Aristarco, di calcolare (o meglio, stimare sia per eccesso che per difetto) il rapporto tra i cateti di un triangolo del quale si conoscono gli angoli, equivale in termini attuali a calcolare, o stimare, la tangente trigonometrica di un angolo. L'opera di Aristarco pu\u00f2 pertanto essere considerata una delle prime opere di trigonometria.\nAristarco stim\u00f2 il rapporto tra le distanze del Sole e della Luna come compreso tra 18 e 20, mentre il rapporto tra le distanze medie \u00e8 in realt\u00e0 circa 400. Le stime di Aristarco sono correttamente dedotte dal valore da lui assunto per l'angolo Sole-Terra-Luna all'atto della quadratura, ma l'angolo era stato misurato con scarsa precisione. La grandezza abnorme dell'errore \u00e8 dovuta a due cause principali. In primo luogo Aristarco dovette calcolare la tangente di un angolo molto vicino a un angolo retto, molto vicino cio\u00e8 al valore nel quale la tangente diverge. In queste condizioni un errore relativamente piccolo sull'angolo si traduce necessariamente in un errore enormemente maggiore sulla tangente. Inoltre per stimare con accuratezza l'angolo che interessava Aristarco occorre riconoscere l'effettiva quadratura con una precisione difficilmente raggiungibile ad occhio nudo. Basta un errore di poche ore sull'istante in cui la quadratura ha luogo perch\u00e9 l'errore sull'angolo si traduca in un errore enorme sulla sua tangente.\nIl metodo di Aristarco permette comunque di stimare la tangente di qualsiasi angolo e in questo \u00e8 probabilmente il maggior valore matematico della sua opera.\nCuriosit\u00e0.\nIn onore di Aristarco sono stati intitolati il cratere lunare Aristarchus e l'asteroide 3999 Aristarchus."}
{"id": "54619", "revid": "767487", "url": "https://it.wikipedia.org/wiki?curid=54619", "title": "Legge di Gresham", "text": "La legge di Gresham, teorizzata dal mercante e banchiere inglese Thomas Gresham nel XVI secolo, afferma l'assunto per cui \"la moneta cattiva scaccia quella buona\". Essa, in altre parole, definisce la tendenza degli operatori economici (all'epoca in cui fu concepita, si trattava di mercanti, cambiavalute, e banchieri) da una parte, a pagare solamente con monete danneggiate, e quindi con minor valore intrinseco (in termini di metallo prezioso costituente) rispetto al loro valore nominale, e, dall'altra, ad accettare solo monete nuove, il cui valore intrinseco rispecchiasse quello nominale. Questo comportamento fa s\u00ec che sempre pi\u00f9 monete \"buone\" saranno trattenute da chi le ha ricevute, mentre le monete utilizzate per le transazioni saranno in sempre maggior numero quelle \"cattive\".\nStoria.\nAttribuita all'inglese Sir Thomas Gresham (1519-1579), agente di cambio al servizio della monarchia britannica, che la enunci\u00f2 nel 1551, era gi\u00e0 nota da molti secoli, ritrovandosi per esempio nel trattato sul conio edito da Niccol\u00f2 Copernico nel 1525. Una prima enunciazione di questa tendenza pu\u00f2 esser fatta risalire sino ad Aristofane (405 a.C.), il quale, nella parabasi della sua commedia \"Le rane\", fa pronunciare al corifeo queste parole:\nFormulazione.\nIn un sistema monetario nel quale il valore nominale delle monete era pari al loro contenuto in oro o in metalli preziosi, era piuttosto comune che le monete in circolazione perdessero parte del metallo prezioso di cui erano composte per effetto dell'uso o per la pratica illegale della tosatura, consistente nel grattare, raschiare, tagliuzzare i bordi delle monete (la zigrinatura del bordo nasce per contrastare queste pratiche). Accadeva cos\u00ec che alcune monete, solitamente quelle in circolazione da pi\u00f9 tempo, avessero un valore intrinseco decisamente inferiore al valore nominale. In altri termini tali monete, considerate \"cattive\", continuavano ad avere ufficialmente un valore nominale determinato dal tipo di moneta (oggi diremmo il \"valore facciale\" su di esse stampato), mentre il loro valore intrinseco, determinato dal contenuto di fino in oro, argento o altri metalli preziosi, era decisamente svilito.\nPoich\u00e9 le monete, passando da uno stato a un altro, venivano fuse e riconiate, le monete cattive potevano dar vita, in virt\u00f9 della minore quantit\u00e0 di metallo prezioso contenutovi, a nuove monete di valore nominale (e intrinseco) inferiore a quello delle monete dalla cui fusione derivavano.\nPertanto, nessuno era disposto ad accettare in pagamento la \"moneta cattiva\", preferendo quella buona, vale a dire monete di solito nuove di zecca con un contenuto di metallo prezioso pari al valore della moneta. \nGresham fu tra i primi a osservare e descrivere la tendenza della moneta cattiva \"a scacciare\" la moneta buona, ovvero la tendenza degli operatori economici a disfarsi delle monete cattive, rifiutandole per essere pagati, ma cercando di usarle per pagare. Se l'autorit\u00e0 monetaria continua a battere moneta senza modificare n\u00e9 peso n\u00e9 lega, dopo poco tempo le monete di nuova emissione scompaiono dalla circolazione. \nLa legge di Gresham \u00e8 anche all'origine del fallimento dei sistemi monetari bimetallici. In tali sistemi, lo stato fissa una parit\u00e0 tra oro e argento, parit\u00e0 che, tuttavia, pu\u00f2 non essere accettata dal mercato, ad esempio se viene immessa una gran quantit\u00e0 di uno dei due metalli. La scoperta dell'America fu un caso eclatante al riguardo: in questo caso, la moneta sottovalutata dal cambio ufficiale viene ritirata dalla circolazione ad opera di individui che hanno interesse a scambiare il metallo prezioso in essa contenuto con altri metalli a un tasso pi\u00f9 conveniente rispetto a quello ufficiale."}
{"id": "54622", "revid": "124542037", "url": "https://it.wikipedia.org/wiki?curid=54622", "title": "Ottone (lega)", "text": "L'ottone \u00e8 una lega ossidabile formata da rame (Cu) e zinco (Zn), simile all'oricalco. Bisogna distinguere tra \"ottoni binari\", costituiti da rame e zinco, \"ottoni ternari\" in cui \u00e8 presente un terzo elemento chimico caratterizzante la lega e \"ottoni quaternari\" in cui sono presenti altri elementi chimici.\nDescrizione.\nConsiderando gli ottoni ternari, si parla di \"fase \u03b1\" quando il contenuto di zinco \u00e8 inferiore al 36% circa; la struttura cristallina della lega ricalca quella del rame, cio\u00e8 quella cubica a facce centrate. Questi ottoni hanno eccellente lavorabilit\u00e0 a freddo (imbutitura e stampaggio) e buona a caldo. Gli ottoni \u03b1-\u03b2 (dove la \"fase \u03b2\" \u00e8 struttura cubica a corpo centrato) hanno un titolo di zinco oscillante tra il 36 e il 45%; sono facilmente lavorabili a caldo. Le leghe con percentuali di Zn superiori al 45% non hanno interesse pratico.\nLa lavorabilit\u00e0 alle macchine utensili delle leghe binarie rame-zinco \u00e8 buona, ma la \"tenacit\u00e0\" provoca la formazione di trucioli molto lunghi; per ovviare a tale inconveniente viene aggiunto del piombo (Pb) che, insolubile ed estraneo alla struttura cristallina, si disperde ai bordi dei grani: cos\u00ec i trucioli diventano corti o addirittura polverosi e gli utensili subiscono un'usura e un riscaldamento minori, con conseguente miglioramento della qualit\u00e0 e della velocit\u00e0 della lavorazione. Gli \"ottoni al piombo\" sono denominati anche \"ottoni secchi\". Proprio la presenza di piombo in alcune nazioni ne limita o vieta l'uso in idrosanitaria e altre applicazioni a contatto con l'uomo.\nAlla lega possono essere aggiunti altri elementi per ottenere determinate propriet\u00e0:\nL'influenza degli elementi in lega pu\u00f2 essere studiata attraverso i \"coefficienti di Guillet\", cio\u00e8 l'aggiunta di un terzo elemento in lega pu\u00f2 essere considerata equivalente alla aggiunta o sottrazione di zinco. Per esempio, l'aggiunta di silicio (coeff. =10) equivale ad una quantit\u00e0 di zinco 10 volte maggiore: accade cos\u00ec che se ad un ottone binario Cu Zn 30 (a totale struttura \u03b1) viene aggiunto 1-2% di silicio, diventa a struttura totalmente \u03b2. Il nichel ha un coefficiente di equivalenza negativo, mentre quello del piombo \u00e8 nullo, dal momento che, disponendosi ai bordi dei grani, non entra nel reticolo cristallino.\nUsi.\nL'ottone ha un campo di applicazioni talmente vasto che se ne pu\u00f2 fare solo un elenco di massima.\nI principali campi di utilizzo sono:\nGli ottoni contenenti dal 40 al 60% di zinco, molto plastici, sono nominati \"similori\", per via della colorazione simile a quella dell'oro. Vengono impiegati in bigiotteria con i quali si producono orologi. Gli ottoni che hanno percentuali maggiori di zinco, sopra il 70-97,23%, hanno caratteristiche meccaniche pi\u00f9 elevate: vengono usati per parti di oggetti che necessitano resistenza meccanica. Quello al 28% viene usato per i bossoli dei cannoni e cartucceria; quello al 33%, ottimamente lavorabile, \u00e8 raccomandato per i laminati destinati a pezzi imbutiti, molle e tubi.\nL'ottone CuZn37 ha struttura \u03b1 , \u03b2 : offre pertanto una facile lavorabilit\u00e0 a freddo e a caldo ed \u00e8 utilizzato per la preparazione di barre e laminati trafilati. L'ottone CuZn40 (ottone \"Muntz\") \u00e8 utilizzato per i pezzi finiti a caldo: barre di grande diametro, piastre tubiere, pezzi stampati. Gli \"ottoni al piombo\" (CuZn38Pb2, CuZn39Pb2 e CuZn40Pb2 i pi\u00f9 usati) sono impiegati per i pezzi lavorabili al tornio, come valvole e rubinetti. La lega CuZn36Pb3 (\"free-cutting brass\") \u00e8 utilizzata come riferimento per la lavorabilit\u00e0 ad asportazione di truciolo, con un indice convenzionalmente pari a 100; tutte le altre leghe di rame hanno valori inferiori.\nTra gli ottoni speciali ricordiamo il CuZn28Sn1As, detto anche ottone \"ammiragliato\", utilizzato in distillatori, condensatori, raccordi e nelle applicazioni marine in generale. Il CuZn22Al2As \u00e8 utilizzato negli scambiatori marini, che necessitano di alta resistenza alla corrosione e che lavorano con alta velocit\u00e0 di flusso. Il CuZn19Sn viene usato per la produzione di strumenti musicali (gli ottoni). Le monete da 10, 20 e 50 centesimi di euro sono in CuAl5Zn5Sn1 (lega \"nordic Gold\" o oro nordico), mentre la parte gialla delle monete da 1 e 2 euro \u00e8 in CuZn20Ni5. Una delle ultime leghe utilizzate per il settore idrosanitario vede l\u2019utilizzo dell\u2019ottone CuZn21Si3P che ha la caratteristica di avere nella sua composizione chimica solo tracce inferiori allo 0,1% di piombo, per tale motivo \u00e8 utilizzabile per la produzione di rubinetteria sanitaria anche in California, una delle nazioni con la pi\u00f9 restrittiva regolamentazione in proposito, peraltro tale lega appare abbia propriet\u00e0 intrinsecamente antibatteriche.\nGli ottoni sono adatti per la colata in sabbia e in conchiglia e la pressocolata, che si applica a getti di piccole e medie dimensioni. Le leghe binarie rame-zinco sono adatte anche per le colate in getti: hanno un intervallo di solidificazione ristretto, quindi vi \u00e8 un pericolo minore di rotture a caldo e porosit\u00e0 durante il ritiro per solidificazione.\nPropriet\u00e0.\nL'ottone \u00e8 un materiale duttile, malleabile e ha una buona resistenza alla corrosione. Rispetto al rame presenta valori pi\u00f9 elevati di durezza, resilienza e fusibilit\u00e0. Ha notevoli propriet\u00e0 acustiche, non a caso viene impiegato nella produzione di svariati strumenti musicali, soprattutto i cosiddetti \"ottoni\" (tromba, corno, trombone, tuba, ecc.), ma anche sassofoni e percussioni.\nProduzione.\nNel 2008 l'Italia ha prodotto 572.300 tonnellate di semilavorati in leghe di rame, la stragrande maggioranza delle quali (564.800 t) in ottone."}
{"id": "54625", "revid": "125253552", "url": "https://it.wikipedia.org/wiki?curid=54625", "title": "Krzysztof Kie\u015blowski", "text": "\u00c8 riconosciuto universalmente come uno dei pi\u00f9 grandi autori della storia del cinema.\nBiografia.\nA causa della malattia del padre, sofferente di tubercolosi, la famiglia Kie\u015blowski era costretta a spostarsi in continuazione in localit\u00e0 che disponessero di un sanatorio. Il padre mor\u00ec quando Krzysztof aveva sedici anni. Si diplom\u00f2 in tecniche teatrali, specializzandosi nella realizzazione di scenari. Nel 1969 si laure\u00f2 alla Scuola di Cinema di \u0141\u00f3d\u017a, che all'epoca godeva di fama e prestigio internazionale. Inizi\u00f2 cos\u00ec a girare documentari sia per la televisione sia per il cinema. Sarebbero stati proprio questi a fargli avere i primi problemi con le autorit\u00e0.\nUn suo documentario del 1971, \"Robotnicy 1971 - Nic o nas bez nas\" (\"Lavoratori 1971: Niente su di noi senza noi\") sulla repressione violenta dello sciopero di Danzica, venne requisito dalla polizia che voleva identificare i partecipanti: Kie\u015blowski rimase molto colpito da questo fatto, sentendosi quasi un traditore. Nel 1980, mentre filmava un deposito automatico dei bagagli per il documentario \"Dworzec\" (\"La stazione\"), la polizia gli sequestr\u00f2 di nuovo la pellicola: il regista, ignaro, aveva ripreso una valigia contenente i resti di una donna fatta a pezzi dalla figlia che la polizia stava ricercando da tempo.\nEntr\u00f2 a far parte di una cerchia di registi che si proponeva di ritrarre la situazione della Polonia durante il comunismo. Una volta passato ai lungometraggi, per le sceneggiature il regista si avvalse della preziosa collaborazione dell'avvocato polacco Krzysztof Piesiewicz, con il quale avrebbe collaborato durante tutta la propria carriera cinematografica. Un altro suo abituale collaboratore fu il compositore polacco Zbigniew Preisner (che nella Trilogia dei Colori, \"La doppia vita di Veronica\" e nel nono capitolo del \"Decalogo\" diventa il fittizio compositore olandese Van den Budenmayer).\nKrzysztof Kie\u015blowski, in seguito ad un attacco di cuore, mor\u00ec il 13 marzo 1996 durante un'operazione a cuore aperto. \u00c8 seppellito nel cimitero Pow\u0105zki di Varsavia, in Polonia. Uno dei progetti incompiuti del regista era quello di dirigere, oltre alla famosa \"Tre Colori\", un'altra trilogia, basata questa volta su \"La divina commedia\" di Dante Alighieri. L'unica delle tre sceneggiature ad essere completata da Kie\u015blowski e Piesiewicz, \"Heaven\", \u00e8 stata portata sullo schermo dal regista tedesco Tom Tykwer nel 2002. La seconda sceneggiatura di questa trilogia, cominciata da Kie\u015blowski e terminata da Piesiewicz \u00e8 \"L'enfer\", diretto dal regista bosniaco Danis Tanovi\u0107.\nStile.\nIl cinema di Kie\u015blowski \u00e8 caratterizzato dall'assenza di effetti speciali o spettacolari, dai dialoghi scarni e da sceneggiature che concentrano laceranti dilemmi etici ed esistenziali. Il grande regista Stanley Kubrick, che nutriva una sincera ammirazione per il regista polacco, una volta ebbe a dire:"}
{"id": "54626", "revid": "174925", "url": "https://it.wikipedia.org/wiki?curid=54626", "title": "Glasgow", "text": "Glasgow (\"Glaschu\" in gaelico scozzese; \"Glesga\" in scots) \u00e8 la pi\u00f9 grande citt\u00e0 della Scozia e la quarta pi\u00f9 grande del Regno Unito. Si trova sul fiume Clyde, nelle Lowlands centro-occidentali del paese. I suoi abitanti sono detti Glasvegiani (in inglese \"Glaswegians\").\nCapitale economica della Scozia, \u00e8 la citt\u00e0 scozzese con la pi\u00f9 alta densit\u00e0 di popolazione, con abitanti per chilometro quadrato (dati del censimento del 2011), nonch\u00e9 la terza citt\u00e0 britannica per numero di turisti stranieri dopo Londra ed Edimburgo. \nLa \"Glasgow city\" \u00e8 una delle 32 aree amministrative della Scozia dalla riforma del governo locale del 1999, prima della quale la citt\u00e0 era il capoluogo della regione di Strathclyde. \nLa Glasgow Central Station \u00e8 tra le principali stazioni ferroviarie della Gran Bretagna.\nDescrizione.\nGlasgow \u00e8 cresciuta da un piccolo insediamento rurale sul fiume Clyde fino a diventare uno dei pi\u00f9 grandi porti del mondo. Espandendosi da borgo vescovile e reale medievale, con la fondazione della quarta pi\u00f9 antica universit\u00e0 della Gran Bretagna, l'Universit\u00e0 di Glasgow nel 1451, divenne un importante centro dell'Illuminismo scozzese nel XVIII secolo. Dal XVIII secolo la citt\u00e0 \u00e8 cresciuta anche come uno dei principali scali della Gran Bretagna per il commercio transatlantico con il Nord America e le Indie Occidentali.\nCon l'inizio della Rivoluzione industriale, la popolazione e l'economia di Glasgow e delle regioni circostanti si espansero rapidamente, finch\u00e9 la citt\u00e0 divenne uno dei centri preminenti mondiali di prodotti chimici, tessili e d'ingegneria, in particolare nella cantieristica navale e nell'industria ingegneristica navale, fabbricando molte navi innovative e famose. Glasgow fu conosciuta come la \"seconda citt\u00e0 dell'Impero britannico\" per gran parte dell'era vittoriana e del periodo edoardiano. Oggi \u00e8 uno dei primi dieci centri finanziari d'Europa ed \u00e8 sede di molte delle aziende principali della Scozia. Glasgow \u00e8 anche classificata come la 57\u00aa citt\u00e0 pi\u00f9 vivibile al mondo.\nTra la fine del XIX e l'inizio del XX secolo Glasgow \u00e8 cresciuta in popolazione fino a raggiungere un picco di nel 1939. Nel 1960, a seguito di progetti di rinnovo urbanistico, vi \u00e8 stato un grande trasferimento di persone a nuove citt\u00e0 e sobborghi periferici, che hanno ridotto la popolazione attuale del Comune di Glasgow (il centro della citt\u00e0) a , e con persone che vivono nell'area urbana della Greater Glasgow. L'intera regione che circonda l'agglomerato urbano conta circa 2,3 milioni di persone, il 41% della popolazione della Scozia. Glasgow ha ospitato i Giochi del Commonwealth del 2014. Glasgow \u00e8 anche nota per la rivalit\u00e0 calcistica tra Celtic e Rangers.\nOrigine e significati del nome della citt\u00e0.\nAbitualmente si fa derivare il nome \"Glasgow\" dall'antico Brittonico \"Glas cau\" o da un termine affine in Gaelico scozzese, che significa \"piccola valle verde\". L'insediamento aveva probabilmente un nome Cumbrico pi\u00f9 antico, \"Cathures\"; il nome moderno appare per la prima volta nel periodo Gaelico (nel 1116) come \"Glasgu\".\nTuttavia, viene anche ricordato che il sovrano del regno di Strathclyde, Rhydderch Hael, accolse San Mungo (\"Kentigern\") e lo fece nominare vescovo del luogo intorno al 540. Per circa tredici anni Kentigern visse ed evangelizz\u00f2 nella regione, costruendosi una chiesa lungo il torrente Molendinar Burn e convertendo molte persone con la sua santit\u00e0 e con la predicazione. Si svilupp\u00f2 quindi intorno a lui una grande comunit\u00e0 di persone, che divenne famosa come \"Glasgu\" (che significa la \"cara famiglia\"). La confusione tra i termini: \"Cara famiglia\", \"Cara valle verde\", \"Piccola valle verde\" non \u00e8 a tutt'oggi ancora pienamente risolta.\nIl termine \"Cara valle verde\" (\"Glaschu\") viene spesso erroneamente citato come una traduzione Gaelica del nome della citt\u00e0, ma in realt\u00e0 esso deriva dalla descrizione che Daniel Defoe diede della citt\u00e0 quando la visit\u00f2 all'inizio del XVIII secolo; egli \nafferm\u00f2 anche che Glasgow era \"il paradiso della Scozia e una delle citt\u00e0 pi\u00f9 pulite e meglio costruite in Gran Bretagna.\" Un altro scrittore dell'epoca disse, parlando del fiume Clyde: \"Non ho mai visto prima nessun fiume che possa rivaleggiare con il Clyde quanto a bellezza naturale. Mai un corso d'acqua scorse pi\u00f9 gradevolmente verso l'oceano o attraverso una regione pi\u00f9 graziosa.\" A quel tempo la popolazione della citt\u00e0 assommava a circa abitanti e i suoi edifici consistevano per lo pi\u00f9 di strutture compatte in legno, nessuna delle quali \u00e8 rimasta fino ad oggi.\nLo stemma.\nLo stemma di Glasgow risale al 1866, quando la Corte araldica scozzese (\"the Court of the Lord Lyon\") concesse per la prima volta alla citt\u00e0 il privilegio di possederlo. Esso commemora il santo patrono di Glasgow, \"Kentigern\", meglio conosciuto come san Mungo, e include quattro emblemi: un uccello, un albero, una campana e un pesce, specificamente un salmone, con un anello nella bocca. Gli emblemi rappresentano i quattro miracoli che si suppone abbia compiuto san Mungo e che sono ricordati nella seguente filastrocca tradizionale:\nI sostegni sono due salmoni che portano un anello ciascuno, e lo scudo che riporta i quattro emblemi (nella forma dello \"scudo francese antico\") \u00e8 sormontato da un castello (o talvolta da un elmo) sopra il quale si trova san Mungo stesso.\nIl motto della citt\u00e0, tratto da una predica di san Mungo, \u00e8 \"Let Glasgow flourish\", \"Che Glasgow prosperi\", una versione accorciata dell'originale \"Signore, che Glasgow prosperi per la predicazione della Parola e la glorificazione del tuo Nome\". Il motto fu recentemente commemorato in una canzone dal titolo \"Mother Glasgow\" resa popolare dagli Hue and Cry, un gruppo musicale della vicina citt\u00e0 di Coatbridge.\nSociet\u00e0.\nEvoluzione demografica.\nLa citt\u00e0 di Glasgow raggiunse il milione di persone gi\u00e0 agli inizi del Novecento. Dopo gli anni sessanta la popolazione si spost\u00f2 in gran parte nella periferia della citt\u00e0, in quella che oggi \u00e8 chiamata area metropolitana di Glasgow. Oggi Glasgow ha una popolazione di abitanti, secondo il censimento del 2001, e 2,2 milioni di persone vivono nell'area metropolitana chiamata \"Greater Glasgow\", cio\u00e8 nell'area in un raggio di 15 miglia () dal centro della citt\u00e0. Se si considera la regione di Strathclyde (\"la valle del fiume clyde\" in gaelico scozzese) la popolazione supera i 2,6 milioni di abitanti, cio\u00e8 oltre la met\u00e0 della popolazione di tutta la Scozia.\nGeografia fisica.\nClima.\nLa citt\u00e0 ha il classico clima scozzese: piogge molto frequenti durante l'arco dell'anno ma anche cambiamenti frequenti nel corso della stessa giornata, con alternanza di pioggia ed ampie schiarite.\nDurante l'estate (maggio-settembre) le giornate sono generalmente fredde e piovose, con temperature relativamente basse. Gli inverni sono invece lunghi e grigi, con poche giornate di sole.\nI venti sono generalmente occidentali e dovuti principalmente alla calda corrente del Golfo, ma va detto che ogni tanto in inverno arrivano masse d'aria gelida e nevicate dal Polo Nord.\nTemperatura.\n\"Riferimento:\" \"weather.com\"\nStoria.\nLa citt\u00e0 sorge su un antico insediamento dell'et\u00e0 del bronzo e la tradizione vuole che sia stata fondata da san Mungo nel VI secolo d.C. Al santo \u00e8 dedicata la cattedrale cittadina, la St. Mungo's Cathedral. Anticamente veniva denominata Cleschu o Glaschu, il cui significato sembra essere quello di \"cara familia\", ovvero la \"cara comunit\u00e0\" di san Mungo. Alla morte di san Mungo, intorno al 590 d.C., Glasgow non era pi\u00f9 di un villaggio, ma, grazie all'espansione favorita dai re scozzesi, nel 1110 la sua importanza era tale da essere designata sede vescovile dal Papa.\nNel 1451 proprio un papa, Papa Niccol\u00f2 V, eman\u00f2 una bolla papale con la quale veniva istituita l'Universit\u00e0 di Glasgow: fu la quarta universit\u00e0 ad essere istituita in Gran Bretagna, dopo quelle inglesi di Oxford e Cambridge e quella scozzese di St. Andrews. Divenne cos\u00ec anche un importante centro d'insegnamento e di ricerca.\nDurante l'era vittoriana Glasgow era la \"seconda citt\u00e0 dell'Impero britannico\" e possedeva anche il maggiore porto commerciale dell'oceano Atlantico nonch\u00e9 il pi\u00f9 grande cantiere navale al mondo, famoso per aver varato molti e rivoluzionari vascelli tra cui il \"Queen Mary\", il \"Queen Elizabeth\" od anche il \"Royal Yacht Britannia\". Lo sviluppo industriale della citt\u00e0 crebbe notevolmente fino a raggiungere l'apice agli inizi del Novecento.\nNei primi anni del '900 inizi\u00f2 il declino della citt\u00e0 che si accentu\u00f2 soprattutto durante il periodo della grande depressione. Dopo gli anni sessanta la crisi coinvolse anche i maggiori cantieri navali del Clydebank e molti di essi furono costretti a chiudere, non prima per\u00f2 di aver varato l'ennesima nave simbolo del Regno Unito, la \"Queen Elizabeth 2\".\nLa citt\u00e0 negli ultimi anni si \u00e8 trasformata in una citt\u00e0 elegante e con uno spiccato senso della cultura, tanto da essere nominata nel 1990 come citt\u00e0 europea della cultura.\nDegno di nota \u00e8 il fatto che Glasgow sia convenzionalmente considerata la citt\u00e0 natale di uno dei personaggi immaginari pi\u00f9 famosi e amati nel mondo: Paperon de' Paperoni.\nCultura.\nMusica.\nA Glasgow hanno sede le principali istituzioni musicali scozzesi, come la Scottish Opera, la Royal Scottish National Orchestra e l'Orchestra Sinfonica Scozzese della BBC.\nSport.\nGlasgow ha una lunga storia sportiva. Qui si gioc\u00f2 la prima partita di calcio internazionale nel 1872 all'Hamilton Crescent del Club di Cricket della Scozia occidentale nell'area Partick di Glasgow. L'incontro fu quello tra la nazionale scozzese e quella inglese e fini con il risultato di 0-0.\nLa citt\u00e0 ha oggi 2 squadre di calcio importanti cio\u00e8 il e i e che hanno ottenuto ottimi risultati anche a livello internazionale come la vittoria del Celtic in Coppa dei Campioni del 1967 (2-1 contro l' in finale) e la vittoria dei Rangers in Coppa delle Coppe nel 1972. Le due squadre sono anche proprietarie di due tra i pi\u00f9 grandi stadi della Scozia: il Celtic Park con 60832 posti ed Ibrox Stadium con una capienza di 50.411 posti. Il derby di Glasgow, l'Old Firm, \u00e8 una delle sfide pi\u00f9 accese a livello Mondiale: una sfida che va ben oltre il calcio, coinvolgendo anche la (i tifosi del Celtic sono cattolici, quelli dei Rangers protestanti) e la politica (i tifosi del Celtic sono filo-irlandesi e indipendentisti, quelli dei Rangers unionisti). Oltre ad Ibrox e al Celtic Park, a Glasgow si trova anche Hampden Park, stadio della nazionale scozzese di calcio.\nI Glasgow Warriors di rugby partecipano al Pro14, torneo riservato a dodici selezioni che rappresentano il meglio del rugby irlandese, gallese, scozzese, italiano e dal 2017 anche 2 squadre sudafricane.\nInfrastrutture e trasporti.\nAd ovest della citt\u00e0 \u00e8 situato l'Aeroporto Internazionale di Glasgow. Nella vicina citt\u00e0 di Prestwick \u00e8 presente l'Aeroporto Internazionale di Glasgow Prestwick usato soprattutto dalle compagnie aeree low cost e dal traffico cargo. La citt\u00e0 \u00e8 inoltre collegata all'Aeroporto di Edimburgo tramite un efficiente servizio navetta.\nIn citt\u00e0 \u00e8 presente una tra le pi\u00f9 importanti stazioni ferroviarie della Gran Bretagna, la Glasgow Central Station. Sono inoltre presenti numerose altre stazioni (ad esempio Bellgrove, Jordanhill, Crossmyloof, di Queen Street e di High Street).\nMetropolitana di Glasgow.\nLa Metropolitana di Glasgow (in inglese: \"Glasgow Underground\", e prima del 1936 \"Glasgow District Subway\") \u00e8 una delle pi\u00f9 antiche al mondo, essendo stata aperta il 14 dicembre 1896.\nAmministrazione.\nGemellaggi.\nGlasgow \u00e8 gemellata con varie citt\u00e0 nel mondo tra cui:"}
{"id": "54628", "revid": "287204", "url": "https://it.wikipedia.org/wiki?curid=54628", "title": "Numero poligonale centrato", "text": "I numeri centrati sono una classe di numeri poligonali che rappresentano poligoni costruiti attorno a un punto centrale.\nQueste serie sono:\nLa formula generale dell'formula_1-esimo numero formula_2-gonale centrato \u00e8:\no anche:\ndove:\n\u00e8 l'formula_1-esimo numero triangolare.\nMentre un numero primo non pu\u00f2 mai essere un numero poligonale regolare (escluso il secondo numero formula_7-gonale), i primi capitano abbastanza spesso nelle sequenze dei numeri poligonali centrati."}
{"id": "54630", "revid": "125876299", "url": "https://it.wikipedia.org/wiki?curid=54630", "title": "Colonna (famiglia)", "text": "La famiglia Colonna \u00e8 una storica casata patrizia romana, tra le pi\u00f9 antiche documentate dell'Urbe e una delle pi\u00f9 importanti nel Medioevo e nell'Et\u00e0 moderna.\nNella sua millenaria storia si contano un Papa, ventitr\u00e9 cardinali, mecenati, letterati, filosofi, uomini d'arme dello Stato Pontificio, del Regno di Napoli e dell'Impero spagnolo, diplomatici e uomini politici dell'Italia unita. In et\u00e0 medievale, i membri del casato ricoprirono continuativamente la carica di Senatore di Roma. Godettero inoltre dei titoli ereditari di Patrizio Napoletano, Patrizio Veneto, Gran Connestabile del Regno di Napoli e Principe assistente al Soglio pontificio.\nUno dei suoi motti \u00e8: \"Mole sua stat\" (\"sta fermo sul suo peso\", \"sta fermo sulla sua grandezza\").\nDiscendente da un ramo dei Conti di Tuscolo, potentissima consorteria feudale che domin\u00f2 Roma e il Papato nel corso del X secolo, il casato emerse come autonoma famiglia a partire dal XII secolo con il capostipite \"Petrus de Columna\", inserendosi sin da subito nella lotta tra la Chiesa e il Sacro Romano Impero e schierandosi su posizioni ghibelline, contrariamente ai guelfi Orsini, con i quali sorse una duratura inimicizia.\nParticolarmente violento fu, alla fine del XIII secolo, lo scontro con papa Bonifacio VIII e con i Caetani, che innesc\u00f2 una crisi internazionale nella quale venne coinvolto anche il re francese Filippo il Bello, culminata con il celebre episodio dell'Oltraggio di Anagni ad opera di Sciarra Colonna. Lo stesso Sciarra (soprannome di Giacomo Colonna), ora in lotta contro il fratello Stefano, passato alla parte guelfa, incoron\u00f2 in Campidoglio l'imperatore Ludovico il Bavaro nel 1327.\nNel corso del XIV secolo si illustr\u00f2 il cardinale Giovanni Colonna, protettore di Francesco Petrarca.\nNei secoli successivi, i Colonna, suddivisi in numerosi rami familiari, dei quali massima importanza assunsero quello di Palestrina e, successivamente, quello di Genazzano-Paliano, mantennero la loro posizione alla testa dell'aristocrazia romana e assunsero un deciso protagonismo nelle vicende italiane e internazionali del loro tempo. Nel 1417 il cardinale Oddone Colonna divenne papa con il nome di Martino V. Egli ricompose lo Scisma d'Occidente e riport\u00f2 la Sede pontificia da Avignone a Roma, dando impulso alla ripresa economica della citt\u00e0 e ai primi slanci della cultura umanistica rinascimentale.\nNel corso delle Guerre d'Italia la tradizione militare e cavalleresca del casato si espresse in molti condottieri e capitani di ventura. In particolare i cugini Prospero e Fabrizio, protagonista quest'ultimo del dialogo sull\"'Arte della guerra\" di Machiavelli, furono al servizio degli Asburgo e tra i principali artefici della vittoria spagnola contro la Francia nel conflitto, in continuit\u00e0 con la fedelt\u00e0 al ghibellinismo gi\u00e0 professato in epoca medievale. I cugini Colonna furono anche protagonisti della Disfida di Barletta, nella quale scelsero i componenti della squadra di 13 cavalieri italiani.\nNel 1512 papa Giulio II riusc\u00ec a imporre la cessazione delle plurisecolari lotte tra i Colonna e gli Orsini riaffermando l'autorit\u00e0 pontificia sulle famiglie baronali. Gli scontri tra i Colonna e il papato tuttavia cessarono solo nel 1557 con la pace di Cave, nella quale Marcantonio II, dopo un sanguinoso conflitto e grazie al sostegno dalla Spagna, consegu\u00ec la vittoria contro le pretese nepotistiche di papa Paolo IV. Nel 1575, lo stesso Marcantonio fu il comandante della flotta pontificia alla Battaglia di Lepanto e tra i protagonisti della vittoria cristiana sul Turco.\nIn questo periodo si illustr\u00f2 anche una delle principali donne intellettuali e umaniste del Rinascimento, Vittoria Colonna, figlia di Fabrizio e musa ammirata di poeti, artisti e letterati, quali, tra gli altri, Ludovico Ariosto e Michelangelo Buonarroti.\nNel corso dei secoli successivi, la storia del casato rimase sempre intrecciata alle vicende dello Stato pontificio e delle altre potenze europee. Il principe Lorenzo Onofrio Colonna si leg\u00f2 alla Francia sposando Maria Mancini, nipote del cardinale Giulio Mazzarino. Avido collezionista e protagonista delle vicende artistiche della Roma barocca, fu tra l'altro il committente della magnifica Galleria che ancora oggi adorna il palazzo romano della famiglia. Imparentati anche con i Savoia, i Colonna ospitarono a Roma il re Carlo Emanuele IV in esilio in seguito all'invasione napoleonica dell'Italia.\nIn seguito all'Unit\u00e0 d'Italia i Colonna si inserirono nella vita politica del nuovo Stato italiano, tramite un sindaco di Roma, Prospero Colonna, membri del Parlamento e diplomatici. Giovanni Antonio Colonna di Cesar\u00f2, appartenente a un ramo della casata trapiantato in Sicilia sin dal XIII secolo, fu Ministro delle Poste nel Governo Facta I, dal 26 febbraio al 2 marzo 1922 e successivamente nel Governo Mussolini dal 28 ottobre 1922 al 5 febbraio 1924.\nOggi la famiglia si presenta fiorente e ramificata in diversi stipiti: oltre al ramo principale di Paliano, sussiste il ramo dei principi di Stigliano, trapiantato a Napoli dal XVIII secolo, discendente dal vicer\u00e9 di Sicilia Marcantonio III Colonna, i rami di Rignano e Summonte e quello dei Barberini-Colonna di Sciarra di Palestrina, cui appartiene per discendenza femminile l'attore Urbano Barberini.\nStoria.\nOrigini.\nLa leggenda circa le origini dei Colonna attraverso i Conti di Tuscolo vorrebbe far risalire il casato sino alla gens Iulia. Dall'antica gens, del cui territorio originario di Bovillae i Colonna hanno mantenuto il possesso feudale prima e latifondistico poi fino alla met\u00e0 del XX secolo, discese per via femminile la potente Gens Anicia, protagonista dell'et\u00e0 tardo-imperiale (vi appartennero San Benedetto, papa Gregorio Magno e il filosofo Severino Boezio, oltre all'imperatore d'Occidente Anicio Olibrio) nonch\u00e9 strettamente legata alla corte bizantina, dalla quale sarebbe a suo volta disceso il capostipite dei tuscolani, il senatore Teofilatto. Di ci\u00f2 resterebbe testimonianza nel nome greco del senatore romano, insolito per l'epoca di predominio germanico in cui visse, oltre ai vasti possedimenti fondiari, tra i quali si ritrovano i tradizionali luoghi di insediamento degli Anici, come Palestrina (l'antica \"Praeneste\", centro di origine della gens), a sua volta storica roccaforte di Casa Colonna.\nIl primo ascendente accertato della dinastia fu, come gi\u00e0 ricordato, il potentissimo \"Senator\" romano Teofilatto membro tra il IX e il X secolo degli \"Optimates\" Romani, detto \"Gloriosissimus Dux\", \"Judex Palatinus\", \"Magister Militum\", \"Sacri Palatii Vestararius\" forse figlio di Gregorio \"Nomenclator\" e \"Apocrisario\" della Corte Pontificia, che ebbe una parte di rilievo nelle vicende legate a Papa Giovanni VIII e al partito \"Formosiano\". Fu signore di Monterotondo, Poli, Anticoli Corrado, Guadagnolo, Rocca di Nitro, Rocca dei Sorci, Saracinesco, Segni, Valmontone, Alatri, Guarcino, Collepardo, Soriano, Paliano, Sora, Celano e Sonnino: alcuni di questi feudi appartengono tuttora ai discendenti di Teofilatto.\nLe origini documentate pi\u00f9 risalenti degli avi del \"Consul\" Teofilatto si fanno risalire da taluni alla famiglia di Teodoro, appartenente all'aristocrazia militare di Roma e padre di Papa Adriano I, nonch\u00e9 fratello di Teodoto (o Teodato) \"consul, dux et primicerius Sanctae Romanae Ecclesiae\"; Teodoro sarebbe stato padre inoltre di Alberico \"marchio et consul tusculanus princeps potentissimus\" che alcuni genealogisti ritengono appunto l'antenato pi\u00f9 remoto dei conti di Tuscolo\nTeofilatto fu, secondo lo storico Pietro Fedele, uno dei pi\u00f9 eminenti protagonisti della vita politica dell'Occidente cristiano nel corso del X secolo. Concentr\u00f2 infatti nelle sue mani il potere temporale e quello spirituale, piegando il papato al suo controllo in quello che venne poi definito dalle fonti successive, ostili alla sua famiglia, il \"Saeculum obscurum\". Restaur\u00f2 l'antico \"Ordo senatorius\" e, in accordo con il papa Giovanni X, fu l'artefice dell'alleanza tra il re d'Italia Berengario del Friuli, il genero Alberico, duca di Spoleto i duchi longobardi dell'Italia meridionale e l'Impero bizantino che condusse alla sconfitta degli arabi alla battaglia del Garigliano nell'anno 915, segnando il definitivo arresto dell'espansione islamica nell'Italia continentale.\nDa Teofilatto e dalla moglie Teodora, nacque Marozia, reputata al tempo la donna pi\u00f9 potente della penisola, che per cupidigia instaur\u00f2 in Roma quel regime detto pornocrazia di cui essa fu l'artefice, per assoggettare a s\u00e9 l'intera penisola, riuscendoci per due decenni grazie alla sua politica matrimoniale, che la port\u00f2 ad essere concubina di papi e moglie di re, tra cui Alberico duca di Spoleto e Camerino, il marchese Guido di Toscana e il conte Ugo di Provenza, poi re d'Italia. Dalla progenie di Teofilatto e Alberico ebbero origine i Conti di Tuscolo che dettero alla Chiesa 5 pontefici.\nCapostipite della famiglia in linea maschile attraverso i citati Conti di Tuscolo, secondo ancora una non documentata discendenza (non potendosi escludere una diretta derivazione maschile da Teofilatto e Teodora), si ritiene fosse Alberico di Spoleto duca di Spoleto e marchese di Camerino, marito di Marozia. Secondo una tradizione non verificata, il loro nome deriverebbe dalla colonna Traiana, presso la quale i Colonna avrebbero avuto la loro dimora avita. In realt\u00e0, il loro nome deriva da un loro possedimento: il castello del paese Colonna, situato sui Colli Albani, che la famiglia possedeva fin dall'inizio dell'XI secolo.\n\"Petrus\" definitosi in una donazione all'Abbazia di Montecassino del 1078 figlio del defunto Gregorio II conte di Tuscolo (\"domini Gregorii nobilissimi Romanorum consulis\"), fratello quindi di Gregorio III di Tuscolo e di Tolomeo I di Tuscolo, fu il primo ad assumere il predicato \"de Columna\" gi\u00e0 dal 1101, quando torna in possesso dei castelli gi\u00e0 sequestrati e poi restituiti da papa Pasquale II di cui fu prima alleato e poi avversario, fino agli anni in cui gli venne restituita Palestrina da papa Onorio II, conferendo poi tale appellativo alla propria discendenza.\nA convalidare l'ascendenza dei Colonna dai Tuscolani risiedono svariati elementi documentari, primo fra tutti la donazione del capostipite Pietro gi\u00e0 citata, oltre al possesso del feudo di Colonna e altri territori tuscolani, alla cessione di porzioni ereditarie della stessa Tuscolo da parte dei nipoti Oddone a Carsidonio al cugino Tolomeo di Tuscolo e al papa. Dell'origine spoletina e, quindi germanica, almeno in linea maschile, dei Colonnesi attraverso i Tuscolani non dubit\u00f2 nemmeno Francesco Petrarca, il quale ne fece espressa menzione in una lettera a Cola di Rienzo.\nLa crisi del papato causata dalla deposizione del papa tuscolano Benedetto IX, ponendo fine a quello che gli storiografi tedeschi definivano l\"'Adelpapsttum\" cio\u00e8 il \"Papato di famiglia\", a cui gli imperatori imposero come suoi successori pontefici di loro fiducia a partire da Damaso II, anch'essi di prevalente origine germanica che eliminassero o limitassero l'eccessiva influenza della antica nobilt\u00e0 romana sulla curia e sull'elezione del pontefice, non imped\u00ec ad un ramo collaterale dei Tuscolani condannati ad un ruolo sempre pi\u00f9 marginale e alla loro successiva estinzione, di sostituirsi ad essi, pur in un momento di decaduto consenso e prestigio del loro casato.\nPoco sappiamo della vita di Pietro della Colonna: attestato per la prima volta in una notizia relativa all'elezione di Pasquale II (a. 1099), il quale ne avrebbe ottenuto l'appoggio con la promessa di denaro e terre, pochi anni dopo Pietro si impadronisce di Cave, ma \u00e8 poi sconfitto da Pasquale II, che gli sottrae anche Zagarolo e Colonna (castello eponimo della famiglia). Nel 1108, assieme a Tolomeo di Tuscolo capeggia una rivolta che priva la Chiesa del controllo, fra gli altri centri, di Palestrina. \u00c8 la prima volta che i Colonna e Palestrina, rimasta poi per secoli il cuore dei domini familiari, vengono accostati nelle fonti, ma non si pu\u00f2 stabilire se la citt\u00e0 sia divenuta possesso di Pietro proprio allora \u03bf invece, come ritiene il Petrini, negli anni successivi. \u00c8 certo comunque che essa \u00e8 appartenuta a Pietro anche prima del pontificato di Onorio II (1124-1130), il quale \u00ab\"civitatem Preneste Petro de Columpna restituii\"\u00bb, dando anche in sposa una propria nipote al figlio di Pietro, Oddone. Probabilmente in quegli anni, i Colonna tornano in possesso di Zagarolo e Colonna, di nuovo attestati fra i domini familiari nel 1151, allorch\u00e9 il figlio di Pietro, Oddone, cede al papa, in cambio di una notevole somma di denaro e del castello di Trevi, la met\u00e0 di Tuscolo, il vicino Monteporzio e i suoi diritti su Montefortino.\nAscesa medievale.\nGrazie soprattutto alla spregiudicata attivit\u00e0 del suo capostipite, questo ramo dei conti di Tuscolo nel giro di pochi decenni assume una fisionomia del tutto autonoma. In campo politico, l'iniziale collaborazione con i Tuscolani viene meno gi\u00e0 durante il papato di Pasquale II; la suddivisione dei dominii familiari si accompagna a contrasti violenti, dopo i quali i Colonna si liberano, cedendoli alla Chiesa, dei possessi ancora indivisi con i parenti 17; nel contempo nuovi acquisti determinano la creazione, alle porte di Roma, di una dominazione territoriale del tutto nuova, pur se prossima alla tradizionale area di radicamento fondiario dei conti di Tuscolo. L'adozione dell'appellativo \"de Columna\" accompagna e sanziona questo processo, a riprova della crescente separazione di Pietro e della sua famiglia dagli altri congiunti.\nCon la definitiva separazione tra i due rami avvenuta tra 1143 e 1151 con la nascita del Senato Romano e la cessione al pontefice Eugenio III della loro met\u00e0 del feudo avito di Tuscolo da parte dei fratelli Oddone e Carsidonio figli di Pietro \"de Columna\", evitando l'isolamento a cui abbandonarono i cugini tuscolani capi della fazione imperiale e avversari delle libert\u00e0 comunali e ormai nemici dichiarati del Senato e dei romani, riuscirono a consolidare i loro possessi nell'agro prenestino e seppero ritagliarsi un ruolo di primo piano nell'ambito del papato \u201criformato\u201d a fianco della nuova compagine aristocratica emergente dell'Urbe (Frangipane, Pierleoni, Corsi, Bobone ecc.) che soppiant\u00f2 la vecchia aristocrazia esautorata e confinata nei suoi \"castra\" di campagna e ormai in via di estinzione (Crescenzi, \"De Imiza\", \"de Primicerio\", \"De Melioso\" e pochissime altre), consolidando poi il loro ruolo e la loro posizione sempre pi\u00f9 rilevanti nelle vicende del papato e della politica locale e internazionale, assicurando cos\u00ec la continuit\u00e0 alla discendenza dei Teofilatti, cos\u00ec come ad essi succedettero nel titolo di \"excellentissimus vir\" come erano riconosciuti i membri di questo casato fin dall'alto medioevo.\nSappiamo ben poco sulla politica territoriale del longevo figlio di Pietro Colonna, Oddone, che fin dal 1151 appare alla guida della famiglia. Dopo la transazione del 1151 con Eugenio III, rimane in possesso di Palestrina, Zagarolo, Colonna e Trevi. \u00c8 quindi in grado di controllare tutta quell'area, compresa fra i Colli Albani e i Monti Prenestini, che mette in congiunzione la Campagna Romana con la valle del Sacco, tentando anche, con l'acquisto di Porciano nei pressi di Anagni, di espandere i suoi dominii verso il cuore della Campagna. La totale carenza di fonti non permette di attribuirgli con sicurezza altre acquisizioni, pur se \u00e8 probabile che sempre ad Oddone si debba, sul finire del secolo, il passaggio ai Colonna di S. Cesareo, di S. Giovanni in Campo Orazio e forse anche di Gallicano. L'acquisto della maggioranza dei castelli che risultano in mano alla famiglia alla met\u00e0 del XIII secolo sembra per\u00f2 vada collocato dopo la morte d\u00ec Oddone, durante il lungo cardinalato del figlio Giovanni, porporato di grande potere e ricchezze, \u00ab\"inter omnes cardinales in possessionibus secularibus potentissimus\"\u00bb (1206-1245).\nGi\u00e0 in quest'epoca, infatti, la famiglia era nota per la sua potenza, anche perch\u00e9 alcuni dei suoi membri divennero cardinali: fra essi Giovanni, cardinale di Santa Prisca nel 1193 e cardinale vescovo di Sabina nel 1205, protettore di Francesco d'Assisi; ma soprattutto con un altro Giovanni che fu cardinale di Santa Prassede dal 1212 definito all'interno del Sacro Collegio \"potentissimus\" che mostr\u00f2 simpatie per i ghibellini contro la volont\u00e0 di Gregorio IX, iniziarono le ostilit\u00e0 contro gli Orsini, ferventi guelfi.\nIl cardinale Giovanni fu uomo di fiducia di papa Innocenzo III e legato apostolico nell'Impero latino di Costantinopoli, del quale resse le sorti negli anni 1217-1219. A causa della sua posizione di capo della fazione filoimperiale, dopo aver invitato le milizie imperiali a muovere contro Roma dopo essersi rifugiato a Palestrina, sub\u00ec l'assedio della roccaforte del mausoleo di Augusto nel 1241 e la distruzione dei suoi palazzi in Roma da parte di Matteo Rosso Orsini, nuovo e unico senatore di Roma nominato da Gregorio IX in sostituzione dei precedenti senatori Oddone Colonna nipote del cardinale e di Annibaldo Annibaldi, che lo tenne prigioniero dall'autunno del 1241 alla primavera del 1243; datando da questi anni l'inizio della rivalit\u00e0 tra le due famiglie Colonna ed Orsini.\n\u00c8 infatti con ogni probabilit\u00e0 grazie al suo appoggio che i congiunti si insignoriscono di numerosi centri posti nella parte meridionale dei Monti Prenestini e sulle colline immediatamente adiacenti: Capranica, Monte Manno, S. Vito, Pisoniano, Olevano, Genazzano e parte di Paliano e Serrone; lungo la via Labicana, inoltre, all'avito Colonna e a S. Cesareo, si aggiunge, in direzione di Roma, la met\u00e0 di Pietraporzia. Ed \u00e8 sempre durante il suo cardinalato che i Colonna appaiono finalmente radicati in Roma: iniziano a venire chiamati al senatorato e acquistano il controllo di potenti fortezze urbane, come l'Augusta e Montecitorio.\nLe lotte continuarono con Ottone Colonna, senatore di Roma (1279-1280) e con il figlio di costui, Pietro, anch'egli creato cardinale nel 1288 da Niccol\u00f2 IV. Un terzo Giovanni, nipote del cardinale di Santa Prassede, studi\u00f2 a Parigi, fu domenicano, arcivescovo di Messina (1255) e vicario di Roma (1262); accompagn\u00f2 come legato l'esercito di Luigi IX in Egitto, dove, catturato dai Saraceni, fu da loro liberato per il suo coraggio.\nFino alla morte del cardinale Giovanni, la famiglia sembra essere rimasta sostanzialmente unita. Dopo la sua scomparsa, fra i figli dei due fratelli del cardinale, Giordano e Oddone, sorgono dei contrasti circa la spartizione dei domini. La divisione del 1252 ricorda un precedente arbitrato del prefetto Pietro ed \u00e8 volta a porre fine \u00ab\"multibus litibus et controversiis et discordiis, questionibus, guerris et offensis\"\u00bb. Ne intuiamo facilmente l'origine, vedendo come il figlio di Giordano voglia ed ottenga una quota dei domini nettamente superiore a quella del cugino: Pietro di Oddone riceve soltanto Gallicano, S. Giovanni in Campo Orazio e S. Cesareo; Oddone di Giordano ha invece (oltre ad Olevano e Genazzano che sembrano essere stati personale propriet\u00e0 del padre) Palestrina con il Monte e la Rocca, Zagarolo, Colonna, Capranica, Pretaporci e i diritti familiari in S. Vito, Monte Manno, Castel Nuovo e Pisoniano. Nascono cos\u00ec due rami distinti, quello di Gallicano e quello di Palestrina. Cinque anni pi\u00f9 tardi, nel 1257, alla morte di Oddone di Giordano il ramo di Palestrina \u00e8 soggetto ad un'ulteriore scissione: dopo un contrasto giudiziario, Pietro di Stefano, al quale era stato assegnato il castello di Genazzano, entra in possesso, per via di diritto \u03bf di fatto, anche di Olevano, sottraendolo ai figli di Oddone III, suoi cugini, ai quali restano Palestrina e gli altri domini ottenuti nel 1252 26. Si forma cos\u00ec il terzo ed ultimo ramo duecentesco del casato, quello dei Colonna di Genazzano.\nEra radicata nella famiglia la memoria, frutto di una tradizione non verificabile alla luce delle fonti, della loro parentela con la famiglia Hohenzollern marchesi di Brandeburgo, iniziata dal fondatore Pietro quando fu costretto a trovare rifugio presso l'imperatore dopo aver avversato papa Pasquale II, gi\u00e0 ricordata da papa Martino V nel secolo XV.\nBonifacio VIII e i Colonna.\nL'episodio attraverso il quale i Colonna sono universalmente noti \u00e8 lo scontro che, tra il 1296 e il 1303, li contrappone a papa Bonifacio VIII. Il tentativo da parte del pontefice, al secolo Benedetto Caetani, di far emergere la propria famiglia passava necessariamente attraverso l'acquisizione di terre e titoli nel territorio basso laziale al fine di creare un nucleo forte e coeso di possedimenti intorno alla citt\u00e0 di Anagni (luogo di origine della famiglia). I modi alteri e a volte violenti tramite i quali l'allora cardinale Benedetto esegu\u00ec queste acquisizioni lo portano ad inimicarsi un gran numero di famiglie dell'aristocrazia rurale della Campagna; in breve i Caetani riescono, nel giro di pochi anni, ad emergere vistosamente tra le famiglie laziali e a costituire un elemento pericoloso per le consorterie familiari prima fra tutte, ovviamente, i Colonna che hanno in Palestrina il centro del loro potere territoriale.\nL'elezione al soglio pontificio del cardinale Caetani, che prende il nome di Bonifacio VIII (elezione che fu appoggiata dai due cardinali Colonna Giacomo e Pietro), inasprisce sempre di pi\u00f9 i rapporti tra le parti fino a quando, il 3 maggio del 1297, Stefano Colonna il Vecchio saccheggia con le sue truppe un convoglio personale del papa rubando l'enorme somma di duecentomila fiorini d'oro.\nLo scontro diventa in breve furioso. Mentre il 10 maggio, in concistoro, il papa (con la bolla \"In excelso trono\") dichiara i due cardinali decaduti e confisca tutti i beni appartenuti alla famiglia, i Colonna, nel castello di Lunghezza, procedono alla redazione del famoso \u201cmanifesto\u201d che nei suoi punti essenziali condanna il papa denunciandone l'illegalit\u00e0 dell'elezione e accusandolo della responsabilit\u00e0 sulla morte di Celestino V.\nIl conflitto, divenuto guerra, si snoda attraverso episodi di altissimo livello quali la crociata, lanciata il 14 dicembre 1297, contro i beni e le persone dei Colonna (forse per la prima volta nella cristianit\u00e0 un papa bandisce una crociata contro altri cristiani, di antica e rinomata famiglia che aveva fino a pochi mesi prima due cardinali al proprio interno) e il lungo assedio della citt\u00e0 di Palestrina che, , \u00e8 da ritenersi, con i suoi quasi due anni, il pi\u00f9 lungo assedio del Medioevo nel Lazio. La guerra si conclude nel 1298 con la sconfitta dei Colonna, la dispersione della famiglia e la distruzione della gran parte dei loro beni (Palestrina pur essendo sede suburbicaria, venne rasa al suolo facendone arare le macerie, cospargendole simbolicamente di sale per impedirne la rinascita). I membri della famiglia, e in particolare i cardinali, fuggendo diventano oggetto della caccia del papa.\nLo scontro tra il Filippo IV il Bello e Bonifacio VIII si snoda negli anni, ma \u00e8 solo nel 1303 che la volont\u00e0 di Bonifacio VIII di ergersi quale giudice supremo dei sovrani laici porta alla rottura definitiva. Il principale artefice dell'evento noto come \"oltraggio di Anagni\" \u00e8 il guardasigilli del re Guglielmo di Nogaret il quale, mentre si trova in Italia, tramite il suo pupillo Plaisians, il 13 giugno promuove (per la seconda volta) il cartello d'accusa al Papa che, questa volta, viene accettato anche dal Re e reso pubblico. Il papa venuto a sapere ci\u00f2 prepara la scomunica per il sovrano francese che sar\u00e0 resa pubblica l'8 settembre 1303 aprendo la strada agli eventi di Anagni. Intanto, il 7 settembre 1303 un nucleo di armati, guidati da Guglielmo di Nogaret e da Sciarra Colonna, irrompono in Anagni e dopo alcune ore di lotta prendono prigioniero il papa. Le vicende che seguono vedono i piani del Nogaret frustrati, poich\u00e9 egli voleva condurre il pontefice in Francia per sottoporlo a processo, mentre i suoi alleati, forse, avrebbero auspicato un'azione pi\u00f9 dura. La sommossa popolare che segue li costringe ad una fuga precipitosa; il papa, liberato dalla gente anagnina, si rifugia sotto la protezione degli Orsini in Roma dove, forse a causa dell'umiliazione, muore poco dopo, probabilmente d'infarto.\nNumerosi altri furono i tentativi di rovesciare la potenza della famiglia da parte dei suoi avversari, tra i pi\u00f9 noti furono quello messo in atto da Sisto IV Della Rovere e dai suoi parenti con l'aiuto degli Orsini, che giunsero all'arresto e alla decapitazione del protonotario Lorenzo Colonna, avvenuta in Castel S. Angelo il 30 giugno 1484, descritto nel diario di Stefano Infessura, nel 1502 vennero espropriati dei loro possedimenti da Cesare Borgia insieme ai Savelli e ai Caetani, e quello ordito da Paolo IV Carafa e dai suoi nipoti che confiscarono alla famiglia il Ducato di Paliano, che torn\u00f2 ai Colonna dopo il trattato di Cave del 1557.\nPapa Martino V e il ramo di Genazzano-Paliano.\nCon Martino V (Oddone Colonna) figlio di Agapito signore di Genazzano, Pontefice dal 1417 al 1431, che succedette a Gregorio XII, il potere temporale del papato ebbe un nuovo periodo di splendore. Pur avendo partecipato al Concilio di Pisa (1409) e a quello di Costanza (1414-1418), appoggiando tesi conciliaristiche fra la Chiesa di Avignone e quella di Roma, dopo il suo rientro a Roma (1420), Martino V lavor\u00f2 per la riedificazione spirituale e morale dell'autorit\u00e0 pontificia, rifiutando l'applicazione dei decreti conciliari che ledevano l'autorit\u00e0 papale. Dopo varie trattative, riusc\u00ec a sanare il grande scisma, ottenendo la rinuncia dell'Antipapa Clemente VIII (1429).\nContrast\u00f2 le tendenze autonomiste della nazione francese e si dimostr\u00f2 tollerante verso gli ebrei, mitigando le misure vessatorie introdotte contro di loro dal suo predecessore. Protesse e favor\u00ec largamente gli esponenti della sua famiglia che riacquisirono i loro feudi storici di Palestrina, Zagarolo, Genazzano e Colonna e ottennero molti feudi in Italia meridionale (Amalfi, Salerno) e nel Lazio (Ardea, Nettuno, Astura, Frascati, Marino, Rocca di Papa, Capranica, Paliano e Sonnino). Mor\u00ec a Roma nel 1431; gli succedette Eugenio IV. Questi ultimi revoc\u00f2 tutti i privilegi che i Colonna avevano conseguito sotto Martino V, i quali non accettarono le decisioni del Papa e lo costrinsero a fuggire in barca lungo il Tevere per rifugiarsi prima a Firenze e poi a Bologna. Eugenio IV reag\u00ec scomunicando i Colonna.\nLa scomunica comportava la confisca dei beni. I Colonna non cedettero e scoppi\u00f2 la guerra. Gli ottomila fanti del Papa riconquistarono alla Chiesa Albano, Castel Gandolfo, Civita, Zagarolo e perfino Palestrina feudo principale dei Colonna, ma non riuscirono nella conquista del Castello di Lariano e dei suoi territori, che capitol\u00f2 pi\u00f9 tardi quando il Papa invi\u00f2 quattromila fanti ad assediare Lariano a cui si aggiunsero altri ottocento soldati di Velletri, guidati da Paolo Annibaldi della Molara.\nDa ricordare Giordano, principe di Salerno, e Lorenzo Onofrio Colonna, conte di Albe, fratelli di Martino V; la loro sorella Paola (1380-1445), consorte di Gherardo Appiano, fu reggente poi signora regnante di Piombino dal 1441 al 1445.\nDa Lorenzo Onofrio, che spos\u00f2 Sveva Caetani, discendente di quella famiglia Caetani gi\u00e0 nemica dei Colonna, nacquero Prospero e Antonio, cardinale il primo nel 1426 e principe di Salerno il secondo, nemico di papa Eugenio IV e degli Orsini, il loro fratello minore Odoardo, duca dei Marsi, assicurer\u00e0 la discendenza al ramo di Genazzano.\nGrazie al matrimonio del figlio di quest'ultimo, Fabrizio, con Agnese di Montefeltro, la famiglia si ritenne legittima erede del ducato di Urbino del quale tra 1519 e 1521 pretese l'investitura dopo la morte di Leone X.\nNel XVI secolo, si distinse Marcantonio Colonna, figlio di Ascanio, duca di Paliano, nominato nel 1570 capitano generale della flotta pontificia contro i turchi. L'anno seguente, Marcantonio, nominato luogotenente nella Lega cristiana, contribu\u00ec a formare una nuova armata navale contro gli ottomani, distinguendosi per valore e intelligenza nella battaglia di Lepanto (7 ottobre 1571).\nNel 1577, divenne vicer\u00e9 di Filippo II di Spagna in Sicilia, carica che tenne fino alla morte, nel 1584. Costui nel pieno della controversia con i Carafa, riusc\u00ec a tornare in possesso dello stato di Paliano destinato dal padre Ascanio a tornare alla Chiesa, cedendo numerosi feudi tra cui Nemi, Civita Lavinia ed Ardea per risanare gli ingenti debiti che gravavano il patrimonio.\nAltro personaggio rilevante \u00e8 stata Vittoria Colonna (1490-1547), celebre poetessa, sposa nel 1509 di Ferdinando d'Avalos, con cui visse nel castello aragonese di Ischia fino alla morte del marito nel 1525. Un ultimo violento conflitto, dopo la met\u00e0 del XVI secolo, oppose Paolo IV Carafa ai Colonna, che vennero scomunicati e privati dei loro domini, in parte recuperati successivamente. Alcuni feudi (Zagarolo, Colonna) passarono ai Ludovisi, altri (Palestrina) ai Barberini.\nVa per\u00f2 ricordato che i Colonna, da oltre un secolo, avevano acquisito nuovi interessi nel Napoletano dove ricoprivano con frequenza, le cariche di Vicer\u00e9 e detenendo ereditariamente quella di Gran Connestabile, legandosi cos\u00ec alla Spagna; dal XVII secolo in poi cessarono le lotte con gli Orsini e i Papi, i quali confermarono alla famiglia il titolo di Principe assistente al Soglio pontificio.\nAltri membri del ramo che assunse definitivamente il nome di Paliano furono Prospero Colonna, ammiraglio della flotta pontificia a Tunisi (1573) e altri esponenti che si fecero valere nelle armi (Marcantonio V), nelle scienze (Fabio Colonna) e altri come principi della Chiesa.\nNel XX secolo si contano Fabrizio senatore del Regno, Piero governatore di Roma e Guido noto uomo diplomatico.\nDalla linea di Paliano deriv\u00f2 il ramo di Stigliano (1700).\nNel ramo di Zagarolo che si estinse nel 1661, si ricordano: Marcantonio, cardinale (1523-1597), Ascanio, cardinale (1555-1608), Pompeo che difese Malta contro i Turchi e combatt\u00e9 a Lepanto, Marzio, figlio di Pompeo, generale di papa Clemente VIII, che ebbe parte nella vicenda di Beatrice Cenci (1599).\nColonna di Sciarra.\nIl ramo di Palestrina discendente da Stefano il Vecchio fratello di Giacomo detto Sciarra, ricevette anche i feudi di Colonna, Gallicano, Zagarolo, Anticoli, Roviano a cui aggiunsero tra le altre titolature e possedimenti anche la contea del Cicolano e altri feudi in Abruzzo, e vide il loro principale feudo eretto in principato nel 1571. Dopo la vendita di Palestrina ai Barberini nel 1630, papa Urbano VIII trasfer\u00ec a Carbognano il titolo principesco. Nel ramo troviamo tra gli altri: Francesco (m. 1636) che combatt\u00e9 a fianco di Alessandro Farnese nelle Fiandre e Giulio Cesare, principe di Carbognano, che spos\u00f2 Cornelia Barberini, ultima discendente della famiglia con la quale Palestrina solo dopo circa un secolo torn\u00f2 nei Colonna, fino alla scomparsa di Enrico Colonna Barberini (1823-1889). Da allora, a seguito della istituzione della secondogenitura a cui and\u00f2 il titolo di principe di Palestrina e che assunse il cognome di Barberini Colonna, vennero acquisiti nel patrimonio il palazzo romano dei Barberini, il palazzo di Palestrina, la villa Sciarra a Roma e la villa di Castel Gandolfo.\nIl ramo primogenito detto dei principi di Carbognano e duchi di Bassanello, con l'acquisizione di alcuni beni del patrimonio Barberini dal 1810 si chiam\u00f2 Colonna Barberini di Sciarra, che ebbero residenza nel palazzo omonimo sulla via del Corso (gi\u00e0 piazza di Sciarra), riedificato su commissione del 2\u00ba principe di Palestrina e 1\u00b0 di Carbognano, Francesco (m. 1636), da Flaminio Ponzio che aveva accorpato i due edifici preesistenti della famiglia, noto per la bellezza del portale progettato da Orazio Torriani e incluso tra \"le quattro meraviglie di Roma\".\nLa famiglia si estinse nella linea maschile con Urbano, tenente pilota caduto in combattimento nei cieli di Malta nel 1942 e figlio di Maffeo (1850-1925) editore e latifondista, noto per aver adibito parte del suo palazzo a sede di periodici, tra i quali il quotidiano \"La Tribuna\" e per la fondazione del Teatro Quirino, oltre che per aver esportato illecitamente tra il 1890 e il 1895 capolavori d'arte provenienti dalla sua collezione che comprendeva tra le altre opere di Raffaello, Tiziano e Caravaggio, perdendo pressoch\u00e9 l'intero suo patrimonio in attivit\u00e0 speculative.\nLa discendenza prosegue per via femminile, attraverso Urbano Barberini, nato da Mirta, figlia primogenita di Urbano Barberini-Colonna di Sciarra, e del marito Alberto Riario Sforza, che aggiunse al proprio il cognome della moglie per adozione da parte di Stefanella Barberini Colonna di Sciarra.\nI primogeniti di questa casata godettero dei titoli ereditari di principe di Palestrina, Grande di Spagna, Duca di Bassanello, Conte di Palazzuolo, Conte di Pacentro, Conte degli stati di Cicoli, Lucoli e Tornimparte, Barone e Signore della Rocca Santo Stefano, Rocca San Giovanni, Sant\u2019Eusanio, Fossa, Casentino, Bassano, Monticchio, Villa Sant\u2019Angelo, Tusillo, Stiffe, Rocca di Mezzo, Rocca di Cambio, della fonte d\u2019Avignone e della Valle di Pagliano \"subaequo\".\nDuchi (1519) e principi (1569) di Paliano.\nL'erede al titolo \u00e8 il figlio dell'attuale principe, Giovanni Andrea (n. 1975).\nPrincipi di Sonnino (1688) e poi di Stigliano (1716).\nIl titolo di principe di Stigliano venne concesso a Giuliano, ambasciatore del Regno di Napoli presso la Santa Sede nel 1688 e venne mutato in seguito da un suo discendente, Andrea, il quale cedette il feudo di Sonnino alla linea dei Colonna di Paliano e fece spostare il proprio titolo su quello di Stigliano.\nL'erede del titolo \u00e8 il fratello dell'attuale detentore del titolo, Fabio Marzio (n. 1943).\nColonna Romano di Sicilia.\nCome scrive il Mugnos due rami fecero passaggio in Sicilia.\nColonna Romano di Cesar\u00f2.\nL'uno - come riferisce anche Inveges - per i fratelli Federico Colonna Romano, cognominato cos\u00ec per la sua patria e uno dei primari capitani dell'imperatore Federico II re di Sicilia, e Giovanni, Arcivescovo di Messina (1255), figli di Giordano II signore di Zagarolo.\nCommendasi di questa prima linea Tommaso Colonna Romano, barone di Fiumidinisi, barone di Calatabiano, barone di Montalbano e stratigoto di Messina.\nDa codesta linea si dipartirono diversi rami, tra cui: i Baroni di Cesar\u00f2 (poi duchi), i duchi di Santa Maria dei Maniaci, i Baroni di Fiumedinisi (poi marchesi), i Baroni di San Calogero Godrano, i Baroni di Iancascio e Realturco, e i Principi di Lascari, i Duchi di Reitano, i Baroni del Biscotto, i Baroni di Francavilla Oliveto, Il ramo dei Colonna Duchi di Cesar\u00f2 rientra tra i pari del Regno di Sicilia. Epigoni di detta linea mantengono il cognome Colonna Romano in Palermo e Roma.\nColonna Romano di Resuttano\nL'altro ramo dei Colonna - come rammentato anche dal Mango - venne, successivamente, da Roma nell'isola per ragioni politiche, nella persona di Francesco Giovan Battista Colonna; costui, membro del ramo di Genazzano-Paliano, sar\u00e0 capostipite del ramo di Resuttano. Egli bandito da papa Eugenio IV, successore al soglio pontificio di Martino V (al secolo Oddone Colonna), se ne pass\u00f2 in Sicilia, a Palermo, nella prima met\u00e0 del XV secolo, e qui rifugiatosi prese per moglie la figlia di Tommaso Colonna-Romano di Montalbano, che gli port\u00f2 in dote il feudo della Favarotta; non potendo pi\u00f9 ritornare a Roma ottenne dal re Alfonso la Castellania e la Custodia della Citt\u00e0 di Termini, ove si stabil\u00ec. Commendasi di questa linea Giovan Battista Romano e Ventimiglia: II Barone di Resuttano, figlio di Giovanni Forte (I Barone, maritalis nomine, di Resuttano) e Caterina Flodiola e Ventimiglia (Baronessa di Resuttano e di Rachilebbi ed erede del padre Barone Giovan Silvestro Flodiola, che aggiunse al proprio cognome quello dei Ventimiglia), III Barone del Ponte di Termini e della Favarotta, nonch\u00e9 paggio dell'imperatore Carlo V che ospit\u00f2 nel castello di Resuttano e che - nell'occasione - gli riconobbe il privilegio di aggiungere al proprio stemma l'aquila argeta (l'aquila bicipite tipica dello stemma imperiale). Epigoni di questo ramo furono riconosciuti cugini, con atto di legge, nel 1659 a Roma dal Principe di Paliano. Il ramo principale di detta linea mut\u00f2 il cognome Romano Colonna in Romano Ventimiglia per poi abbandonare quest'ultimo e risiede oggi in Palermo; in detto ramo risulta estinta la famiglia Gagliano di Picardia De Ballis (Ballo) da cui perviene il titolo di Marchesi di Buonfornello e un ramo dei Cardona (Incardona) di Sicilia.\nSi ricordano:"}
{"id": "54631", "revid": "767487", "url": "https://it.wikipedia.org/wiki?curid=54631", "title": "Tre colori - Film blu", "text": "Tre colori - Film blu (\"Trois couleurs : Bleu\") \u00e8 un film del 1993 diretto da Krzysztof Kie\u015blowski; il primo della trilogia che il regista polacco ha dedicato ai tre colori della bandiera francese e, di conseguenza, al motto della rivoluzione francese, \"Libert\u00e9, \u00c9galit\u00e9, Fraternit\u00e9\".\nTrama.\nParigi. Julie, moglie del celebre compositore Patrice de Courcy, \u00e8 l'unica sopravvissuta all'incidente d'auto che ha visto coinvolti anche il marito e la figlia di sette anni. Mentre \u00e8 ancora ricoverata in ospedale, il suo primo pensiero \u00e8 di farla finita, ingoiando una intera manciata di pillole rubate dalla farmacia del reparto: non porta a compimento i suoi propositi, ma da quel momento in poi i suoi sforzi sono tutti rivolti a compiere una sorta di suicidio mentale, dissociarsi da tutte le memorie del passato e far tabula rasa di tutti i ricordi. Si spinge fino a distruggere il manoscritto dell'ultimo lavoro del marito, una composizione scritta per la celebrazione dell'Unione europea. Malgrado il suo desiderio di affondare nel nulla, il semplice fatto di esistere la costringe a confrontarsi con il suo passato e con la vita che, intorno a lei, continua. Lungo la strada si occupa di Lucille, una spogliarellista che vive al piano di sotto. Alla fine collabora con Olivier, l'ultimo collaboratore del marito, di cui finir\u00e0 per accettare l'amore, e offre la casa all'amante del marito, che ne porta in grembo il figlio."}
{"id": "54634", "revid": "615138", "url": "https://it.wikipedia.org/wiki?curid=54634", "title": "Sergio Romano", "text": "\u00c8 giornalista pubblicista dal 1950.Anche suo figlio Beda \u00e8 giornalista.\nBiografia.\nNato a Vicenza, cresce tra Milano e Genova in una famiglia della borghesia imprenditoriale. Terminato il Ginnasio - Liceo Cesare Beccaria di Milano, intraprende l'attivit\u00e0 di giornalista praticante; nel 1952 si laurea in Giurisprudenza all'Universit\u00e0 Statale di Milano, mentre interrompe gli studi in Scienze politiche all'Universit\u00e0 degli Studi di Genova prima della laurea. Viaggia nelle capitali europee (Parigi, Londra, Vienna) da poco uscite dalla guerra e, dopo aver seguito un seminario di studi americani a Salisburgo, la Fondazione Harkness gli offre un fellowship per studiare un anno all'Universit\u00e0 di Chicago. \nLa frequentazione dell'Europa e dell'America lo indirizza verso la carriera diplomatica: entrato alla Farnesina nel 1954, dopo quattro anni trascorsi a Roma viene assegnato all'ambasciata d'Italia a Londra, dove rimane fino al 1964. Rientrato a Roma per far parte del gabinetto del ministro degli Esteri Giuseppe Saragat, quando quest'ultimo viene eletto presidente della Repubblica lo segue al Quirinale, assegnato alla Segreteria generale della Presidenza.\nDal 1968 al 1977 \u00e8 primo consigliere a Parigi e in Francia pubblica per la prima volta nel 1977 \"Storia d'Italia dal Risorgimento ai nostri giorni\", uscito in italiano l'anno successivo, poi ampliata in successive edizioni.\nDopo essere rientrato al ministero degli Esteri come direttore generale delle Relazioni culturali, \u00e8 nominato ambasciatore presso la NATO (1983-85). Conclude la sua carriera diplomatica come ambasciatore a Mosca (1985-89), nell'allora Unione Sovietica, sede che negli anni del governo di Bettino Craxi usciva dall'isolamento in cui era stata tenuta nei periodi precedenti, caratterizzati dall'assoluto atlantismo della diplomazia italiana. Di questa sua esperienza \u00e8 possibile farsi un'idea attraverso le \"Memorie di un conservatore\" (2002), ritratto conciso della classe burocratica e diplomatica italiana (e non solo) nell'epoca della guerra fredda.\nDimessosi dalla carriera diplomatica agli inizi del 1989, in seguito a contrasti con il Governo allora presieduto da Ciriaco De Mita, \u00e8 divenuto commentatore per alcune testate italiane (\"La Stampa\", \"Panorama\", \"Limes\", \"Il Mulino\"), e curatore di una collana storica per la casa editrice Corbaccio. Ha collaborato dal 1999 al \"Corriere della Sera\", sul quale, dal 2 gennaio 2005 al 31 dicembre 2016, Romano tenne una rubrica di lettere coi lettori, incentrata su temi storici, politici e di attualit\u00e0.\nHa altres\u00ec fatto il \"visiting professor\" all'Universit\u00e0 della California e a Harvard, e ha insegnato all'Universit\u00e0 degli Studi di Pavia, all'Universit\u00e0 degli Studi di Sassari e all'Universit\u00e0 Commerciale Luigi Bocconi di Milano. \u00c8 stato inoltre presidente del Comitato generale premi della Fondazione Balzan ed \u00e8 membro del Comitato Scientifico della rivista \"Geopolitica\".\nNel 1993 ha vinto il Premio Nazionale Letterario Pisa nella sezione saggistica. Nel 2010 ha vinto il premio \"\u00c8 giornalismo\"."}
{"id": "54635", "revid": "1272592", "url": "https://it.wikipedia.org/wiki?curid=54635", "title": "Apollo 1", "text": "L'Apollo 1, inizialmente designato AS-204, fu la prima missione con equipaggio del programma Apollo degli Stati Uniti. Pianificata come la prima prova in orbita terrestre bassa del modulo di comando e servizio Apollo per essere lanciata il 21 febbraio 1967, la missione non vol\u00f2 mai; un incendio divampato in cabina durante un'esercitazione alla rampa di lancio 34 della \"Cape Canaveral Air Force Station\" avvenuto il 27 gennaio uccise tutti e tre i membri dell'equipaggio, il pilota comandante Virgil \"Gus\" Grissom, il pilota \"senior\" Edward White e il pilota Roger Chaffee, distruggendo il modulo di comando (CM). Il nome Apollo 1, scelto dall'equipaggio, fu reso ufficiale dalla NASA in loro onore dopo l'incidente.\nImmediatamente dopo la tragedia, la NASA istitu\u00ec l\"'Apollo 204 Accident Review Board\" per investigare la causa dell'incendio ed entrambe le camere del Congresso degli Stati Uniti condussero le proprie indagini per valutare l'operato della NASA. La fonte di innesco dell'incendio venne determinata per essere stata di natura elettrica, mentre l'incendio si diffuse rapidamente a causa del materiale combustibile nylon e dell'atmosfera ad alta pressione in cabina costituita da ossigeno puro. Il salvataggio dell'equipaggio venne impedito dal portello che non poteva essere aperto contro la pressione interna della cabina. Poich\u00e9 il razzo vettore non era stato rifornito di carburante, il test non era stato considerato pericoloso e la preparazione alle emergenze era scarsa.\nDurante le indagini del Congresso, il senatore Walter Mondale rivel\u00f2 pubblicamente un documento interno della NASA che citava problemi con il principale appaltatore dell'Apollo, la \"North American Aviation\", noto successivamente come \"Phillips Report\". Questa divulgazione imbarazz\u00f2 l'amministratore della NASA James Webb il quale non era a conoscenza dell'esistenza del documento e suscit\u00f2 polemiche sull'intero programma Apollo. Nonostante tutto, entrambe le commissioni istituite dal Congresso stabilirono che le questioni sollevate nel rapporto non avevano attinenza con l'incidente.\nI voli Apollo con equipaggio furono sospesi per 20 mesi, mentre i pericoli presenti nel modulo di comando vennero affrontati. Nel frattempo, prosegu\u00ec lo sviluppo e il collaudo senza equipaggio del modulo lunare (LM) e del razzo Saturn V. Il veicolo di lancio Saturn IB che doveva portare nello spazio Apollo 1 venne utilizzato per il primo volo di prova del LM, Apollo 5. La prima missione Apollo con equipaggio ad andare nello spazio fu, nell'ottobre del 1968, Apollo 7 con a bordo l'equipaggio di riserva di Apollo 1.\nLa missione.\nL'AS-204 doveva essere il primo volo di prova dotato di equipaggio con un Modulo di Comando e di Servizio (CSM) in orbita intorno alla Terra lanciato su un razzo Saturn IB. I moduli di comando e di servizio, CSM-012 erano stati costruiti dalla North American Aviation (NAA), nella versione Block I: essendo stata progettata prima del rendezvous per l'orbita e l'atterraggio lunare, mancavano le attrezzature per il docking necessarie per l'accoppiamento al modulo lunare. Vennero cos\u00ec pianificate due missioni: Block I, che avrebbe dovuto verificare e testare le operazioni di lancio, le telemetrie a terra e possibilit\u00e0 di controllo generali, e Block II, aggiornata dall'esperienza della Block I ed attrezzata per il docking LM.\nL'incidente.\nPoco prima dell'incidente, l'equipaggio si stava distendendo nei rispettivi sedili orizzontali, completando la lista di controllo, mentre un problema relativo al sistema di comunicazione era stato riparato. Improvvisamente, una voce (si ritiene che fosse di Chaffee, dato che era l'unico ad avere il canale audio libero) grid\u00f2 \"Fire! We've got fire in the cockpit!\" cio\u00e8 \"Fuoco! C'\u00e8 del fuoco nella cabina!\". L'ultima registrazione ha avuto luogo 17 secondi dopo il primo messaggio di allerta con la frase \"We're burning up!\", cio\u00e8 \"Stiamo bruciando!\". La trasmissione si concluse con un grido di dolore. L'equipaggio non ebbe la possibilit\u00e0 di fuggire, dato che il doppio portello con apertura interna poteva aprirsi solo con la capsula non pressurizzata.\nL'incendio fu aggravato dall'atmosfera di ossigeno puro fino ad allora normalmente utilizzata nelle capsule; ci vollero cinque minuti affinch\u00e9 gli addetti, che intervennero coraggiosamente sfidando le fiamme, riuscissero ad aprire il portello. Sebbene le luci della cabina fossero rimaste accese, all'inizio non riuscirono a trovare gli astronauti a causa del fumo denso. Quando il fumo si dirad\u00f2, trovarono i corpi, ma non furono in grado di rimuoverli in quanto il fuoco aveva parzialmente sciolto le tute spaziali in nylon di Grissom e White.\nDa quel momento la NASA smise di utilizzare le atmosfere di ossigeno puro.\nResti carbonizzati dell'Apollo 1.\nSi ritiene che il fuoco abbia avuto origine da una scintilla scoccata in un preciso punto dei 50\u00a0km di cavi presenti nella navicella, ed abbia avuto una combustione molto accelerata a causa dell'atmosfera d'ossigeno pressurizzato presente nella capsula. La Commissione d'inchiesta determin\u00f2 che la causa fu un filo di rame privato del suo isolamento dovuto alla continua apertura e chiusura di un portello che con esso interferiva. Sembra inoltre che questo filo fosse nei pressi di una giunzione di una linea di raffreddamento che in quel momento stava espellendo vapori altamente infiammabili.\nIl fuoco si diffuse rapidamente, passando per la tuta degli astronauti. Le tute di Grissom e di White furono ritrovate parzialmente fuse. Nonostante questo il rapporto dell'autopsia stabil\u00ec che la principale causa di morte per tutti e tre gli astronauti fu l'arresto cardiaco causato da alte concentrazioni di monossido di carbonio, piuttosto che le ustioni. La Commissione d'inchiesta stabil\u00ec che Grissom sub\u00ec ustioni di terzo grado su oltre un terzo del corpo e la sua tuta spaziale fu distrutta per il 65%, White sub\u00ec ustioni di terzo grado su quasi met\u00e0 del corpo e un quarto della tuta spaziale era fusa mentre Chaffee sub\u00ec ustioni di terzo grado su quasi un quarto del corpo e solo una piccola parte della tuta spaziale era stata danneggiata.\nControversie.\nLa societ\u00e0 produttrice del modulo di comando, la North American Aviation, aveva originariamente suggerito alla NASA la realizzazione di un portellone in grado di aprirsi in caso di emergenza grazie a bulloni esplosivi. Inoltre aveva proposto un'atmosfera composta da una miscela di ossigeno e azoto, come quella terrestre, utilizzata anche dai sovietici nel contemporaneo programma Sojuz. La NASA non fu d'accordo, affermando che un portellone cos\u00ec concepito si sarebbe potuto aprire accidentalmente, e che l'atmosfera di ossigeno puro (gi\u00e0 utilizzata per i programmi Gemini e Mercury) non dava problemi e si sarebbe usata anche per l'Apollo. Dopo l'incidente, l'Apollo fu riprogettato con le seguenti modifiche:\nLa NASA aveva chiamato la missione \"AS-204\", nome che rimase, dato che il volo non si era svolto. Dopo l'incendio, su richiesta delle vedove degli astronauti (in particolare quella di Grissom), venne ridenominata Apollo 1, in memoria del volo che gli astronauti avrebbero dovuto svolgere e non fecero mai.\nMemoriale.\nNel luogo dove scoppi\u00f2 l'incendio, oggi campeggiano due targhe in memoria dei tre astronauti periti. Una di esse recita:\nL'altra recita:"}
{"id": "54638", "revid": "124691858", "url": "https://it.wikipedia.org/wiki?curid=54638", "title": "Numero triangolare centrato", "text": "Un numero triangolare centrato \u00e8 un numero poligonale centrato che rappresenta un triangolo con un punto al centro e tutti gli altri attorno.\nL'formula_1-esimo numero triangolare centrato \u00e8 dato dalla formula:\nI primi numeri triangolari centrati sono:\n1, 4, 10, 19, 31, 46, 64, 85, 109, 136, 166, 199, 235, 274, 316, 361, 409, 460, 514, 571, 631, 694, 760, 829, 901, 976, 1054, 1135, 1219, 1306, 1396, 1489, 1585, 1684, 1786, 1891, 1999, 2110, 2224, 2341, 2461, 2584, 2710, 2839, 2971.\nFra questi sono anche primi i numeri: 19, 31, 109, 199, 409, 571, 631, 829, 1489, 1999, 2341, 2971. Ogni numero triangolare centrato dal 10 in poi \u00e8 la somma di tre numeri triangolari regolari consecutivi. Inoltre, ogni numero triangolare centrato ha resto 1 se diviso per tre e il quoziente \u00e8 il numero triangolare regolare precedente.\nSommando i primi formula_1 numeri triangolari centrati si ottiene la costante di un quadrato magico di lato formula_1 (con formula_5)."}
{"id": "54640", "revid": "938", "url": "https://it.wikipedia.org/wiki?curid=54640", "title": "Oceania vicina", "text": "L'Oceania vicina \u00e8 una delle due zone principali dell'Oceania, secondo una nuova classificazione. Il termine \u00e8 utilizzato in sostituzione dei pi\u00f9 diffusi ma meno precisi scientificamente Australasia, Melanesia, Micronesia e Polinesia, e in opposizione a Oceania lontana. Comprende principalmente l'Australia, la Nuova Zelanda, la Nuova Guinea, la Tasmania, l'arcipelago di Bismarck e le Isole Salomone.\nIl nome deriva dall'inglese \"Near Oceania\", coniato dagli antropologi Andrew Pawley e Roger Green nel 1973.\nCorrisponde alla placca continentale detta Sahul, in inglese \"Sahul Shelf\" insieme con le isole e gli arcipelaghi circostanti.\nQuesta regione biogeografica corrisponde, prima dell'arrivo degli europei, a tre successivi insediamenti umani: gli australiani aborigeni, i papuasidi della Nuova Guinea e infine gli austronesiani, arrivati con la cultura Lapita e che occuparono centri intorno alle Isole dell'Ammiragliato per poi diffondersi, attraverso le Isole Salomone, nel resto dell'Oceania lontana."}
{"id": "54642", "revid": "1543377", "url": "https://it.wikipedia.org/wiki?curid=54642", "title": "Jules Dumont d'Urville", "text": "La sua fama \u00e8 dovuta essenzialmente ai viaggi da lui compiuti, dapprima con la corvetta \"Chevrette\" da ufficiale in sottordine, poi al comando della corvetta \"Coquille\" nelle acque australiane e neozelandesi, al quale fece seguito un'intensa attivit\u00e0 cartografica e di relazione delle sue scoperte e valutazioni, anche di interesse politico-militare. Il secondo viaggio fu l'incarico di circumnavigare il globo in tre anni con la \"Coquille\", rinominata per l'occasione \"Astrolabe\", in onore dell'omonima nave di La P\u00e9rouse; successivamente, venne incaricato di aprirsi la strada verso il Polo sud con due corvette, ancora la \"Astrolabe\" e in pi\u00f9 la \"Z\u00e9l\u00e9e\".\nIl tentativo per\u00f2 fu inizialmente frustrato dai ghiacci che imprigionarono le navi, costringendole a ritornare verso il Sudamerica, e poi dallo scorbuto che decim\u00f2 gli equipaggi costringendo d'Urville a fare di nuovo rotta verso sud con una sola nave. Raggiunto il circolo polare antartico, d'Urville ritorn\u00f2 in patria, dove venne nominato contrammiraglio a coronamento della sua carriera. Mor\u00ec, e con lui tutta la famiglia, nel disastro ferroviario di Meudon, di ritorno dalla festa \"Les Grandes Eaux\" alla reggia di Versailles.\nBiografia.\nInfanzia e giovinezza.\nIl padre Gabriel Charles Fran\u00e7ois Dumont (1728 \u2013 1796), signore di Urville e balivo di Cond\u00e9-sur-Noireau, ricopriva, come i suoi antenati, la carica di giudice presso il tribunale di Cond\u00e9. La madre Jeanne Fran\u00e7oise Victoire Julie (1754 \u2013 1832), originaria di Croisilles, era una donna molto rigida e formale, proveniente da un'antica famiglia della nobilt\u00e0 rurale della Bassa Normandia. Il giovane Jules era fragile e spesso malaticcio. Dopo la morte del padre, la figura di riferimento per il bambino divenne l'abate di Croisilles, fratello della madre, che a partire dal 1798 si incaric\u00f2 della sua educazione. Tra gli insegnamenti che gli vennero impartiti dall'abate, vi furono il latino, il greco, il cinese, la retorica e la filosofia.\nDal 1804 studi\u00f2 presso il lyc\u00e9e imp\u00e9rial di Caen; \u00e8 proprio nella biblioteca di questa citt\u00e0 che inizi\u00f2 la lettura degli enciclopedisti ma soprattutto dei resoconti di viaggio di Bougainville, Cook e Anson, che lo appassionarono profondamente. All'et\u00e0 di 17 anni venne scartato alle prove fisiche dell'esame di ammissione all'\u00c9cole Polytechnique e, in modo del tutto inatteso, decise di arruolarsi in marina.\nI primi anni in marina.\nNel 1807 venne ammesso alla \u00c9cole Navale di Brest, dove si distinse come un giovane timido, molto serio e studioso, poco incline agli svaghi e molto pi\u00f9 interessato agli studi che agli aspetti militari. Nel 1808 ottenne il grado di aspirante di prima classe. Ciononostante, si classific\u00f2 primo del suo corso ottenendo il grado di guardiamarina nel 1811.\nAll'epoca, la marina militare francese era molto lontana dalla libert\u00e0 di movimento delle armate napoleoniche, e le sue navi erano bloccate nei porti dall'assoluto predominio della Royal Navy britannica, che con molteplici squadre di blocco ne impediva qualunque movimento in forze e, ovviamente, anche l'addestramento pratico degli equipaggi, che presupponeva le uscite in mare aperto, lasciando di fatto a loro disposizione solo quella striscia sotto costa entro la gittata dei cannoni costieri. D'Urville, bloccato a terra come i suoi colleghi, trascorse i primi anni in marina studiando le lingue straniere, arrivando a parlare fluentemente inglese, tedesco, spagnolo, greco, italiano ed ebraico. Nel 1812, dopo essere stato promosso guardiamarina, venne imbarcato, nell'ordine, prima sulla \"Amazone\" e poi a Tolone a bordo della \"Suffren\", un vascello da 74 cannoni della classe T\u00e9m\u00e9raire varato nel 1803 ma bloccato in porto. Prest\u00f2 servizio quindi sulla \"Bor\u00e9e\", un altro vascello a due ponti da 74 cannoni della classe T\u00e9m\u00e9raire impostato nel 1803.\nIn questo periodo, il giovane Jules aggiunse al suo gi\u00e0 vasto bagaglio culturale conoscenze di botanica e di entomologia, frutto di lunghe escursioni sulle colline della Provenza e nello studio presso l'Osservatorio della marina. Solo nel 1814, con Napoleone esiliato all'isola d'Elba, d'Urville comp\u00ec la sua prima breve navigazione nel mar Mediterraneo. Sempre nel 1814 port\u00f2 a Palermo, sul vascello \"La Ville de Marseille\", il futuro re Luigi Filippo d'Orl\u00e9ans. Nel 1815 spos\u00f2 Ad\u00e8le P\u00e9pin, figlia di un orologiaio di Tolone, dalla quale ebbe quattro figli, nessuno dei quali sopravvisse per arrivare all'et\u00e0 adulta; la madre di Jules, Jeanne de Croisilles, era una donna molto forte, che dopo la perdita del marito nel 1796 aveva anche affrontato i rigori della Rivoluzione francese verso la nobilt\u00e0 avendo manifestato la sua avversione al nuovo regime; aveva cresciuto il figlio oltre che nella cultura anche avviandolo ad una vita campestre e che avrebbe temprato il suo fisico, e mor\u00ec nel 1832.\nIl primo viaggio.\nTre anni dopo il matrimonio, nel 1819, Dumont d'Urville ancora guardiamarina salp\u00f2 a bordo della \"Chevrette\", comandata dal capitano Gauttier-Duparc, per una campagna di ricognizione idrografica delle isole dell'arcipelago greco e del mar Nero. Il viaggio che per un ufficiale di marina all'inizio della carriera avrebbe rappresentato solo un riempitivo tra un incarico e un altro, permise a D'Urville di sfruttare le sue conoscenze di naturalista per redigere il resoconto \"Flore latine de l'Archipel grec et du littoral de la Mer Noire\". Durante una sosta presso l'isola di Milos, il delegato locale francese port\u00f2 all'attenzione di d'Urville una statua di marmo ritrovata pochi giorni prima (l'8 aprile 1820) da un contadino del posto. Egli riconobbe immediatamente il valore del manufatto e avrebbe voluto acquistarlo, e scrisse un rapporto sul ritrovamento che venne inviato all'ambasciatore di Francia a Costantinopoli.\nLa \"Chevrette\" arriv\u00f2 a Costantinopoli il 22 aprile e d'Urville riusc\u00ec a convincere l'ambasciatore ad acquistare la statua:\nNel frattempo, un contadino aveva venduto la statua ad un pope, tale Macario Verghis, che desiderava farne omaggio al turcimanno (interprete) del sultanato di Costantinopoli. L'offerta del segretario dell'ambasciatore fu per\u00f2 cos\u00ec allettante che la statua venne infine ceduta agli emissari francesi. Ne risultarono per d'Urville il titolo di Cavaliere della Legion d'onore, l'attenzione dell'Accademia francese delle scienze e la promozione a tenente di vascello, e per la Francia una nuova, magnifica statua per il Louvre, la \"Venere di Milo\".\nIl viaggio sulla \"Coquille\".\nRientrato dal viaggio sulla \"Chevrette\", d'Urville fu destinato al deposito delle carte militari della marina dove ritrov\u00f2 il tenente Louis Isidore Duperrey, una sua conoscenza del passato. I due iniziarono a progettare una spedizione di esplorazione nel Pacifico, area dalla quale la Francia era stata estromessa durante le guerre napoleoniche e nella quale riteneva di poter riguadagnare la posizione perduta creando alcuni insediamenti nel Nuovo Galles del Sud. Il 18 agosto 1822, la corvetta \"Coquille\", da 380 tonnellate e 12 cannoni, salp\u00f2 quindi da Tolone con l'obiettivo di raccogliere il maggior quantitativo possibile di informazioni scientifiche e strategiche sull'area in questione. Comandante della spedizione era stato nominato Duperrey, di quattro anni pi\u00f9 anziano di d'Urville, che era invece imbarcato in qualit\u00e0 di primo ufficiale. Il 17 gennaio 1824, la \"Coquille\" lamb\u00ec Port Jackson, prendendo a bordo cinque passeggeri per la sua tappa successiva, la Nuova Zelanda: un missionario di nome George Clark con sua moglie e suo figlio, e due M\u0101ori, Taifana e Hapai. L'arcipelago venne avvistato il 2 aprile, e il giorno successivo la nave approd\u00f2 sull'isola, accolta da dei capi Maori. Dopo un breve periodo di permanenza, nel quale, oltre allo studio naturalistico del luogo, d'Urville raccolse varie informazioni sull'organizzazione sociale e lo stile di vita del popolo locale, la \"Coquille\" salp\u00f2 il 17 aprile, raggiungendo Marsiglia il 24 gennaio 1825.\nLa \"Coquille\", sulla quale aveva viaggiato come medico di bordo e naturalista anche Ren\u00e9-Primev\u00e8re Lesson, riport\u00f2 in Francia un'imponente collezione di animali e di piante raccolti alle isole Falkland dalle quali trasse materiale per \"Flore des \u00eeles Malouines\", sulle coste del Cile e del Per\u00f9, negli arcipelaghi del Pacifico, tra cui le isole Marshall e Gilbert (Kiribati) e in Nuova Zelanda, Nuova Guinea e Australia. Durante la navigazione sulla \"Coquille\", Dumont d'Urville si era caratterizzato come ufficiale competente ed aveva stabilito una solida relazione con il colonnello Jean-Baptiste-Genevi\u00e8ve-Marcellin Bory de Saint-Vincent, aggregato alla spedizione e sulla quale scrisse un libro, \"Histoire des hydrophytes, ou plantes agames des eaux, r\u00e9colt\u00e9es par MM. D'Urville et Lesson, dans leur voyage autour du monde, sur la corvette de sa majest\u00e9, La Coquille, ex\u00e9cut\u00e9 pendant les ann\u00e9es 1822, 1823, 1824 et 1825, sous le commandement du capitaine Duperrey ; par le colonel Bory de Saint-Vincent. Orn\u00e9e de 25 planches colori\u00e9es et grav\u00e9es d'apr\u00e8s les dessins de l'auteur\" pubblicato nel 1829; nella prefazione a questo libro l'editore sottolinea l'ottimo rapporto tra l'autore e \"Monsieur le capitan d'Urville\" (nel frattempo promosso a capitano di corvetta) e l'accettazione di Bory a pubblicare parte del materiale di d'Urville nel suo libro.\nRisultati dei viaggio.\nSulla \"Coquille\", Dumont d'Urville cerc\u00f2 di conciliare i compiti derivanti dal comando in seconda con l'attivit\u00e0 scientifica. Oltre a essere il secondo ufficiale di bordo, infatti, era stato incaricato di effettuare ricerche nei campi della botanica e dell'entomologia.\nLa \"Coquille\" riport\u00f2 in patria oltre 4.000 specie di piante, 300 delle quali all'epoca sconosciute, arricchendo inoltre il Museo di scienze naturali di Parigi di oltre 1.200 esemplari di insetti appartenenti a 1.100 specie diverse (di cui 450 non possedute dal museo e 300 sino allora sconosciute). Gli scienziati Georges Cuvier e Fran\u00e7ois Arago, analizzando i risultati delle sue ricerche, ebbero parole d'elogio per d'Urville.\nIl primo viaggio dell\"Astrolabe\".\nDue mesi dopo il rientro della \"Coquille\" d'Urville present\u00f2 al Ministero della marina un progetto per una nuova spedizione della quale, visti i rapporti ormai deteriorati con Duperrey, aspirava a prendere il comando. La proposta fu accettata e la \"Coquille\" venne rinominata \"Astrolabe\", in onore della nave di Jean-Fran\u00e7ois de La P\u00e9rouse. La nave salp\u00f2 da Tolone il 25 aprile 1826, con Jacquinot (gi\u00e0 facente parte della precedente spedizione di Freycinet) ufficiale in seconda e Gaimard (gi\u00e0 compagno di viaggio di Duperrey) come medico e naturalista. La meta era l'Oceano Pacifico, per una circumnavigazione del globo che era destinata a durare quasi tre anni. Uno dei suggerimenti diretti al ministero era la possibilit\u00e0 di impiantare due colonie penali, una in Australia nella King George Sound, come gi\u00e0 avevano fatto i britannici a Port Jackson nel 1788, e l'altra in Nuova Zelanda.\nLa nuova \"Astrolabe\", ripartita da Port Jackson il 19 dicembre 1826, costeggi\u00f2 l'Australia meridionale ed esegu\u00ec negli oltre tre mesi successivi degli accurati rilevamenti cartografici dell'Isola del Sud della Nuova Zelanda, in quanto si riteneva che quelli esistenti redatti da James Cook fossero imperfetti. Raggiunse l'arcipelago di Tonga e delle Figi, nonch\u00e9 le isole Molucche, ed esegu\u00ec i primi rilievi delle isole della Lealt\u00e0 (parte della Nuova Caledonia francese) e delle coste della Nuova Guinea. Identific\u00f2 quindi in Vanikoro (una delle isole Santa Cruz, parte dell'arcipelago delle Salomone) il luogo del naufragio di La P\u00e9rouse, raccogliendovi numerosi resti delle sue imbarcazioni. Il viaggio prosegu\u00ec con il rilievo parziale delle isole Caroline e delle Molucche. L\"Astrolabe\" fece ritorno a Marsiglia il 25 marzo 1829 con un imponente carico di carte idrografiche e collezioni di reperti zoologici, botanici e mineralogici, destinate ad avere una forte influenza sull'analisi scientifica di quelle regioni: la tradizionale divisione degli arcipelaghi dell'Oceania in Melanesia, Micronesia e Polinesia, oltre alla Malaysia, si deve ai lavori di d'Urville. Nel corso della missione triennale vennero cartografati di coste. L\"Astrolabe\" riport\u00f2 per\u00f2 in Francia anche un capitano la cui salute era ormai minata da anni di cattiva alimentazione: D'Urville accus\u00f2, infatti, problemi di stomaco e renali e soffr\u00ec inoltre di intensi attacchi di gotta.\nNei primi tredici anni di matrimonio, met\u00e0 dei quali trascorsi lontani l'uno dall'altra, Ad\u00e8le e Jules ebbero due figli: il primo mor\u00ec in tenera et\u00e0 mentre il padre era a bordo della \"Coquille\"; il secondo, chiamato anch'egli Jules, al ritorno del padre aveva quattro anni. Dumont d'Urville trascorse un breve periodo in famiglia e quindi si rec\u00f2 a Parigi, dove l'8 agosto 1829 venne promosso capitano di vascello e fu incaricato della redazione del resoconto del viaggio. I cinque volumi furono pubblicati, a spese del governo francese, tra il 1832 e il 1834. In questi anni d'Urville, personaggio gi\u00e0 di per s\u00e9 poco diplomatico, i cui problemi di gotta avevano accentuato i tratti caratteriali irascibili e rancorosi, riusc\u00ec ad alienarsi le simpatie delle alte gerarchie della marina. Nel suo resoconto critic\u00f2 con prosa incendiaria le strutture militari, i colleghi, l'Accademia delle scienze e persino la Corona \u2013 nessuno dei quali, a suo parere, aveva tributato al viaggio dell\"Astrolabe\" il dovuto riconoscimento. Lo stesso ministero della marina aveva preferito assegnare all'ammiraglio Roussin il posto vacante della sezione di geografia all'Academie des Sciences; alla caduta del re Carlo X, d'Urville raggiunse Parigi e si mise a disposizione del Governo Provvisorio che lo incaric\u00f2 di trasportare il re dacaduto in Gran Bretagna e per fare questo d'Urville noleggia a Le Havre due navi, la \"Great-Britain\" da 700 t e la \"Charles-Caroll\" da 400; con queste da Cherbourg dopo aver imbarcato l'ex re ed il suo seguito, in sei giorni raggiunge Portsmouth avendo sorvegliato con soli trenta uomini il seguito e gli equipaggi statunitensi e senza mai mettersi in uniforme ma mantenendo sempre un equilibrio tra il rispetto dovuto al rango del personaggio trasportato ed il suo dovere verso il Governo Provvisorio.\nNel 1835 d'Urville ritorn\u00f2 a Tolone, assegnato ad attivit\u00e0 \"a terra\", trascorrendovi i successivi due anni, segnati da eventi luttuosi (la perdita di una figlia a causa del colera) ovvero lieti (la nascita di un altro figlio, \u00c9mile) ma con il pensiero costante, quasi ossessivo, di un terzo viaggio nel Pacifico analogo a quello di James Cook. Rivedendo gli appunti del viaggio dell\"Astrolabe\", si rese conto di una serie di lacune nell'esplorazione dell'Oceania e nel gennaio del 1837 scrisse al Ministero della marina suggerendo l'opportunit\u00e0 di un nuovo viaggio nel Pacifico.\nIl secondo viaggio dell\"Astrolabe\".\nLe premesse.\nIl sovrano francese Luigi Filippo d'Orl\u00e9ans approv\u00f2 il piano, ma vi aggiunse l'ordine di puntare verso il Polo Sud Magnetico, tentandone la conquista. Se ci\u00f2 non fosse stato possibile, alla spedizione di d'Urville si chiedeva di raggiungere una latitudine pi\u00f9 meridionale dei 74\u00b034' S rivendicati nel 1823 dall'esploratore britannico James Weddell, o comunque \u00abandare tanto lontano quanto lo permettessero i ghiacci\u00bb. In questo modo, la Francia s'inseriva nella competizione internazionale per l'esplorazione polare, che vedeva sia gli Stati Uniti d'America che il Regno Unito impegnati nella preparazione di spedizioni analoghe: per i britannici la prima spedizione antartica di James Clark Ross e Francis Crozier del 1839, mentre la travagliata spedizione statunitense, partita nel 1838, era stata invece affidata a Charles Wilkes, dopo la conquista del Polo Nord magnetico da parte di Ross.\nD'Urville fu inizialmente spiazzato dalle modifiche apportate alla sua proposta. Il suo interesse per i viaggi polari era infatti scarso: preferiva piuttosto le rotte tropicali. Ma ben presto la vanit\u00e0 prese il sopravvento, e la possibilit\u00e0 di raggiungere un obiettivo cos\u00ec prestigioso lo allett\u00f2. Le due navi \"Astrolabe\" e \"Z\u00e9l\u00e9e\", quest'ultima comandata da Honor\u00e9 Jacquinot, furono armate a Tolone. Nel corso dei preparativi, d'Urville si rec\u00f2 anche a Londra per acquistare documentazione e strumentazione, incontrandovi l'oceanografo dell'Ammiragliato Francis Beaufort e il presidente della Royal Geographical Society John Washington, entrambi forti sostenitori della spedizione britannica verso il Polo Sud.\nAntartide, primi contatti.\nL\"Astrolabe\" e la \"Z\u00e9l\u00e9e\" salparono da Tolone il 7 settembre 1837, con tre settimane di ritardo rispetto ai piani di d'Urville. La rotta prevedeva come primo obiettivo il raggiungimento del punto pi\u00f9 meridionale possibile all'interno di quello che ora si chiama mare di Weddell, e in effetti l'obiettivo era quello di battere il record stabilito proprio da Weddel nel 1823 arrivando a 74\u00b0 15' di latitudine sud. Secondo le istruzioni impartite con una lettera dal ministro della marina dell'epoca il 26 agosto 1837, dopo aver passato lo stretto di Magellano, le navi dovevano cabotare il Cile per dirigersi in Oceania, con l'obiettivo di ispezionare le nuove colonie britanniche nell'Australia occidentale. Dopo una tappa a Hobart, la \"Z\u00e9l\u00e9e\" e l\"Astrolabe\" si sarebbero dovute dirigere verso la Nuova Zelanda, dove cercare nuovi obiettivi per le baleniere francesi e individuare luoghi in cui insediare una colonia penale. Dopo l'attraversamento delle Indie orientali, la missione avrebbe dovuto doppiare il Capo di Buona Speranza e fare ritorno in Francia. L'importanza che i francesi attribuivano alla spedizione era evidenziata dai premi che venivano preventivati in base ai risultati conseguiti dalla spedizione: cento franchi a persona una volta raggiunti i 75\u00b0 sud, e venti franchi per ogni grado ulteriore.\nLa prima tappa del viaggio fu Tenerife, dove trovarono altre navi francesi tra cui il vascello \"Hercule\" e la corvetta \"Favorite\" di scorta, che trasportavano il principe di Joinville verso un viaggio istituzionale nelle Americhe e dopo due giorni di permanenza l'arrivo di un'altra corvetta, la \"Diligence\" che port\u00f2 l'ordine per il principe di rientrare in patria, seguita a breve da un'altra ancora con la stessa missione, a testimonianza di quanto fossero presenti le forze navali francesi nell'Atlantico all'epoca dopo la parentesi napoleonica; l'accoglienza non fu delle migliori, in quanto le autorit\u00e0 portuali con molta svogliatezza effettuarono l'ispezione sanitaria di prassi dicendo che i marinai avrebbero potuto sbarcare solo il giorno dopo e d'altro canto alcuni membri dell'equipaggio, in stato di ubriachezza, furono la sera stessa dello sbarco coinvolti in una rissa e arrestati. Il 19 ottobre la \"Astrolabe\" perse di vista la \"Zelee\", e quando ristabilirono il contatto visivo il comandante Jacquinot riport\u00f2 una avaria che aveva fermato la nave; in realt\u00e0 il giorno dopo d'Urville si rese conto che non c'era stata nessuna avaria ma semplicemente la nave era stata presa da una assenza di vento, come successe di nuovo, con l\"'Astrolabe\" che governava a sei nodi e la \"Zelee\" ad appena un miglio e mezzo di distanza in una zona di calma piatta. Segu\u00ec una breve sosta a Rio de Janeiro, con lo scopo di sbarcare un ufficiale malato, l'allievo di prima classe Le Maistre Duparc che faceva parte dello stato maggiore ed era imbarcato sulla \"Astrlabe\". Durante la prima fase della navigazione vi furono anche problemi di vettovagliamento (carne in scatola avariata) che per\u00f2 non ebbero conseguenze sulla salute dell'equipaggio. All'inizio di dicembre, le navi giunsero allo stretto di Magellano: D'Urville ritenne di avere tempo a sufficienza ed esplor\u00f2 lo stretto per tre settimane, esprimendo nei suoi diari di bordo approvazione per la precisione delle mappe tracciate qualche anno prima da Phillip Parker King, prima di dirigersi nuovamente verso sud.\nDue settimane dopo fu avvistato il primo iceberg, e il 1\u00ba gennaio 1838 l\"Astrolabe\" e la \"Z\u00e9l\u00e9e\" si ritrovarono a navigare in un intrico di ghiacci, che peraltro non erano equipaggiate per affrontare. Quella stessa notte, la banchisa imped\u00ec alle navi di proseguire verso sud. Nei due mesi successivi, d'Urville condusse una sorta di offensiva a oltranza contro i ghiacci per cercare un passaggio che consentisse loro di raggiungere una latitudine pi\u00f9 avanzata: le navi rimasero per un breve periodo ancorate in un bacino libero dai ghiacci, ma in breve (9 febbraio) ne vennero di nuovo imprigionate, dopo un cambio di vento. Per aprire un corridoio nello strato di ghiaccio e liberarle furono necessari cinque giorni di lavori incessanti, ma comunque la spedizione non riusc\u00ec a superare i 63\u00b0 23' Sud. Il 23 gennaio 1838 l'idrografo Cl\u00e9ment Adrien Vincendon-Dumoulin fece il primo calcolo dell'inclinazione magnetica.\nDopo una puntata alle isole Orcadi Meridionali il 25 gennaio, la spedizione si diresse vero le isole Shetland meridionali e lo stretto di Bransfield. Nonostante la nebbia, vennero individuate alcune terre solo abbozzate sulle mappe, che d'Urville battezz\u00f2 Terra di Luigi Filippo (oggi Terra di Graham), isole di Joinville e Isola di Rosamel. Le condizioni a bordo erano per\u00f2 in rapido deterioramento: gran parte dell'equipaggio aveva evidenti sintomi di scorbuto e i ponti di coperta, invasi dal fumo delle stufe e dai cattivi odori, divennero luoghi invivibili. Alla fine di febbraio del 1838, d'Urville si arrese all'evidenza di non poter proseguire verso sud, pur non riuscendo a fugare i suoi dubbi sull'effettiva latitudine raggiunta da Weddell. Diresse quindi le due navi verso Talcahuano, in Cile, dove venne installato un ospedale provvisorio per i membri dell'equipaggio colpiti dallo scorbuto.\nIl Pacifico.\nIl piano di d'Urville era semplice: passato lo Stretto di Magellano avrebbe costeggiato la nuova Guinea e poi diretto verso l'Australia, Tasmania e Nuova Zelanda, e da l\u00ec fare rotta per le Isole Shetland Meridionali, dirigendosi verso sud, condizioni del ghiaccio permettendo.\nNei successivi mesi di navigazione nel Pacifico, vi furono scali su alcune isole della Polinesia. Giunti alle isole Marchesi, gli equipaggi ebbero modo di \"socializzare\" con le indigene; D'Urville, sempre ligio a una condotta morale irreprensibile, nei suoi resoconti si limit\u00f2 a descrivere sommariamente alcuni episodi avvenuti durante il soggiorno a Nuku Hiva. Durante la navigazione dalle Indie orientali alla Tasmania vi furono diverse perdite nell'equipaggio, dovute a febbri tropicali e dissenteria (quattordici uomini fra marinai e ufficiali), mentre altri sei morirono ad Hobart. Per d'Urville, il momento peggiore nel corso della spedizione fu per\u00f2 a Valpara\u00edso, dove fu raggiunto da una lettera della moglie che gli comunicava la morte per colera del secondo figlio. All'accorata richiesta di Ad\u00e8le di un suo pronto rientro a casa si aggiungevano inoltre le cattive condizioni di salute personali: d'Urville era sempre pi\u00f9 spesso colpito da attacchi di gotta e da dolori di stomaco. Il 12 dicembre 1839, le due corvette approdarono a Hobart, dove furono ricoverati i malati e gli agonizzanti. D'Urville venne ricevuto da John Franklin, governatore della Tasmania ed esploratore artico, dal quale apprese che le navi della spedizione americana guidata da Charles Wilkes erano ancorate a Sydney in attesa di salpare verso sud.\nVista la consistenza ridotta degli equipaggi, decimati dai malanni, d'Urville espresse l'intenzione di partire alla volta dell'oceano Antartico con la sola \"Astrolabe\", per un secondo tentativo di raggiungere il Polo Sud Magnetico intorno alla longitudine 140\u00b0 E. Un'accorata esortazione del capitano Jacquinot e l'arruolamento di un certo numero di rimpiazzi (per lo pi\u00f9 disertori dalle baleniere francesi ancorate a Hobart) lo convinsero per\u00f2 a rivedere le sue intenzioni; l\"Astrolabe\" e la \"Z\u00e9l\u00e9e\" lasciarono entrambe Hobart il 2 gennaio 1840.\nVerso sud.\nI primi giorni di navigazione furono caratterizzati da venti meridionali e da una forte corrente da ovest. A bordo vi fu una recrudescenza di malanni e la perdita di un uomo. Attraversato il 50\u00ba parallelo, furono registrati abbassamenti improvvisi della temperatura esterna e dell'acqua. Dopo aver passato la convergenza antartica, il 16 gennaio, a 60\u00b0 S fu avvistato il primo iceberg e due giorni dopo, il 18 gennaio, le navi attraversarono il 64\u00ba parallelo, trovandosi circondati da numerosi iceberg (circa una sessantina), ma avvistando terra a quattro miglia di distanza. Non essendoci un possibile approdo, delle scialuppe vennero lanciate da entrambe le navi e un gruppo di uomini sbarc\u00f2 a terra prendendo possesso dell'isolotto in nome della Francia. Il 19 gennaio, con festeggiamenti analoghi a quelli usuali nell'attraversamento dell'Equatore, fu attraversato il Circolo polare antartico, e quello stesso pomeriggio fu avvistata terra.\nLe due navi proseguirono lentamente la navigazione verso occidente, costeggiando pareti di ghiaccio, e nel pomeriggio del 21 gennaio alcuni membri dell'equipaggio sbarcarono su un'isola rocciosa issandovi il tricolore francese:\nD'Urville battezz\u00f2 l'isola \"Pointe G\u00e9ologie\" e la terra antistante \"Terre Ad\u00e9lie\" (Terra Adelia), in onore di sua moglie Ad\u00e8le.\nNei giorni seguenti, la spedizione segu\u00ec quella che si presumeva essere la costa, avvistando anche lo \"schooner\" statunitense USS \"Porpoise\", comandato dal tenente di vascello Cadwalader Ringgold (appartenente alla spedizione \"United States Exploring Expedition\", comandata da Charles Wilkes), che per\u00f2 fece una manovra evasiva e spar\u00ec nella nebbia. Il comandante statunitense diede per\u00f2 una diversa spiegazione del mancato contatto, addebitandolo ad una incomprensione. Il 1\u00ba febbraio, d'Urville decise di tornare verso nord dirigendosi a Hobart, dove la \"Z\u00e9l\u00e9e\" e l\"Astrolabe\" giunsero 17 giorni dopo e dove, a breve, era atteso l'arrivo delle due navi di James Ross diretto in Antartide.\nIl 25 febbraio, le corvette salparono nuovamente verso le isole Auckland, dove effettuarono misurazioni magnetiche e lasciarono, come gi\u00e0 aveva fatto il comandante della \"Porpoise\", una targa commemorativa del loro soggiorno nella quale annunciarono la scoperta del polo sud australe. Il viaggio di ritorno li condusse in Nuova Zelanda e a Hobart (raggiunta il 17 febbraio), attraverso lo stretto di Torres e facendo tappa a Timor, alla R\u00e9union, all'isola di Sant'Elena e quindi a Tolone, ponendo fine, il 7 novembre 1840, all'ultima spedizione francese effettuata a vela.\nContrammiraglio.\nAl suo ritorno, Dumont d'Urville fu promosso contrammiraglio e venne insignito della medaglia d'oro della Soci\u00e9t\u00e9 de G\u00e9ographie, della quale sarebbe in seguito divenuto presidente. I 130 membri superstiti della spedizione vennero invece gratificati dal re con 15\u00a0000 franchi d'oro. Inizi\u00f2 quindi a occuparsi della redazione del resoconto del viaggio, \"Voyage au p\u00f4le Sud et dans l'Oc\u00e9anie sur les corvettes l'Astrolabe et la Z\u00e9l\u00e9e 1837-1840\", che sarebbe stato pubblicato tra il 1841 e il 1854 in 24 volumi pi\u00f9 7 di illustrazioni e mappe.\nMorte.\nL'8 maggio del 1842, d'Urville decise di recarsi in treno a Versailles con i suoi familiari, per assistere ai \"giochi d'acqua\" messi in funzione in occasione della festa del sovrano. Il treno del ritorno da Versailles era sovraffollato e fu necessario aggiungere alcune vetture in coda e una locomotiva in testa. Essendo guasta la locomotive \"Seine\" prevista per scorta, fu aggiunta in testa assoluta una locomotiva Planet 110, del 1830, la \"Mathieu-Murray\" a due assi. All'altezza di Meudon, per la rottura del primo asse, questa deragli\u00f2 facendo deragliare la locomotiva titolare \"\u00c9clair\" il cui carbone fin\u00ec sulla parte anteriore del treno, incendiandosi e incendiando le prime carrozze che si erano accavallate. L'intera famiglia: \"Dumont-d'Urville, contre-admiral, demeurant \u00e0 Paris, rue des Petits-Augustins, Madame Dumont-d'Urville, Jules Dumont-d'Urville \u00e2g\u00e9 de quatorze ans\" per\u00ec nel rogo di quello che fu il primo disastro ferroviario francese. J.Lan, che riporta il dibattimento nel tribunale, calcola cinquantacinque deceduti e centonove feriti, per un totale di centosessantaquattro persone colpite.\nLe spoglie di Dumont d'Urville, che dopo l'incidente furono riconosciute da Dumontier, medico di bordo dell\"Astrolabe\" e frenologo, riposano ora nel cimitero di Montparnasse a Parigi.\nIntitolazioni alla memoria.\nLuoghi, animali e piante.\nPi\u00f9 tardi, onorando la sua qualit\u00e0 di cartografo, alcuni toponimi geografici presero il suo nome:\nIl suo nome fu dato anche alla base scientifica francese Dumont d'Urville, situata sulla costa antartica sul versante australiano ().\nIl Pinguino di Adelia \u00e8 stato cos\u00ec battezzato in onore della moglie di d'Urville dal chirurgo e zoologo Honor\u00e9 Jacquinot, fratello di Charles Hector e con lui imbarcato sulla \"Z\u00e9l\u00e9e\".\nVi sono inoltre alcune piante a lui intitolate:\nNavi.\nLa Marine Nationale francese ha dedicato al navigatore:\nFilatelia.\nA Dumont d'Urville e alla corvetta \"Astrolabe\" sono stati dedicati numerosi francobolli aventi come tema le esplorazioni e l'Antartide. Tra questi un valore francese del 1988 da 2,20 franchi con 50 centesimi di soprattassa, vari valori delle Terre Antartiche e Australi Francesi (TAAF), due dei quali, rispettivamente un valore di posta aerea del 1978 e un valore di posta ordinaria del 1990 con in evidenza l'attrezzatura velica della nave, un tre alberi a vele quadre. Un altro valore da 23 franchi delle TAAF effigia una \"misura di inclinazione magnetica\" compiuta dall'esploratore durante il suo secondo viaggio e, ancora, un valore di posta aerea effigia i ghiacci di pressione nel mare Dumont d'Urville. Infine, oltre a una emissione delle TAAF di posta aerea del 1965 sulla scoperta della Terra Adelia, un altro valore francese del 1990 \u00e8 dedicato alla stessa Ad\u00e9lie, e un valore da 2,80 franchi delle TAAF a Cl\u00e9ment Adrien Vincendon-Dumoulin.\nOpere.\nD'Urville pubblic\u00f2 inoltre numerosi articoli su giornali e riviste scientifiche dell'epoca."}
{"id": "54649", "revid": "466539", "url": "https://it.wikipedia.org/wiki?curid=54649", "title": "Isole dell'Ammiragliato", "text": "Le isole dell'Ammiragliato (inglese \"Admiralty Islands\" o \"Admiralties\", in francese \"\u00eeles de l'Amiraut\u00e9\") sono un arcipelago situato nell'oceano Pacifico occidentale, nell'Oceania vicina, a nord della Nuova Guinea.\nGeografia.\nQueste isole costituiscono un gruppo di 18 isole dell'arcipelago di Bismarck. Molte isole sono costituite da atolli disabitati. Sono anche chiamate \"isole Manus\" dal nome dell'isola principale (altitudine massima: 718\u00a0m - Monte Dremsel). Appena a sud dell'equatore, la temperatura \u00e8 stabile (30-32\u00a0\u00b0C di giorno e 20-24\u00a0\u00b0C di notte); le precipitazioni sono elevate: 3 382\u00a0mm.\nLe isole formano la provincia di Manus dello stato di Papua Nuova Guinea, con capoluogo Lorengau, sull'isola Manus. Superficie: 2 100\u00a0km\u00b2 con 32 713 abitanti.\nEconomia.\nL'industria principale \u00e8 rappresentata dalla coltivazione della noce di cocco e dalla pesca delle perle. Le isole sono conosciute anche quale sito per le immersioni per la vita marina molto colorata, per i relitti e le acque chiare.\nStoria.\nL'uomo arriv\u00f2 sulle isole circa 40 000 anni fa. La prima civilt\u00e0 nota fu quella Lapita, estesa fino a Tonga e alle Samoa, che fior\u00ec approssimativamente dal 1500 a.C. al 100 d.C.\nLe isole furono avvistate dallo spagnolo Alvaro de Saavedra nel 1528-1529. Il primo europeo a visitare le isole fu il navigatore olandese Willem Schouten nel 1616. Il nome fu dato dal capitano Philip Carteret della marina britannica nel 1767. Le isole divennero protettorato tedesco nel 1884.\nAll'inizio della prima guerra mondiale, esattamente nel novembre 1914, le isole furono occupate dall'Australia, che dal 1920 ne ottenne il mandato da parte della Societ\u00e0 delle Nazioni.\nDurante la seconda guerra mondiale, il 7 aprile 1942, le isole furono occupate dalle forze dell'Impero giapponese, che stabilirono una piccola base sull'isola Manus, nei pressi del villaggio di Rossum.\nFurono riconquistate dal generale statunitense Douglas MacArthur, con l'operazione Brewer, il 29 febbraio 1944. Anche gli americani costruirono una grande base a Seeadler Harbour, con un porto e una base aerea. Questa base, oggi abbandonata, costitu\u00ec un importante punto d'appoggio per le successive operazioni militari in Nuova Guinea e nelle Filippine.\nNel 1949 le isole entrarono a far parte del Territorio di Papua e Nuova Guinea, territorio mandatario delle Nazioni Unite amministrato dall'Australia. Il 16 settembre 1975 la Papua Nuova Guinea ottenne l'indipendenza e con essa le Isole dell'Ammiragliato.\nCultura.\nLe isole furono un centro di diffusione della cultura lapita."}
{"id": "54653", "revid": "1494169", "url": "https://it.wikipedia.org/wiki?curid=54653", "title": "Paola (disambigua)", "text": ""}
{"id": "54655", "revid": "1745361", "url": "https://it.wikipedia.org/wiki?curid=54655", "title": "Mnemosine", "text": "Mnemosine (: ; ) \u00e8 un personaggio della mitologia greca, figlia di Urano (il cielo) e di Gea (la terra).\nA questa titanide fu attribuita la personificazione della memoria ed il potere di ricordare.\nGenealogia.\nMnemosine fu amata da Zeus, il quale le si present\u00f2 sotto forma di pastore. Giacquero insieme per nove notti sui monti della Pieria e dopo un anno Mnemosine partor\u00ec le Muse.\nMitologia.\nDiodoro Siculo scrive che fu lei a scoprire il potere della memoria e che diede i nomi a molti degli oggetti e dei concetti utilizzati per far s\u00ec che i mortali si comprendano mentre dialogano.\nSecondo Pausania, in Beozia si trovava l'antro di Trofonio che era uno degli accessi agli Inferi e dove per entrare era necessario prima bere da due fontane. La prima, intitolata a Lete (\"la dimenticanza\"), faceva dimenticare le cose passate mentre l'altra, intitolata a Mnemosine, consentiva di ricordare ci\u00f2 che si sarebbe visto nell'aldil\u00e0."}
{"id": "54656", "revid": "121646895", "url": "https://it.wikipedia.org/wiki?curid=54656", "title": "Wilhelm Friedemann Bach", "text": "La vita.\nSoprannominato \"il Bach di Halle\", primo figlio maschio di Johann Sebastian e da ultimo, maestro di cappella del principe di Assia-Darmstadt; nacque a Weimar nel 1710, apprese i principi della musica tanto sul clavicembalo, quanto sull'organo e fu istruito nell'arte della composizione dal suo illustre padre, mostrando, gi\u00e0 di buon'ora che non era indegno di esserne il figlio. Prosegu\u00ec i suoi studi nel 1725 con le lezioni che Graun, allora maestro di concerto a Merseburgo e in seguito a Berlino, gli diede sul violino. Si applic\u00f2, nello stesso tempo, alla scuola di San Tommaso, alle altre scienze con un eguale ardore e studi\u00f2 la giurisprudenza e le scienze matematiche all'Universit\u00e0 di Lipsia.\nNel 1733 fu chiamato a Dresda come organista della chiesa di Santa Sofia, continuandovi lo studio della matematica, sotto la guida del sapiente Walz, esercitandosi principalmente nell'algebra. Pass\u00f2 da l\u00ec, nel 1747, come direttore della musica ed organista, alla chiesa di Nostra signora di Halle, ma lasci\u00f2 tale incarico nel 1767, dimorando per qualche tempo a Lipsia. Visse in seguito a Braunschweig dal 1771 e a Gottinga dal 1773, quindi si rec\u00f2 a Berlino, dove visse gli ultimi anni della sua vita, con il titolo di \"maestro di cappella\" ma senza impiego. Mor\u00ec in estrema miseria il primo luglio 1784.\nConsiderazioni sull'artista.\nEra, secondo il giudizio dei suoi contemporanei, l'organista pi\u00f9 profondo, il fughista, il pi\u00f9 sapiente musicista di tutta la Germania, e, insieme, un matematico molto stimato. Meraviglia, quindi, il fatto che un s\u00ec gran virtuoso, malgrado la sua arte e il suo sapere, abbia avuto tanta poca fortuna nel piazzare le proprie opere e che sia stato costretto, negli ultimi diciassette anni della sua vita, a vivere, senza impiego, del soccorso datogli dagli amici. Uno dei corrispondenti di Forkel ci ha dato, in verit\u00e0, una ragione che sembrerebbe molto valida per tutto ci\u00f2, nell'almanacco della musica dell'anno 1784, citando la frase di Lessing \u00abIl virtuoso non deve aspettarsi n\u00e9 onore n\u00e9 profitto, quando ha oltrepassato il punto in cui il merito comincia a confondersi ed oscurarsi agli occhi della moltitudine\u00bb. Ma qualunque cosa sia accaduta in questo caso, occorre far notare che quando si trattava di invocare il soccorso del pubblico per la pubblicazione delle sue opere, lo stesso musicista era il primo nemico di se stesso. Il suo carattere ombroso gli impediva di attirarsi la benevolenza dei contemporanei."}
{"id": "54657", "revid": "2108263", "url": "https://it.wikipedia.org/wiki?curid=54657", "title": "Aragorn", "text": "Aragorn II, soprannominato Grampasso o Passolungo in italiano (\"Strider\" in originale), e salito al trono come Elessar Telcontar, \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. \u00c8 uno dei protagonisti de \"Il Signore degli Anelli\" e compare anche nel \"Silmarillion\".\nEssendo l'ultimo discendente diretto di Elendil e Isildur (precisamente il trentanovesimo), era di diritto l'erede al trono di Gondor. Dopo aver passato i primi anni di vita in esilio, combatte per la guerra dell'Anello e alla fine di questa, nell'anno 3021 T.E. viene incoronato re di Gondor e di Arnor.\nBiografia.\nAragorn nacque il 1\u00ba marzo dell'anno 2931 della Terza Era in una localit\u00e0 dell'Eriador da Arathorn II e sua moglie Gilraen la Bella.\nAll'et\u00e0 di soli due anni Aragorn perse il padre, ucciso mentre inseguiva un gruppo di Orchi insieme ai due figli di re Elrond (Elladan e Elrohir) nelle terre del Nord. Il bambino venne quindi allevato a Gran Burrone, da Elrond in persona; su richiesta della madre, la sua identit\u00e0 di erede ai troni di Gondor e Arnor gli venne celata. Gilraen temeva infatti che Aragorn potesse essere assassinato come il padre e il nonno prima di lui. Aragorn fu chiamato dagli Elfi \"Estel\" (parola Sindarin che significa \"speranza\") e non conobbe la sua eredit\u00e0 fino all'et\u00e0 di venti anni, nel 2951. Elrond gli rivel\u00f2 solo allora il suo vero nome e la sua discendenza, consegnandogli i frammenti della spada Narsil con cui in seguito forgi\u00f2 And\u00faril. Nelle foreste di Imladris (nome sindarin per Gran Burrone), Aragorn conobbe Arwen, la figlia di Elrond ritornata dai boschi di L\u00f3rien, e se ne innamor\u00f2. Aragorn accett\u00f2 il suo nome e il suo compito di sedicesimo Capitano dei Dunedain del Nord e part\u00ec alla volta delle Terre Selvagge. Nel 2953 egli non fu presente a Gran Burrone all'ultimo incontro del Bianco Consiglio.\nAragorn incontra, durante l'inseguimento di Gollum, Gandalf il Grigio nel 2956, diventando grande amico dello stregone. Sotto consiglio di Gandalf tiene d'occhio ci\u00f2 che avviene nella Contea e nei suoi viaggi al nord adotta il nome di Grampasso (Strider). Sul ruolo di Aragorn e sui tempi bui in avvicinamento Gilraen, alcuni mesi prima di morire, pronunci\u00f2 un linnod che riprendeva il significato di Estel: \nDal 2957 al 2980 Aragorn, celando la sua identit\u00e0 sotto lo pseudonimo di Thorongil, intraprende lunghi viaggi, prestando servizio negli eserciti di Re Thengel di Rohan e del Reggente di Gondor Ecthelion II. Molte delle sue azioni indeboliscono l'avanzata di Sauron e dei suoi alleati e, nel 2980, prende parte all'assalto di Umbar da parte dell'esercito Gondoriano: la citt\u00e0 viene conquistata ed egli stesso sconfigge il Capitano del Porto durante una battaglia sui moli. In seguito, nel 2980, Aragorn torna a Lothl\u00f3rien dove incontra nuovamente Arwen; egli le regala il sigillo della sua casata, l'Anello di Barahir e Arwen gli confida una promessa di matrimonio. Elrond concede al figlio adottivo di sposare Arwen, a patto per\u00f2 che, prima, egli reclami la sua eredit\u00e0 di Re dei regni del Nord e del Sud, giacch\u00e9 solo un re pu\u00f2 essere degno di sposare la figlia.\nNel 3009, sotto richiesta di Gandalf, Aragorn si dirige a nord est, nel Rhovanion, alla ricerca di Gollum. Nelle Paludi Morte, nei pressi di Mordor, egli riesce finalmente a catturare la disgraziata creatura. Aragorn conduce Gollum in cattivit\u00e0 presso Bosco Atro, nel regno di Re Thranduil, dove lo interroga sul suo passato. Il 30 settembre 3018, Aragorn si trova a Brea, nella Taverna del Puledro Impennato, in attesa di incontrare l'inconsapevole Frodo Baggins per proteggerlo dagli emissari dell'Oscuro Signore. Aragorn ha compiuto, in quell'anno, ben 87 anni, ma grazie al suo sangue N\u00f9men\u00f2reano egli appare appena quarantenne. Scortato Frodo a Gran Burrone, Aragorn diventa insieme a Gandalf il capo della Compagnia dell'Anello e in questa occasione Elrond, dai frammenti di Narsil, forgia per lui And\u00faril (\"Fiamma dell'Ovest\").\nA met\u00e0 viaggio gli Uruk-hai attaccano la Compagnia, uccidendo Boromir e rapendo Merry e Pipino. Frodo e Sam, non visti, prendono una barca e si dirigono, da soli, verso il Monte Fato.\nAd Aragorn, Gimli e Legolas non resta quindi che liberare Merry e Pipino dagli orchi, prendendo in prestito a Re Th\u00e9oden di Rohan dei cavalli. Infine si recano a Meduseld per restituire le cavalcature. L\u00ec Aragorn intreccia un rapporto di tenera amicizia con \u00c9owyn Dama di Rohan, ma giorni dopo, congedandosi, lei gli confessa che prova per lui un sentimento pi\u00f9 profondo. L'amore di \u00c9owyn resta per\u00f2 non corrisposto.\nLa restaurazione al trono di Gondor della discendenza regale di Elendil \u00e8 una delle principali sottotrame de \"Il Signore degli Anelli\": le azioni di Aragorn, infatti, non solo aiutano Frodo nella sua impresa, ma lo portano sempre pi\u00f9 vicino a riacquistare il trono (manovra politicamente molto difficile da attuare, anche a causa della volont\u00e0 di Denethor II di conservare il potere).\nA seguito della sconfitta di Sauron, nel marzo del 3019 (T.E.), Aragorn viene incoronato Re di Gondor e di Arnor con il nome di \"Re \"Elessar\"\" (parola Quenya per \"Gemma elfica\"); tale nome gli viene dato da Galadriel. Aragorn sposa dunque Arwen Und\u00f3miel, la quale ha rinunciato a partire per le terre immortali, e regna insieme a lei nel riunito Regno del Nord e del Sud fino all'anno 120 della Quarta Era (T.E. 3141). Aragorn e Arwen avranno almeno due figlie e un erede maschio: Eldarion. Aragorn muore dopo 210 anni di vita e 122 anni di regno.\nAragorn \u00e8 anche lontanamente imparentato con Elrond: infatti il fratello di quest'ultimo, Elros, \u00e8 stato il primo Re di N\u00famenor con il nome di Tar-Minyatur. Elrond ed Elros sono entrambi \"mezzelfi\" e - come tali - sono chiamati a scegliere il proprio destino: cos\u00ec mentre il primo decise di far parte dell'immortale popolo elfico, il secondo scelse invece di condividere, pur ricevendo il dono di una lunghissima vita dai Valar, la mortalit\u00e0 degli uomini. Elendil \u00e8 il primo dei discendenti di Elros a regnare nella Terra di Mezzo; tra Elendil e Aragorn passano addirittura 39 generazioni. Tra Elrond e Aragorn sono pi\u00f9 di cinquanta.\nDescrizione.\nAspetto e caratteristiche.\nNe \"La Compagnia dell'Anello\", Aragorn viene descritto come un uomo molto alto (il pi\u00f9 alto dei \"Nove Viandanti\" ) e di bell'aspetto. I suoi capelli sono castani con qualche sfumatura grigia, mentre i suoi occhi sono grigi, prerogativa dei discendenti di N\u00famen\u00f3r e della razza Elfica. Il suo sguardo severo e la sua voce profonda e imperiosa celano parzialmente la sua indole gentile e altruista.\nCome abbigliamento, porta degli alti stivali di morbida pelle e di ottima fattura, anche se ormai consunti, e un pesante mantello con cappuccio, di un verde scuro scolorito dal tempo sotto il quale tiene una pipa dal lungo cannello stranamente intagliato, con la quale si diletta a fumare la rinomata erba pipa della Contea. Proprio come Gandalf, tale passione la eredita durante i suoi viaggi erranti, presso il nord della Terra degli Hobbit.\nDurante la permanenza a Lothl\u00f3rien, Aragorn, e gli altri membri della Compagnia, ricevono i manti con cappuccio dei Galadhrim, cuciti su misura per ognuno di loro da Galadriel, aiutata dalle sue damigelle. I mantelli erano di una stoffa di seta leggera ma calda, che veniva chiusa al collo da una spilla simile a una verde foglia venata d'argento. Inoltre i manti avevano la particolare capacit\u00e0 di donare al possessore mimetizzazione e furtivit\u00e0, grazie al proprio colore che sfumava dal grigio al verde, al marrone e all'argento.\nSuccessivamente, prima della partenza da L\u00f3rien, il Ramingo riceve altri due doni dalla \"Dama della Luce\" e da Celeborn. Il primo \u00e8 un fodero creato appositamente per la sua spada, ornato da una ghirlanda di fiori e foglie d'oro e d'argento, e con gemme incastonate in modo da formare il nome And\u00faril, accompagnate da rune elfiche che ne specificano il lignaggio dell'arma. Il secondo dono \u00e8 l'Elessar, una spilla d'argento a forma d'aquila ad ali spiegate, nella quale \u00e8 incastonata una grande pietra verde. Tale dono era stato precedentemente tramandato da Galadriel a Celebr\u00edan, ad Arwen la quale a sua volta lo riconsegn\u00f2 alla Bianca Dama, affinch\u00e9 essa lo donasse al suo amato Aragorn. Per il D\u00fanedain non era la prima volta che camminava sotto gli alberi di Caras Galadhon, infatti all'et\u00e0 di quarantanove anni Aragorn fu ospitato da dama Galadriel la quale lo vest\u00ec d'argento e bianco, con un manto grigio-elfico e in testa un cerchietto d'argento con gemma brillante in fronte, che agli occhi di tutti gli conferivano bellezza e superiorit\u00e0 rispetto a qualunque uomo vivente, tanto da sembrare quasi un signore elfico delle isole dell'Ovest.\nNe \"Il ritorno del re\", il D\u00fanedain guida la Grigia Compagnia nella Battaglia dei Campi del Pelennor portando in testa un sottile cerchietto d'argento con la \"Stella di Elendil\", brillante sulla fronte del Ramingo.\nInfine, dinanzi alle mura di Minas Tirith, Faramir succeduto come nuovo sovrintendente della \"Cittadella\", dopo il suicidio del padre Denethor, consegna ad Aragorn la corona di E\u00e4rnur, \"l'ultimo re\", custodita fino a quel giorno nelle silenziose aule di Rath D\u00ednen all'interno di una cassetta. Tale corona era costituita da un alto elmo bianco dai guanciali stretti, sul quale erano incastonate sette gemme di diamante di cui una al centro brillava pi\u00f9 delle altre come fiamma avvampante. La corona era poi sormontata ai lati da due grandi ali di gabbiano, fatte di perle e d'argento, emblema dei re venuti dal Mare.\nLa corona originariamente era un semplice elmo appartenuto probabilmente a Isildur (poich\u00e9 quello di An\u00e1rion fu distrutto da un proiettile scagliato da Barad-D\u00fbr che lo uccise, mentre di quello di Elendil non se ne ha tracce), dal quale ai tempi di Atanatar II fu ricavata la brillante \"corona-elmo di Gondor\". Durante la cerimonia d'incoronazione, Aragorn indossa una cotta di maglia nera con cinta d'argento, e sulle spalle un lungo mantello bianco fermato al collo dalla preziosa spilla Elessar, ricevuta durante la permanenza a Lothl\u00f3rien.\nPer quanto concerne le armi, a differenza della trilogia cinematografica di Peter Jackson nella quale egli possiede anche un arco, una faretra e un pugnale, Aragorn dispone solamente della spada And\u00faril, riforgiata dai resti di Narsil: la spada di Elendil. Successivamente a Edoras, in vista della battaglia al Fosso di Helm, Th\u00e9oden dona ad Aragorn in segno di rinnovata amicizia, una cotta di maglia, un elmo e uno scudo rotondo dalle borchie placcate in oro e incastonate di gemme verdi, rosse e bianche, appartenenti al tesoro reale custodito a Meduseld.\nAragorn viene comunque identificato come re per i suoi poteri di guarigione, non per il possesso della spada.\nNomi e titoli.\nAragorn era conosciuto come Thorongil quando, nei giorni della sua giovinezza, viaggi\u00f2 a Rohan e a Gondor e forn\u00ec aiuto ai signori dei due regni. Thorongil \u00e8 un termine in Sindarin che deriva dall'unione di \"thoron\", \"aquila\" e \"gil\", \"stella\". Il suo significato \u00e8 dunque \"l'Aquila della Stella\", poich\u00e9 Thorongil era veloce e lungimirante e portava una stella d'argento sul suo manto.\nCreazione e sviluppo.\nInizialmente Aragorn avrebbe dovuto essere Bilbo Baggins travestito, ma l'autore bocci\u00f2 ben presto l'idea. Tolkien elabor\u00f2 in seguito una nuova idea: l'autore aveva infatti pensato ad Aragorn come il cugino di Bilbo, scomparso a causa di Gandalf. L'idea fu elaborata da Tolkien, il quale rese Aragorn da cugino a nipote di Bilbo, quindi cugino di Frodo. Il nome che avrebbe dovuto avere era Peregrin Boffin. Il personaggio sarebbe scappato dalla Contea circa 20 anni prima i fatti narrati ne \"Lo Hobbit\". In seguito Peregrin sarebbe stato catturato e torturato a Mordor, per poi essere salvato da Gandalf. A causa delle torture, il personaggio avrebbe perso le gambe, e queste ultime sarebbero poi state sostituite con gambe di legno, le quali lo facevano pi\u00f9 alto. Alla fine, il personaggio fu bocciato dall'autore, il quale prefer\u00ec evolverlo in Aragorn, il quale non apparteneva alla razza degli Hobbit, bens\u00ec era un Ramingo del nord che nascondeva un oscuro passato.\nDopo successive evoluzioni, Tolkien incominci\u00f2 a delineare il personaggio. Aragorn divent\u00f2 ben presto l'erede al trono di Gondor ed erede di Isildur; inizialmente, l'autore progett\u00f2 che tra Aragorn e Isildur ci fossero solo tre generazioni. L'idea di un personaggio femminile al fianco di Aragorn nacque quasi subito nella mente dell'autore; ci\u00f2 nonostante Tolkien cre\u00f2 prima \u00c9owyn di Arwen. La prima avrebbe avuto una relazione tormentata con Aragorn, poi conclusasi con la morte della donna nel tentativo di salvare suo zio Th\u00e9oden. In seguito, con la creazione di Arwen, il personaggio avrebbe avuto in dono uno degli anelli magici da Galadriel, divenendo automaticamente uno dei \"signori degli anelli\". L'idea fu ben presto scartata dall'autore.\nAdattamenti.\nNell'adattamento cinematografico a cartoni animati di Ralph Bakshi, Aragorn \u00e8 doppiato da John Hurt. Questa versione del personaggio \u00e8 stata criticata, poich\u00e9 il personaggio assomiglia molto a un nativo americano.\nTheodore Bikel ha doppiato il personaggio nel film animato del 1980 \"Il ritorno del re\".\nNella trilogia cinematografica diretta da Peter Jackson il ruolo di Aragorn \u00e8 interpretato da Viggo Mortensen con la voce italiana di Pino Insegno. Mortensen eredit\u00f2 il ruolo da Stuart Townsend dopo cinque giorni di riprese, poich\u00e9 Jackson in seguito giudic\u00f2 Townsend troppo giovane per la parte. I film, piuttosto che incedere sulle difficili vicende politiche che riguardano il ritorno di Aragorn come Re, pongono l'accento sui dubbi che Aragorn nutre nei propri confronti: egli si chiede se sar\u00e0 in grado di sostenere quel peso che aveva corrotto Isildur e impedito in prima istanza di distruggere l'Unico Anello di Sauron. Egli accetta definitivamente il proprio ruolo di erede al trono solo ne \"Il ritorno del re\". Nel libri tale dubbio non \u00e8 assolutamente menzionato n\u00e9 presente. Viene citato da Thranduil ne \"Lo Hobbit - La battaglia delle cinque armate\": alla fine della battaglia dei cinque eserciti, dopo che Legolas dice al padre di non voler tornare nel Reame boscoso, Thranduil gli suggerisce di recarsi a Nord e di unirsi a lui, questa scena \u00e8 tuttavia errata per vari motivi: il primo \u00e8 che Legolas viene mandato al consiglio di Elrond solamente per riferire che Gollum era fuggito dalle prigioni del Reame Boscoso, secondo, stando a quanto dice l'Appendice B del Il Signore degli Anelli, essendo Aragorn nato nel 2931 TE, e svoltasi la battaglia nel 2941 TE, Aragorn aveva solo 10 anni in quel periodo, e si trovava ancora a Gran Burrone con la madre Gilraen, (non si incontra tuttavia con i nani che vi erano passati pochi mesi prima), Aragorn non si trova ancora nelle Terre Selvagge dove Thranduil suggerisce a Legolas di andare, questo rende la scena fondamentalmente incoerente. Tuttavia \u00e8 da notare che, nel romanzo, tra la festa d'addio di Bilbo e la partenza di Frodo trascorrono ben diciassette anni, mentre nel film soltanto alcuni giorni (la festa si svolge il 22 settembre, ed il 24 ottobre Frodo \u00e8 gi\u00e0 giunto a Gran Burrone). Malgrado questa modifica, nei film l'intervallo temporale tra l'avventura di Bilbo e quella di Frodo \u00e8 sempre di sessant'anni, cos\u00ec come l'et\u00e0 di Aragorn \u00e8 di ottantasette. Secondo questa cronologia alternativa dunque, al tempo del viaggio di Bilbo con i nani, Aragorn avrebbe circa ventisette anni. La scena sopra citata spiegherebbe anche (sempre secondo l'interpretazione cinematografica) il fatto che Aragorn e Legolas si conoscano bene gi\u00e0 da prima del viaggio (\u00e8 proprio Legolas infatti a rivelare l'identit\u00e0 del ramingo davanti al Consiglio di Elrond).\nNel fan film intitolato \"La caccia a Gollum\" viene narrata la storia di Aragorn durante il viaggio per catturare Gollum, ovvero il precedente portatore dell'anello.\nImpatto culturale.\nIl personaggio ha avuto un forte impatto culturale, specialmente dopo l'uscita della trilogia di Peter Jackson, serie di film in cui \u00e8 interpretato dall'attore Viggo Mortensen. Infatti \u00e8 stato spesso presente in diversi sondaggi di popolarit\u00e0, classificandosi al 31\u00ba posto nella classifica dei pi\u00f9 grandi personaggi cinematografici di tutti i tempi; UGO Networks lo ha classificato come uno dei migliori eroi di tutti i tempi. Inoltre \u00e8 stato soggetto a diverse parodie ed \u00e8 stato protagonista di ben due fan film incentrati sugli eventi precedenti al romanzo de \"Il Signore degli Anelli\"."}
{"id": "54658", "revid": "2812", "url": "https://it.wikipedia.org/wiki?curid=54658", "title": "Apollo I", "text": ""}
{"id": "54660", "revid": "767487", "url": "https://it.wikipedia.org/wiki?curid=54660", "title": "L'et\u00e0 difficile", "text": "L'et\u00e0 difficile (\"Les mistons\", letteralmente \"I monelli\") \u00e8 un cortometraggio del 1957 diretto da Fran\u00e7ois Truffaut.\nGirato a N\u00eemes e dintorni, \u00e8 stato proiettato in pubblico per la prima volta nel 1958. \"L'et\u00e0 difficile\" tratta due temi carissimi al regista e che torneranno pi\u00f9 volte nelle sue opere successive, ovvero i primi turbamenti amorosi e l'infanzia rappresentata, secondo l'opinione di Jacques Rivette, \"scrostata da tutti gli strati di convenzionalit\u00e0 che la deformano quasi sempre sullo schermo\".\nTrama.\n\u00c8 la storia di cinque giovanissimi che trascorrono l'estate spiando una giovane coppia di innamorati: Bernadette e G\u00e9rard. \u00c8 la storia dei loro primi turbamenti amorosi davanti alla bellezza solare di Bernadette dei quali si vendicano cercando di rendere la vita impossibile alla coppia. Il film termina con la partenza di G\u00e9rard per una spedizione alpinistica in cui trover\u00e0 la morte: i ragazzi apprenderanno la notizia con indifferenza.\nAnalisi del film.\nSe il primo cortometraggio di Truffaut, \"Une visite\", era stato quasi un gioco tra amici, questa \u00e8 un'opera sicuramente pi\u00f9 meditata. Non a caso \u00e8 anche la prima produzione della neonata casa di produzione \"Les Films du Carrosse\" (in omaggio a \"La carrosse d'or\", film di Jean Renoir), che ha come presidente lo stesso Truffaut, come amministratore Andr\u00e9 Bazin e che produrr\u00e0 quasi tutte le pellicole del regista francese.\nIn \"Les mistons\" \u00e8 gi\u00e0 evidente un'altra caratteristica che ha accompagnato l'intera opera del regista: le citazioni di altri film, che per\u00f2 non sono mai un puro \"divertissement\" da cinefilo ma sono la trasposizione filmica delle simpatie e delle antipatie del Truffaut critico. Si potrebbe quasi dire che il regista francese non smette mai di essere critico cinematografico e lo fa sulla carta di giornale, continuando a scrivere di cinema, e sulla pellicola, quando sostituisce la macchina da scrivere con quella da presa. Cos\u00ec nel film si colgono omaggi ai fratelli Lumi\u00e8re, a Jean Vigo, a Roger Vadim, all'amico Jacques Rivette, di cui i due fidanzati vedono al cinema il suo \"Le coup du berger\", ma anche la critica feroce a \"Chiens perdus sans collier\", film di Jean Delannoy gi\u00e0 stroncato da Truffaut. Infatti all'uscita del cinema uno dei ragazzi protagonisti ne strappa la locandina mentre gli altri cantano \"Colliers perdus sans chiens\", rovesciando cos\u00ec il testo della canzone di Paul Misraki e Edmond Bacri che fa parte della colonna sonora del film di Delannoy.\nColonna sonora.\nLa colonna sonora originale \u00e8 composta da dieci brani la cui durata \u00e8 in genere compresa tra i 10 secondi e il minuto, per un totale di circa 12 minuti il che, tenendo conto della durata della pellicola, costituisce una percentuale molto alta, la pi\u00f9 alta tra tutta la produzione cinematografica del regista francese.\nOltre a \"Chiens perdus sans collier\", i \"mistons\" cantano \"Le facteur de Santa Cruz\" di Fran\u00e7ois Barcellini e Fernand Bonifay. Eccetto questi brani e un breve frammento della marcia nuziale dal \"Lohengrin\" di Wagner, la restante parte della colonna sonora venne composta appositamente per il film da Maurice Le Roux. Le Roux venne scelto probabilmente poich\u00e9 aveva gi\u00e0 collaborato con altri due membri dei \"Cahiers du cin\u00e9ma\": \u00c9ric Rohmer nel cortometraggio \"Charlotte et son steak\" (1951) e Alexandre Astruc in \"Les mauvaises rencontres\" (1955). Neppure deve essere stato ininfluente il fatto che Le Roux avesse composto la colonna sonora di \"Vittoria amara\" (1957) di Nicholas Ray, uno tra i cineasti statunitensi pi\u00f9 stimati da Truffaut."}
{"id": "54663", "revid": "123154216", "url": "https://it.wikipedia.org/wiki?curid=54663", "title": "Weimar", "text": "Weimar, in italiano arcaico \"Vimaria\" o \u201cMaimar\u201d , \u00e8 una citt\u00e0 extracircondariale della Turingia, in Germania. \u00c8 uno dei maggiori centri culturali della Germania e appartiene al Patrimonio dell'umanit\u00e0 dell'UNESCO con i siti \"Weimar classica\" e \"Il Bauhaus e i suoi siti a Weimar e Dessau\". Nelle sue vicinanze, a circa , si trovava il campo di concentramento di Buchenwald dove, fra il 1937 e il 1943 furono uccise pi\u00f9 di persone, ospitante ora un centro di memorie e di documentazione.\nIl nome di Weimar \u00e8 associato anche alla cosiddetta Repubblica di Weimar, nome dato al governo della Germania nel periodo che va dal 1919 al 1933, cio\u00e8 dalla fine della prima guerra mondiale alla presa del potere da parte dei nazionalsocialisti. Il nome \u00e8 dovuto al fatto che il Congresso nazionale, per approvare la nuova costituzione della repubblica tedesca, si riun\u00ec proprio a Weimar, nel \"Deutsches Nationaltheater\".\nGeografia fisica.\nWeimar \u00e8 bagnata dal fiume Ilm, e si trova a circa 200 metri di altitudine nel centro della Turingia. Il fiume Ilm scorre dalla parte sudorientale del territorio comunale, in corrispondenza di Taubach, passando per Oberweimar e il centro storico fino alla parte nordorientale, al di sotto di Tiefurt.\nNella parte settentrionale del territorio di Weimar si trova il colle di Ettersberg, che con i suoi 478 metri s.l.m. di altitudine \u00e8 il colle pi\u00f9 alto nel bacino della Turingia e si estende per circa otto chilometri da Ottstedt am Berge a ovest fino a Sch\u00f6ndorf a est. Il colle di Ettersberg \u00e8 coperto dai boschi di Buchenwald e Eichenmischwald. Sul lato che guarda verso la citt\u00e0 si trova il monumento commemorativo del Campo di concentramento di Buchenwald.\nNella parte meridionale della citt\u00e0 si trova il deposito di pietra arenaria di Tannroda. Non lontano passa l'autostrada n. 4, a nord della quale si trova la frazione Gelmeroda e, a sud, i paesi di Legefeld e Possendorf. Il bosco di Belvedere \u00e8, dopo quello di Ettersberg, il secondo della citt\u00e0.\nLa superficie del territorio comunale \u00e8 di tredici chilometri in direzione nord-sud e di nove in direzione est-ovest. Le citt\u00e0 pi\u00f9 vicine sono Erfurt, situata a circa 20 chilometri a ovest; Jena, a circa 20 chilometri in direzione est; Apolda a circa 15 chilometri a nord-est e il piccolo centro Bad Berka, a 10 chilometri a sud di Weimar.\nTerritorio comunale.\nL'insediamento abitativo pi\u00f9 antico della citt\u00e0 di Weimar \u00e8 quello compreso tra l'attuale via Graben (che significa \"fossato\"), Schillerstra\u00dfe e il castello, che ha come cuore Marktplatz e Herderplatz. Il Jakobsviertel (quartiere di San Giacomo), situato a nord del Graben fino a Friedensstra\u00dfe, fu compreso nelle mura cittadine gi\u00e0 in epoca medievale.\nIn epoche successive la citt\u00e0 si estese oltre i suoi confini medievali e le mura cittadine vennero demolite. Nell'Ottocento e all'inizio del Novecento si ebbe una significativa espansione della citt\u00e0 in tutte le direzioni: tra il centro e la ferrovia si form\u00f2 cos\u00ec il quartiere noto come Nordvorstadt, che ha come arterie principali le strade che portano a Ettersburg e a Buttelstedt; a ovest, tra la Schwanseestra\u00dfe e la Humboldtstra\u00dfe, sorse l'elegante quartiere della Westvorstadt; a sud la S\u00fcdstadt, compresa tra la Berkaer Stra\u00dfe e la Belvederer Allee; infine a est, lungo la Jenaer Stra\u00dfe, sorse la Parkvorstadt.\nTra la prima e la seconda guerra mondiale si formarono numerosi insediamenti abitativi alla periferia della citt\u00e0. Ai tempi della Repubblica Democratica Tedesca non si registr\u00f2 un significativo aumento della popolazione, dovuto anche alla scarsa presenza di industrie.\nDopo il 1990 furono costruiti numerosi complessi residenziali nei quartieri nuovi di Gaberndorf, S\u00fc\u00dfenborn e Legefeld.\nSuddivisione amministrativa.\nWeimar \u00e8 divisa in 21 ripartizioni (\"Stadtteil\"), corrispondenti a 10 quartieri urbani (\"Stadtbezirk\") e a 11 frazioni.\nCultura.\nWeimar fu nel Settecento e nell'Ottocento uno dei maggiori centri della cultura tedesca; vi dimorarono personaggi del calibro di Bach, Goethe, Schopenhauer, Herder, Schiller, Liszt, Wagner, Martersteig e Nietzsche.\nNel 1919 fu sede dell'Assemblea Nazionale, l'assemblea costituente che elabor\u00f2 la Costituzione tedesca, a impronta democratica.\nLa scuola d'arte \"Bauhaus\", fondata con l'intento di creare una cultura artistica adeguata alle nuove tecnologie e alle esigenze degli uomini, fu creata da Walter Gropius a Weimar nel 1919, dalla fusione della Scuola Granducale di Arti Plastiche e della \"Kunstgewerberschule\". In questa scuola \u00e8 possibile ancora oggi studiare architettura e design: alcune delle lezioni si tengono ancora all'interno degli edifici storici, patrimonio dell'UNESCO, ma gli edifici a disposizione dell'Universit\u00e0 adesso comprendono un gran numero di laboratori e di blocchi-aule pi\u00f9 vasto persino di allora.\nNel 1999 Weimar fu capitale europea della cultura.\nScuole.\nVi sono a Weimar quattro \"Gymnasien\" (Licei), quattro \"Regelschulen\", nove \"Grundschulen\" (scuole elementari), due \"Berufsschulen\" (scuole professionali), tre scuole private di cui una per il sostegno per bambini diversamente abili e quattro altri tipi di istituti scolastici.\nMonumenti.\nNella citt\u00e0 esistono le case dove vissero Schiller, Goethe, Liszt, che conservano ambienti e ricordi di queste personalit\u00e0.\nI monumenti principali sono: \nAmministrazione.\nConsiglio Comunale (\"Stadtrat\").\nRipartizione dei seggi nel Consiglio Comunale in seguito alle ultime elezioni amministrative del 7 luglio 2009 e dopo la scissione del gruppo Die Linke in due gruppi il 1\u00ba novembre 2009:\nSindaco (Oberb\u00fcrgermeister).\nStefan Wolf (SPD) \u00e8 stato eletto sindaco alle elezioni del 21 maggio 2006 con il 58,3% dei voti. \nIl suo mandato \u00e8 cominciato il 1\u00ba luglio 2006. Nel 2012 gli viene confermata la carica ma nel 2018 viene sconfitto alle elezioni locali da Peter Kleine che ottiene il 60,3% delle preferenze contro il 21,5% di Wolf."}
{"id": "54667", "revid": "1748167", "url": "https://it.wikipedia.org/wiki?curid=54667", "title": "Statua della Libert\u00e0", "text": "La statua della Libert\u00e0 (, ), cui nome completo \u00e8 Libert\u00e0 che illumina il mondo (in inglese \"Liberty Enlightening the World,\" in francese \"La Libert\u00e9 \u00e9clairant le monde),\" inaugurata nel 1886, \u00e8 un simbolo di New York e degli interi Stati Uniti d'America, uno dei monumenti pi\u00f9 importanti e conosciuti al mondo. Situata all'entrata del porto sul fiume Hudson al centro della baia di Manhattan, sulla rocciosa Liberty Island.\nDono del popolo francese al popolo degli Stati Uniti, fu realizzata dal francese Fr\u00e9d\u00e9ric Auguste Bartholdi, con la collaborazione di Gustave Eiffel, che ne progett\u00f2 gli interni; la statua \u00e8 costituita da una struttura reticolare interna in acciaio e all'esterno rivestita da 300 fogli di rame sagomati e rivettati insieme, poggia su un basamento granitico grigio-rosa che si \u00e8 a lungo pensato fosse di provenienza sarda, bench\u00e9 recenti ricerche abbiano smentito la provenienza della roccia dall'isola della Maddalena e l'abbiano ricondotta alla cava di Stony Creecy nel Connecticut.\nCon i suoi 93 metri d'altezza (incluso il basamento), che dominano l'intera baia di Manhattan a New York, essa risulta perfettamente visibile fino a 40 chilometri di distanza. Raffigura una donna che indossa una lunga toga e sorregge fieramente nella mano destra una fiaccola (simbolo del fuoco eterno della libert\u00e0), mentre nell'altra tiene una tavola recante la data del giorno dell'Indipendenza americana (il 4 luglio 1776); ai piedi vi sono delle catene spezzate (simbolo della liberazione dal potere del sovrano dispotico) e in testa vi \u00e8 una corona, le cui sette punte rappresentano i sette mari e i sette continenti.\nLa statua rappresenta la dea Ragione.\nOrigine.\nNel 1865, in una conversazione a casa propria a Versailles, l'intellettuale Edouard Laboulaye, ardente sostenitore dell'Unione nella Guerra di secessione americana, disse: \"\u00abSe un monumento deve sorgere negli Stati Uniti come un ricordo della loro indipendenza, devo credere che sia naturale realizzarlo con sforzi comuni \u2013 un lavoro comune delle nostre due nazioni: Francia e America.\u00bb\" Il commento di Laboulaye non era evidentemente una proposta, ma ispir\u00f2 un giovane scultore, il francese Fr\u00e9d\u00e9ric Auguste Bartholdi, che era presente al pranzo.\nA causa del regime repressivo di Napoleone III, Bartholdi non intraprese alcuna azione in merito, salvo il parlarne con Laboulaye. Invece egli contatt\u00f2 Isma'il Pasci\u00e0, Chediv\u00e8 d'Egitto, per progettare un grande faro in forma di una popolana egiziana \"fellah\" (contadina), vestita e portante in alto una torcia, all'ingresso settentrionale del canale di Suez a Porto Said. Schizzi e modelli della proposta vennero approntati, sebbene il faro non sia poi mai stato realizzato. Vi era un precedente classico, per questa proposta di Suez: il Colosso di Rodi, un'antica statua in bronzo rappresentante Elio, il dio del sole. Si ritiene che questa statua fosse alta oltre 30 m, posta all'ingresso del porto di Rodi.\nFr\u00e9d\u00e9ric Auguste Bartholdi si rec\u00f2 ad Arona sul lago Maggiore in provincia di Novara (Piemonte) per studiare la statua eretta in onore a San Carlo Borromeo tra il 1624 ed il 1698 da Giovanni Battista Crespi; il colosso di Arona era noto per essere la pi\u00f9 alta statua in lastre di rame mai realizzata: Bartholdi e Gustav Eiffel volevano raddoppiare quell'altezza con la loro opera e nel 1886 ci riuscirono realizzando Lady Liberty.\nDescrizione.\nRealizzazione e trasporto.\nConsultata la fonderia francese di Gaget &amp; Gauthier, Bartholdi concluse che sarebbe stato conveniente realizzare il rivestimento della statua in fogli di rame battuto con la tecnica a sbalzo. Uno dei vantaggi nell'utilizzare tale tecnica era quello di alleggerire in modo enorme il peso della statua, ottenendo un peso per unit\u00e0 di volume incredibilmente basso, soprattutto per i metalli costosi (il rame non doveva superare lo spessore di 2,4\u00a0mm). A seguito di tali considerazioni, si decise per un'altezza dell'opera pari a 46\u00a0m, doppia di quella della statua italiana, studiata dall'artista anni prima, del Colosso di San Carlo Borromeo (detto anche \"San Carlone\"), risalente a due secoli prima, e del monumento tedesco \"Hermannsdenkmal\" di Detmold, dedicato al condottiero dei Germani Cherusci, Arminio, realizzati con la medesima tecnica.\nBartholdi interess\u00f2 al progetto in proposito uno dei suoi ex insegnanti, l'architetto francese Eug\u00e8ne Viollet-le-Duc, il quale progett\u00f2 per la statua un sostegno in mattoni, al quale il rivestimento sarebbe stato ancorato. Tuttavia Le Duc mor\u00ec subito dopo senza lasciare istruzioni su come connettere sostegno e rivestimento. La realizzazione del sostegno venne quindi affidata all'ingegnere francese Gustave Eiffel (il creatore dell'omonima torre), che abbandon\u00f2 l'idea della struttura in mattoni, optando per una a colonne e travi a struttura reticolare.\nEiffel decise di non utilizzare una connessione rigida del rivestimento in rame alla struttura di sostegno in acciaio, poich\u00e9 avrebbe indotto tensioni nel rivestimento dovute alle dilatazioni termiche differenti tra parte esterna (fortemente riscaldata nelle estati e raffreddata negli inverni) e parte interna, enormemente pi\u00f9 rigida. Tali tensioni avrebbero reso problematico qualsiasi vincolo ristretto. Per consentire alle parti di rivestimento piccoli spostamenti relativi, previde un collegamento pi\u00f9 elastico di tali parti alla struttura, realizzato mediante una serie di nastri metallici rivettati, che pur assicurando un buon sostegno del rivestimento mediante le cosiddette \"selle\", ne permettevano in maniera apprezzabile piccoli spostamenti.\nData la forma complessa del rivestimento, ogni singola sella dovette essere forgiata singolarmente con un minuzioso lavoro artigianale. Per prevenire la corrosione galvanica dovuta al contatto di metalli diversi, Eiffel isol\u00f2 il rivestimento con amianto impregnato di gommalacca. Il cambiamento nella struttura del materiale dalla muratura al metallo permise a Bartholdi di modificare i suoi piani per l'assemblaggio della statua: egli pensava inizialmente di installare in posto il rivestimento non appena la struttura in mattoni fosse stata pronta, decise invece di far costruire la statua in Francia, struttura e rivestimento, in un apposito cantiere, quindi smontarla per il trasporto negli Stati Uniti, e riassemblarla nel luogo definitivo a Bedloe's Island (oggi Liberty Island).\nIl progetto di Eiffel rese la statua uno dei primi esempi di costruzione a facciata continua (\"Mur-rideau\" in francese), nella quale la struttura non \u00e8 autoportante ma \u00e8 sostenuta da un'altra che sta all'interno. Egli incluse due scale a chiocciola interne per rendere pi\u00f9 facile l'accesso ai visitatori che potevano cos\u00ec recarsi sul punto di osservazione nella corona. L'accesso invece alla piattaforma che circondava la torcia venne previsto, ma lo spazio limitato intorno al braccio consent\u00ec la costruzione di una sola stretta scala, lunga 12 m. Man mano che la struttura cresceva, Eiffel e Bartholdi coordinavano il loro lavoro accuratamente in modo che i segmenti del rivestimento si adattassero perfettamente alla struttura di sostegno.\nLa statua fu donata dai francesi agli Stati Uniti d'America in 1883 casse trasportate a New York per mezzo di una piccola nave (che dovette effettuare numerosi viaggi) e ivi assemblata, in segno di amicizia tra i due popoli e in commemorazione della dichiarazione d'Indipendenza di un secolo prima (1776). La statua venne trasportata via mare, naturalmente senza basamento. In mancanza di fondi per costruire quest'ultimo (oltre un milione di dollari dell'epoca) il \"New York Times\" lanci\u00f2 una sottoscrizione pubblica. La gente rispose prontamente e la somma necessaria all'inizio dei lavori fu depositata in pochi giorni.\nLa prima pietra della statua della Libert\u00e0 viene posata su Bedloe's Island, a New York, il 5 agosto 1884, per poi essere completata entro il 1885 e inaugurata il 28 ottobre 1886, dieci anni dopo la ricorrenza per la quale era stata progettata. Nel 1886, durante l'inaugurazione, furono distribuite alcune miniature della statua, fabbricate dalla societ\u00e0 francese Gaget, Gauthier &amp; Co.\nNel corso delle celebrazioni per l'inaugurazione, si form\u00f2 spontaneamente la prima \"ticker-tape parade\", evento divenuto tipico della cultura statunitense e legato particolarmente alla citt\u00e0 di New York. Nel 1924 la statua divenne monumento nazionale insieme all'isola sulla quale \u00e8 posta. Sul piedistallo vi \u00e8 inciso un sonetto intitolato \"The New Colossus\", scritto dalla poetessa statunitense Emma Lazarus, fatto che fu enfatizzato dalla stampa al fine di completare la raccolta dei fondi per finanziare il completamento dell'opera:\nIl sonetto non fu ispirato alla Lazarus dal concetto di libert\u00e0, ma dalla sua presa di coscienza, in seguito ad una sua visita coinvolgente nei miseri quartieri di quarantena degli immigrati, in attesa nel porto di New York.\nLa pubblicazione del sonetto fu l'occasione della ripresa della raccolta dei fondi necessari al completamento (\"crowdfunding\"), che si era arenata.\nIspirazione del progetto e modello.\nPare che le forme generali della statua, opera di Fr\u00e9d\u00e9ric Auguste Bartholdi, siano state ispirate, tra gli altri modelli di derivazione illuministico-massonica, in particolare dalla statua della \"Libert\u00e0 della Poesia\", presente sul monumento funebre di Giovanni Battista Niccolini nella basilica di Santa Croce a Firenze, ad opera dello scultore Pio Fedi. Questa teoria \u00e8 avvalorata dal fatto che Bartholdi in quel periodo viaggi\u00f2 in Italia, Firenze compresa, e dal fatto che la sua statua fu inaugurata appena 3 anni dopo quella fiorentina.\nPer il volto della statua Bartholdi ebbe probabilmente come modello quello della madre, anche se altre fonti (l'autrice Elizabeth Mitchell) ipotizzano che si sarebbe ispirato al fratello malato che spesso aveva lo sguardo perso nel vuoto.\nLa statua della Libert\u00e0 presenta anche una notevole somiglianza con un'opera marmorea di Camillo Pacetti, collocata a sinistra sulla balconata sovrastante il portale maggiore del Duomo di Milano; la scultura di Pacetti si intitola \"La Legge Nuova\" e fu collocata, dove ancora oggi si trova, nel 1810.\nSecondo Will Gompertz, direttore per sette anni della Tate Gallery, nonch\u00e9 personaggio inserito tra i cinquanta intellettuali pi\u00f9 creativi del mondo dalla rivista newyorkese \"Creativity\", il dipinto di Eug\u00e8ne Delacroix \"La Libert\u00e0 che guida il popolo\", ora esposto al Louvre, avrebbe fornito un'ulteriore ispirazione da cui \u00e8 nata la statua della Libert\u00e0. Il personaggio principale \u00e8 una donna impetuosa che impersona la libert\u00e0.\nIl primo modello della statua, in scala ridotta (11,50 m), fu costruito nel 1870. Si trova a Parigi, vicino al ponte Grenelle, sull'\u00cele aux Cygnes, un'isola sulla Senna, nelle vicinanze del vecchio laboratorio di Bartholdi. Donato alla citt\u00e0 il 15 novembre 1889, guarda verso l'Oceano Atlantico, verso la sua \"sorella maggiore\" nel porto di New York, eretta tre anni prima. Prima di diventare il simbolo della citt\u00e0, la statua, tra la fine dell'Ottocento e i primi del Novecento, fungeva da faro. Fu anche il primo faro a elettricit\u00e0, visibile in un raggio di circa 40 chilometri.\nModifiche e limiti di accesso.\nL'accesso al pubblico al balcone che circonda la torcia \u00e8 stato chiuso per ragioni di sicurezza nel 1916. Nel 1984 la statua venne chiusa al pubblico per due anni e ristrutturata in occasione del 100\u00ba anniversario. La torcia originale, ormai vecchia e corrosa, venne sostituita da una nuova placcata in oro a 24 carati. In seguito la vecchia torcia venne anch'essa restaurata ed esposta all'entrata principale del basamento. La cerimonia di riapertura della statua ebbe luogo il 4 luglio 1986 (giorno ricorrente alle celebrazioni dell'Indipendenza americana) e in tale occasione vi fu la presenza dell'allora presidente degli Stati Uniti d'America, Ronald Reagan. A seguito degli attentati dell'11 settembre 2001, la statua e Liberty Island sono state immediatamente chiuse al pubblico. L'isola e l'accesso al basamento sono stati riaperti solo agli inizi di dicembre 2001 in occasione del periodo pre-natalizio, mentre l'accesso al piedistallo e alla corona della statua sono rimasti chiusi.\nIl piedistallo venne riaperto ufficialmente il 3 agosto del 2004, su approvazione dell'amministrazione di George W. Bush. Il 17 maggio 2009, il presidente Barack Obama e il segretario degli Interni, Ken Salazar, annunciarono che come \"dono speciale\" per gli Stati Uniti, la statua sarebbe stata riaperta al pubblico a partire dal 4 luglio (giorno della festa dell'indipendenza americana), ma con un afflusso quotidiano limitato, e prenotando online con largo anticipo il biglietto direttamente sul sito ufficiale \"Statue of Liberty Cruises.com\" o direttamente alle biglietterie dei moli di Battery Park a New York o Liberty Harbor a Jersey City. La statua, compreso il piedistallo e l'accesso fino alla corona, sono stati nuovamente chiusi il 29 ottobre 2011 (il giorno dopo le celebrazioni per il 125\u00ba anniversario della statua), per l'installazione di nuovi ascensori e della nuova struttura della scala a chiocciola interna. Anche se la statua della Libert\u00e0 \u00e8 rimasta chiusa al pubblico, Liberty Island e il museo all'interno del basamento sono rimasti comunque aperti.\nA un anno esatto dalla chiusura per restauri e l'installazione di una nuova e sofisticata scala mobile all'interno a partire dal 28 ottobre 2012, l'accesso completo ma pur sempre \"limitato\" alla statua dal piedistallo fino alla corona \u00e8 stato nuovamente riaperto al pubblico. Tale annuncio \u00e8 stato fatto ufficialmente da David Luchsinger, il sovrintendente di Ellis Island.\nA causa del blocco del congresso americano, causato dalla bocciatura da parte del partito repubblicano al pacchetto della riforma \"Obamacare\", dal 1\u00ba al 13 ottobre 2013, tutti i parchi nazionali e quindi federali inclusa Liberty Island sono stati chiusi al pubblico, scatenando diverse polemiche. In seguito l'amministrazione Obama ha raggiunto un accordo con tutti gli Stati coinvolti, incluso quello di New York, per riaprire i propri parchi nazionali a spese degli stessi Stati, con previsto rimborso da parte della amministrazione dei parchi alla risoluzione del blocco, risoluzione che \u00e8 avvenuta ufficialmente il 17 ottobre 2013.\nNella cultura di massa.\nLa statua della Libert\u00e0 \u00e8 uno dei monumenti e simboli pi\u00f9 celebri e in oltre 125 anni d'esistenza \u00e8 apparsa in tante opere d'ogni genere, soprattutto cinematografiche e videoludiche.\n una parafrasi sarcastica del sonetto \"The New Colossus\", scritto dalla poetessa Emma Lazarus e riportato nella realt\u00e0 in una lapide incisa sul piedistallo della statua della Libert\u00e0. \u00c8 inoltre possibile raggiungere l'interno della statua, in cui si trova un cuore pulsante sospeso da catene, il \"cuore della citt\u00e0\".\nLiberty Island.\nLiberty Island \u00e8 stata di propriet\u00e0 del Governo federale degli Stati Uniti dal 1800 fino al 1944. Dal 1937 \u00e8 gestita dal National Park Service.\nL'isola, pur trovandosi nelle acque di pertinenza del New Jersey, rientra nello stato di New York (borough di Manhattan), del quale costituisce pertanto un'exclave. Una situazione quasi analoga a quella che riguarda Ellis Island; entrambe le isole distano pochissimo dal parco nazionale di Liberty State Park, inaugurato nel 1976 e situato a Jersey City.\nRepliche.\nA Parigi, sulla Senna, si trova una copia della statua. Altre copie sono a Tokyo, a Las Vegas e in varie altre parti del mondo. Degna di nota la replica della statua della Libert\u00e0 costruita nel 2004, alta 12 metri e posta all'ingresso settentrionale della citt\u00e0 natale di Bartholdi, Colmar."}
{"id": "54672", "revid": "1745361", "url": "https://it.wikipedia.org/wiki?curid=54672", "title": "Organo Hammond", "text": "L'organo Hammond \u00e8 un organo elettrico progettato da Laurens Hammond e costruito dalla statunitense Hammond Organ Company. Nonostante esso fosse in origine destinato alle chiese in alternativa ai pi\u00f9 costosi organi a canne, trov\u00f2 largo utilizzo nel jazz, blues, musica \"gospel\", \"easy listening\" e, in misura inizialmente minore ma poi sempre crescente, per il rock e il pop.\nStoria.\nL'invenzione del poliedrico ingegnere statunitense fu svelata al pubblico nell'aprile 1935 e il primo modello, il \"Model A\", fu disponibile nel giugno dello stesso anno. L'organo fu suonato dal vivo alla stazione radio \"Wind\" da Milt Herth, che aveva iniziato a suonarlo non appena era stato inventato. \u00c8 stato anche ampiamente utilizzato nelle cappelle militari statunitensi durante e dopo la Seconda guerra mondiale. La stessa familiarit\u00e0 dei soldati con lo strumento pu\u00f2 aver contribuito in qualche misura alla popolarit\u00e0 crescente dell'organo nel periodo post bellico.\nNegli anni cinquanta diversi musicisti jazz, tra cui Jimmy Smith e Lou Bennett, iniziarono a usare il suono caratteristico dell'organo Hammond e nel decennio successivo, divenne popolare tra i gruppi di musica pop e molto usato sulla stazione radio pirata britannica Radio 390. Negli anni cinquanta e sessanta, lo strumento venne ampiamente impiegato nella produzione di album \"easy listening\". Tra i maggiori strumentisti che lo utilizzarono nei loro lavori, vi sono: Korla Pandit, considerato il \"padrino dell'exotica\" (\"godfather of exotica\", in inglese); Cherry Wainer, leggenda dell'Hammond sudafricana che mescolava sonorit\u00e0 jazz, blues e \"easy listening\"; Klaus Wunderlich, che all'Hammond ha dedicato la sua intera carriera; James Last, che realizz\u00f2 una serie di album dal titolo \"Hammond \u00e0 gogo\".\nIl suono dell'organo Hammond, cos\u00ec spinto e caratteristico, divenne ancor pi\u00f9 popolare quando, tra gli anni sessanta e gli anni settanta, diversi artisti rock come Keith Emerson (The Nice, Emerson, Lake &amp; Palmer), Rick Wakeman (Yes), Dave \"Baby\" Cortez, Booker T. Jones, Al Kooper, Brian Auger, Jon Lord (Deep Purple), Rick Wright (Pink Floyd), Tony Banks (Genesis), Billy Preston, Steve Winwood (Traffic), Gary Brooker (Procol Harum), Ian McLagan, Vincent Crane e Rod Argent lo utilizzarono per i loro pezzi.\nOggi la sua popolarit\u00e0 \u00e8 in continua crescita grazie al \"ritorno\" del suono analogico e ad alcuni giovani ma gi\u00e0 grandi musicisti che lo hanno eletto come strumento di riferimento nonostante non sia in produzione da decenni, tra cui non si possono non citare Joey DeFrancesco, John Medeski (Medeski Martin and Wood), Tony Monaco, Larry Goldings, Barbara Dennerlein e numerosi altri.\nAnche in Italia, specialmente negli anni settanta, furono molti gli artisti impegnati nell'ambito del \"progressive rock\" che usarono l'organo Hammond nei loro brani: ad esempio Vittorio Nocenzi, fondatore del Banco del Mutuo Soccorso, Flavio Premoli, tastierista della Premiata Forneria Marconi in quasi tutte le canzoni, Demetrio Stratos, cantante e polistrumentista degli Area, lo suona nel celebre intro del brano \"Luglio, agosto, settembre (nero)\", contenuto nell'album \"Arbeit macht frei\" (1973), Joe Vescovi dei \"Trip\", oppure \u00e8 suonato da Franco Battiato nel brano \"Il silenzio del rumore\", contenuto nell'album \"Pollution\", Roby Facchinetti dei Pooh, in particolare nel brano \"Piccola Katy\" (), Tony Pagliuca del gruppo Le Orme e da Beppe Carletti, fondatore e tastierista attuale del gruppo dei Nomadi. Celebre inoltre l'intro suonato da Maurizio Salvi del brano \"Nella sala vuota\" dei New Trolls, ultima traccia dell'album \"Concerto grosso per i New Trolls\".\nUna prestigiosa e indelebile traccia come solista all'organo Hammond l'ha lasciata il virtuoso Victor Bacchetta con i suoi 10 LP incisi a partire dagli anni sessanta, (Ariston Records e PDU), con superbe interpretazioni nel genere rock, pop e jazz.\nAnche la canzone \"Crescere oggi\", usata come colonna sonora dello spot pubblicitario degli omogeneizzati Mellin ha usato lo stesso strumento, suonato in questo caso da Adriano Pennino.\nFunzionamento del generatore sonoro e dei \"drawbar\".\nImitando l'organo a canne, con i suoi due manuali e i molteplici registri, l'organo Hammond utilizza la sintesi additiva delle forme d'onda armoniche per generare i suoni. Come nel precedente Telharmonium di Thaddeus Cahill, l'organo Hammond sfrutta una serie di ruote foniche (dette \"tonewheels\"), formalmente simili a ingranaggi, che ruotano grazie ad un motore sincrono, cio\u00e8 legato alla frequenza della rete elettrica e quindi molto costante e stabile nella sua rotazione. Il continuo avvicinarsi e allontanarsi dei denti della ruota fonica crea una variazione di campo magnetico in corrispondenza del \"pick-up\", proprio come avviene per la chitarra elettrica, il piano elettrico e il Clavinet. Dal momento che le forme d'onda sono prodotte da ruote meccaniche, e non da oscillatori elettronici, gli organi Hammond originali sono considerati degli organi \"elettrici\", \"elettromeccanici\" o \"elettrofonici\", piuttosto che \"elettronici\". Al variare del numero dei denti sulla ruota fonica e della velocit\u00e0 della stessa varia la frequenza del segnale. Le onde generate sono organizzate secondo la nomenclatura organistica classica, ma mentre l'organo tradizionale pu\u00f2 avere molte canne sotto il controllo dello stesso tasto, per ovvie ragioni di praticit\u00e0 l'organo Hammond ha solo nove linee di generazione contemporanee per ogni tasto.\nLe nove armoniche sono accordate tra loro secondo precisi intervalli musicali che rimangono invariati lungo tutta l'estensione, tranne qualche eccezione, delle cinque ottave di ciascuno dei due manuali; ci\u00f2 vuol dire che abbassando un tasto si chiudono i 9 contatti.\nUna caratteristica unica che contraddistingue gli organi Hammond \u00e8 l'utilizzo dei \"drawbar\" (tiranti) che permettono al musicista di variare a piacere il volume relativo al missaggio generale delle armoniche. Ogni controllo \u00e8 dotato di un'asta marcata con 9 posizioni numerate da 0 a 8, dove a barra tutta inserita (cio\u00e8 in posizione 0) il volume della relativa armonica sar\u00e0 nullo e a barra tutta estratta (cio\u00e8 in posizione 8) sar\u00e0 massimo. Negli organi Hammond \"console\" pi\u00f9 popolari (A100, B3 e C3) sono presenti 38 \"drawbar\", divisi in quattro gruppi da nove, corrispondenti a due regolazioni alternabili su ognuno dei due manuali, pi\u00f9 due \"drawbar\" indipendenti che regolano i volumi della pedaliera.\nAltre caratteristiche.\nAltre caratteristiche che sono state aggiunte agli organi Hammond comprendono un vibrato di natura elettromeccanica. Il particolare \"click\" associato alla pressione del tasto che in origine era considerato un difetto di progettazione, velocemente \u00e8 entrato a far parte del \"sound\" specifico degli Hammond, tanto che le moderne imitazioni degli organi Hammond lo riproducono fedelmente. Inizialmente non fu affatto semplice imitare con l'elettronica il suono degli Hammond, soprattutto per via della complessa e delicata connessione tra le fasi dei \"tonewheel\", difficile da riprodurre con la circuiteria elettronica. Tuttavia, le moderne tecniche che impiegano il \"digital signal processing\" e il campionamento permettono imitazioni abbastanza accurate del suono originale degli organi Hammond, anche se i modelli originali sono ancora preferiti per registrazioni e concerti. \nI diffusori della Leslie erano molto spesso abbinati agli organi Hammond, sebbene la Leslie fosse un'azienda concorrente della quale Hammond desiderava svincolarsi vendendo i propri \"Tone cabinet\" stazionari. Gli altoparlanti Leslie possiedono uno o pi\u00f9 componenti rotativi che producono un particolare effetto tridimensionale dovuto alla rotazione degli altoparlanti in esso contenuti. Esso \u00e8 il frutto della somma dell'effetto Doppler, dovuto allo spostamento relativo delle fonti sonore rispetto all'ascoltatore, e delle riflessioni del suono conseguenti alla rotazione. Presto i diffusori Leslie divennero lo standard di ogni installazione Hammond se si desiderava produrre il caratteristico suono quasi \"brontolante\".\nLa maggior parte degli organi Hammond non ha una pedaliera AGO vera e propria, ma un \"set\" di pedali pi\u00f9 limitato in numero e disposti in piano e non - come negli organi tradizionali - lungo un percorso arcuato; questo sia per ragioni di spazio sia per limitare i costi.\n\u00c8 utile rilevare che non tutti i prodotti marcati Hammond sono del tipo descritto sopra, dotati cio\u00e8 dei \"tonewheel\" e \"drawbar\" che costituiscono gli elementi caratteristici degli Hammond tradizionali. La Hammond Organ Company, infatti, ha prodotto anche un certo numero di organi pi\u00f9 economici, che utilizzano un sistema elettronico molto pi\u00f9 semplice per produrre i suoni; tra questi, il popolare modello J100 e il Cougar.\nModelli.\nGli organi Hammond sono stati prodotti per oltre 50 anni in un numero elevatissimo di modelli, alcuni di grande successo e altri pressoch\u00e9 sconosciuti. \u00c8 possibile suddividerli in categorie principali, di cui elenchiamo i modelli pi\u00f9 famosi:\nRegistri.\nRapporto tra armoniche e note.\nSu ogni tirante (\"drawbar\") \u00e8 inciso un numero in quest'ordine:\nRipresi direttamente dalla nomenclatura classica dello strumento originale, questi numeri indicano la lunghezza delle \"virtuali\" canne.\nIl registro di 8' indica una sinusoide la cui frequenza \u00e8 effettivamente quella legata alle note suonate, quindi il LA 3 (sopra il DO centrale) avr\u00e0 una frequenza effettiva di 440\u00a0Hz e cos\u00ec via, la tastiera dell'Hammond risulter\u00e0 quindi perfettamente parallela a quella di un pianoforte. Raddoppiando la lunghezza in piedi della canna virtuale a 16', la stessa nota sullo stesso tasto risulter\u00e0 all'ottava inferiore, dimezzando la lunghezza della canna a 4' si otterr\u00e0 la nota all'ottava superiore. Oltre ai rapporti di ottava, ci sono anche rapporti non interi; il tutto \u00e8 riassumibile nella seguente tabella:\nL'orecchio umano riesce comunque a trarre l'impressione di compattezza sonora ed estrae la fondamentale senza lasciarsi ingannare dalle armoniche superiori o inferiori.\nTeoria dei dosaggi.\nI \"drawbar\" sono divisi tra loro da una logica di codice timbrico e di colore.\nPrincipali famiglie dei registri.\nNormalmente in un organo tradizionale si utilizzano quattro famiglie timbriche ottenute con differenti soluzioni costruttive, che sono i \"flauti\", le \"ance\", i \"diapason\" e gli \"archi\".\nNell'organo Hammond \u00e8 possibile riprodurre le quattro famiglie:\nDidattica dell'organo Hammond.\nNell'anno 2007 e per la prima volta in Italia, il Conservatorio di Musica di Salerno ha istituito la cattedra di organo Hammond nel Triennio Jazz di I livello, e dal 2010 anche nel Biennio specialistico di II Livello."}
{"id": "54674", "revid": "919135", "url": "https://it.wikipedia.org/wiki?curid=54674", "title": "Paradosso di Simpson", "text": "In statistica, il paradosso di Simpson indica una situazione in cui una relazione tra due fenomeni appare modificata, o perfino invertita, dai dati in possesso a causa di altri fenomeni non presi in considerazione nell'analisi (variabili nascoste). \u00c8 alla base di frequenti errori nelle analisi statistiche nell'ambito delle scienze sociali e mediche, ma non solo.\nStoria.\nFu descritto da George Udny Yule, nell'articolo \"Notes on the theory of association of attributes in Statistics\", comparso in Biometrika nel 1903, e da E. H. Simpson, con l'articolo \"The interpretation of interaction in contingency tables\", pubblicato nel \"Journal of the Royal Statistical Society\" (1951).\nDefinizione formale.\nBench\u00e9\naccade che\ndove formula_3 \u00e8 la probabilit\u00e0 di formula_4 condizionata dall'evento congiunto formula_5 e formula_6, formula_7 \u00e8 l'evento complementare di formula_8 e formula_9 \u00e8 l'evento complementare di formula_10\nEsempio.\nSi ipotizzi una situazione nella quale la percentuale di disoccupati tra i diplomati sia la met\u00e0 rispetto alla popolazione di chi non ha conseguito il diploma.\nConsideriamo per\u00f2 pure il fatto che, per motivi storici, tra le generazioni pi\u00f9 anziane i diplomati siano in numero molto minore e che, per motivi legati al mercato del lavoro, tra i giovani il tasso di disoccupazione sia pi\u00f9 elevato che tra gli anziani.\nPartendo dalle seguenti due statistiche ipotetiche:\ndove abbiamo che in entrambi i casi la disoccupazione \u00e8 circa doppia tra i non diplomati, rispetto ai diplomati, si pu\u00f2 calcolare il numero di disoccupati:\nQuesti valori assoluti permettono ora di calcolare il tasso di disoccupazione per i non diplomati e per i diplomati senza tenere conto dell'et\u00e0. Si ottiene:\nSi scopre cos\u00ec che tra i diplomati il tasso di disoccupazione invece che essere la met\u00e0 \u00e8 maggiore di un quarto che tra i non diplomati, proprio il contrario di quello che si era ipotizzato.\nQuesto paradosso \u00e8 dovuto al fatto che il tasso di disoccupazione \u00e8 nettamente maggiore nel gruppo che ha una maggiore percentuale di diplomati; trascurare l'esistenza di due relazioni fondamentali (quella tra disoccupazione e et\u00e0, nonch\u00e9 quella tra et\u00e0 e titolo di studio) fa giungere a conclusioni errate.\nCause.\nMentre nel caso precedente preparato a tavolino la contraddizione \u00e8 evidente, nelle analisi statistiche reali pu\u00f2 capitare di non accorgersi delle relazioni implicite esistenti tra le variabili e limitarsi ad analizzare dati aggregati senza incrociarli con le variabili essenziali; la contraddizione non verrebbe allora minimamente percepita, e si potrebbero trarre conclusioni completamente opposte alla vera distribuzione, con conseguenze potenzialmente molto gravi.\nIn situazioni meno estreme di quelle dell'esempio, le stesse cause del paradosso di Simpson possono portare a sovrastimare o sottostimare differenze tra gruppi, senza per\u00f2 capovolgere il \"segno\" della relazione.\nI dati prodotti dal paradosso di Simpson chiaramente non sono sbagliati in s\u00e9, ma semplicemente devono essere letti in modo diverso da come farebbe un lettore o analista superficiale:\nMentre sbagliata \u00e8 la conclusione superficiale che usa concetti di causa-effetto, come\nVolendo usare concetti di causa effetto (spesso l'unico motivo per il quale si analizzano i dati), ma avendo a disposizione tutti i dati, si pu\u00f2 dire:"}
{"id": "54689", "revid": "420971", "url": "https://it.wikipedia.org/wiki?curid=54689", "title": "Nikita Sergeevi\u010d Chru\u0161\u010d\u00ebv", "text": "Dopo le lotte per il potere seguite alla morte di Iosif Stalin (1953) e il breve periodo alla guida di Georgij Malenkov, Chru\u0161\u010d\u00ebv divenne il capo dell'Unione Sovietica. Fu il Primo Segretario del Comitato Centrale del PCUS a denunciare pubblicamente i crimini di Stalin, dando avvio alla cosiddetta \"destalinizzazione\", e anche il primo \"leader\" sovietico a visitare gli Stati Uniti d'America (il 15 settembre 1959), Paese con cui intese stabilire un rapporto di pacifica, sebbene competitiva, \"coesistenza\".\nBiografia.\nI primi anni.\nNikita Chru\u0161\u010d\u00ebv nacque il 15 aprile 1894 a Kalinovka, nell'oblast di Kursk, nella Russia imperiale (nell'attuale Russia vicino all'attuale confine con l'Ucraina) da una famiglia di estrazione contadina. Nel 1908 la sua famiglia si trasfer\u00ec a \"Juzovka\", in Ucraina (oggi Donec'k).\nPersona molto intelligente, Chru\u0161\u010d\u00ebv ricevette solo due anni di educazione elementare. Chru\u0161\u010d\u00ebv lavor\u00f2 come installatore di tubi in varie fabbriche e miniere e nel 1911 come idraulico a Char'kov. Durante la prima guerra mondiale, s'impegn\u00f2 in attivit\u00e0 sindacali, e dopo la rivoluzione russa del 1917 combatt\u00e9 nell'Armata Rossa durante la guerra civile, al comando di reparti partigiani impegnati in Ucraina contro le truppe controrivoluzionarie del generale Denikin ed in seguito svolgendo funzione di Commissario Politico. Divenne membro del partito nel 1918 e lavor\u00f2 in varie posizioni amministrative nel Donbass.\nNel 1931 pass\u00f2 per le segreterie dei \"rajkom\" (\"comitati distrettuali\", in russo \u0440\u0430\u0439\u043e\u043d\u043d\u044b\u0435 \u043a\u043e\u043c\u0438\u0442\u0435\u0442\u044b, sing. \u0440\u0430\u0439\u043e\u043d\u043d\u044b\u0439 \u043a\u043e\u043c\u0438\u0442\u0435\u0442) dei quartieri Bauman e Krasnaja Presnja a Mosca, anche grazie alle raccomandazioni dell'amico Lazar' Kaganovi\u010d, mentre nel 1932 venne eletto secondo segretario del \"gorkom\" (\"comitato cittadino\", in russo \u0433\u043e\u0440\u043e\u0434\u0441\u043a\u0438\u0435 \u043a\u043e\u043c\u0438\u0442\u0435\u0442\u044b, sing. \u0433\u043e\u0440\u043e\u0434\u0441\u043a\u043e\u0439 \u043a\u043e\u043c\u0438\u0442\u0435\u0442) di Mosca. Nel 1934 divenne Primo Segretario del \"gorkom\" moscovita del Partito Comunista dell'Unione Sovietica, e secondo segretario dell\"obkom\" (\"comitato regionale\", in russo \u043e\u0431\u043b\u0430\u0441\u0442\u043d\u043e\u0439 \u043a\u043e\u043c\u0438\u0435\u0442\u0435\u0442) sempre di Mosca. Dal 1934 Chru\u0161\u010d\u00ebv fu membro effettivo del Comitato centrale del Partito Comunista dell'Unione Sovietica. Nel gennaio del 1938 fu nominato \"facente funzione\" di primo segretario del comitato centrale del Partito Comunista Ucraino, in sostituzione dei precedenti membri falcidiati dalle persecuzioni staliniane del 1937-1938.\nVenne invece effettivamente eletto a tale carica nel giugno dello stesso anno, oltre ad assumere la segreteria dell\"obkom\" di Kiev. Fu eletto membro candidato del Politburo nel 1938, contestualmente all'elezione nel Presidium (comitato esecutivo) del neoeletto soviet supremo dell'URSS, alla prima elezione dopo la nuova costituzione del 1936.\nLa seconda guerra mondiale.\nDurante la seconda guerra mondiale, Chru\u0161\u010d\u00ebv serv\u00ec il suo paese come ufficiale politico, equivalente al grado militare di tenente generale. Nei mesi seguenti l'invasione tedesca pianificata nell'ambito dell'Operazione Barbarossa del 1941, Chru\u0161\u010d\u00ebv entr\u00f2 in conflitto con Stalin riguardo alla condotta della guerra in Ucraina, regione nella quale Nikita Chru\u0161\u010d\u00ebv era all'epoca guida locale e funzionario pi\u00f9 alto in grado del partito. Esempio di tale divergenza di vedute fu l'opposizione, che rest\u00f2 inascoltata, all'offensiva su Char'kov del maggio 1942, in occasione della quale sollecit\u00f2 Stalin a rinunciare ai suoi propositi di avanzata, in favore di una maggiore concentrazione delle truppe in posizioni difensive che meglio contrastassero la controffensiva tedesca.\nConsider\u00f2 l'indisponibilit\u00e0 di Stalin ad accettare la ritirata come opzione militare uno spreco rispetto alle possibilit\u00e0 a loro sfavore che i soldati si trovavano a fronteggiare. Successivamente, fu commissario politico nella battaglia di Stalingrado e partecip\u00f2 all'avanzata dell'esercito sovietico in Ucraina a fianco del generale Vatutin fino all'agosto del 1944.\nL'ascesa al potere e la \"destalinizzazione\".\nDopo la morte di Stalin, avvenuta nel marzo 1953, si scaten\u00f2 la lotta per la successione all'interno del partito. Inizialmente sembr\u00f2 predominante la posizione di Lavrentij Pavlovi\u010d Berija, ministro degli Interni e capo della polizia segreta. Ad ogni modo, Georgij Malenkov, Lazar Kaganovi\u010d, Vja\u010deslav Molotov, Nikolai Bulganin e altri appoggiarono Chru\u0161\u010d\u00ebv e fecero rimuovere Berija dal potere. Berija fu imprigionato in attesa dell'esecuzione, che avvenne poi in dicembre.\nLa \"leadership\" di Chru\u0161\u010d\u00ebv costitu\u00ec un momento di svolta cruciale per l'URSS. Egli stup\u00ec i delegati del XX Congresso del PCUS il 25 febbraio 1956 col suo famoso \"discorso segreto\" (in quanto non destinato ad alcuna pubblicazione o diffusione al di fuori del suo uditorio, e solo successivamente ricostruito e pubblicato dalla CIA), \"Sul culto della personalit\u00e0 e le sue conseguenze\", in cui denunciava il culto della personalit\u00e0 di Stalin e i crimini commessi durante la Grande Purga, dando avvio al processo detto destalinizzazione.\nPer questo Chru\u0161\u010d\u00ebv fu criticato dai membri pi\u00f9 conservatori del partito, che cercarono di spodestarlo nel 1957. Nonostante ci\u00f2 Chru\u0161\u010d\u00ebv riusc\u00ec a mantenere la sua posizione e ad allontanare i conservatori dal potere. Il riconoscimento della sua \"leadership\" venne sancito dal popolare settimanale statunitense \"Time Magazine\", che lo nomin\u00f2 persona dell'anno per il 1957. Il 27 marzo 1958 Chru\u0161\u010d\u00ebv rimpiazz\u00f2 Bulganin come primo ministro dell'Unione Sovietica e si stabil\u00ec come unico capo dello Stato e del partito. Chru\u0161\u010d\u00ebv promosse riforme del sistema sovietico e una maggiore produzione dell'industria pesante.\nPolitica estera: la \"coesistenza pacifica\" con gli USA.\nL'abbandono ufficiale della linea stalinista aveva gi\u00e0 portato ad un riavvicinamento dell'Unione Sovietica alla Jugoslavia di Tito, con cui nel 1955 vennero riallacciati i rapporti dopo la \"scomunica\" e l'espulsione dal Cominform seguita allo scontro del 1948.\nNel 1959 Richard Nixon, allora vicepresidente degli Stati Uniti, trascorse le sue vacanze in Unione Sovietica, inviato dal presidente Eisenhower per inaugurare l'Esposizione Nazionale Americana a Mosca. Durante tale visita, tra l'altro, il 24 luglio Nixon e Chru\u0161\u010d\u00ebv discussero pubblicamente i meriti dei rispettivi sistemi economici, capitalismo ed economia pianificata, in un improvvisato confronto passato alla storia come \"dibattito in cucina\", perch\u00e9 ebbe luogo principalmente nella cucina di una casa prefabbricata americana presentata all'esposizione.\nChru\u0161\u010d\u00ebv poi ricambi\u00f2 la visita recandosi a settembre, per tredici giorni, negli Stati Uniti. In tale occasione, sicuro che una \"coesistenza pacifica\" tra le due potenze avrebbe portato alla lunga alla vittoria, senza traumi, del sistema comunista, ebbe modo di dire alla televisione americana: \u00abI vostri nipoti vivranno sotto un regime comunista!\u00bb.\nIl nuovo indirizzo politico sovietico inaugurato da Chru\u0161\u010d\u00ebv fu favorito oltre che dall'effettiva competitivit\u00e0, negli anni 1950, dell'economia sovietica nei confronti di quella americana, anche dalla sicurezza di essere in possesso di un deterrente sufficientemente efficace da dissuadere il rivale da qualsiasi azione militare diretta, costituito dalla bomba atomica, di cui l'URSS disponeva dal 1949.\nLa nuova visione da parte di Chru\u0161\u010d\u00ebv degli Stati Uniti come avversario da superare pi\u00f9 sul piano economico che come futuro nemico inevitabile sul piano militare (impostazione questa che aveva invece contraddistinto ideologicamente la visione staliniana) ebbe come sua conseguenza l'allontanamento della Cina di Mao Zedong: l'URSS e la Repubblica Popolare Cinese arrivarono a una rottura diplomatica nel 1960.\nLa scarpa all'ONU.\nIn ambito internazionale Chru\u0161\u010d\u00ebv viene ricordato per uno dei momenti pi\u00f9 iconici del XX secolo: era il 12 ottobre 1960, e in una seduta dell'ONU il segretario generale del PCUS si tolse una scarpa sbattendola sul tavolo, solo brandendola secondo altre fonti, per protestare contro le affermazioni del delegato filippino, che accusava l'URSS di \"imperialismo\" in Europa orientale. Quell'assemblea generale delle Nazioni Unite, la 15\u00aa, \u00e8 ricordata come una delle pi\u00f9 infuocate nella storia.\nIl capo delegazione delle Filippine infatti, Lorenzo Sumulong, dichiar\u00f2 nel suo intervento che \"la risoluzione proposta dall'URSS sul diritto inalienabile all'indipendenza dei popoli dovrebbe essere estesa anche alle genti dell'Europa orientale e di ogni altro Paese che sono state private del libero esercizio dei diritti politici e civili inghiottiti, per cos\u00ec dire, dall'Unione Sovietica\". Chru\u0161\u010d\u00ebv, chiedendo senza successo al presidente dell'Assemblea di richiamare il delegato filippino \"all'ordine\", prima sbatt\u00e9 i pugni sul tavolo, poi una scarpa.\nLe contraddizioni di Chru\u0161\u010d\u00ebv.\nLe aperture di Chru\u0161\u010d\u00ebv seguite al rapporto sui crimini di Stalin furono una delle concause della rivolta democratica dell'Ungheria del 1956.\nLa cosiddetta \"rivoluzione ungherese\" per\u00f2 acquis\u00ec ben presto connotati antisovietici che destarono la paura di Chru\u0161\u010d\u00ebv di essere rovesciato dagli stalinisti (Molotov, ad esempio) che gi\u00e0 mordevano il freno e che difficilmente gli avrebbero perdonato di avere \"perso l'Ungheria\". Questa paura era assai pi\u00f9 giustificata delle vecchie e tradizionali visioni staliniste dell'\"accerchiamento\", e che non erano cos\u00ec presenti in un Chru\u0161\u010d\u00ebv non pi\u00f9 convinto dell'inevitabilit\u00e0 dello scontro militare fra Est ed Ovest. L'invasione dell'Ungheria venne cos\u00ec approvata per reprimerne la rivolta, continuando cos\u00ec proprio quella politica oppressiva di stampo stalinista che era stata pubblicamente ripudiata. La linea politica della \"coesistenza pacifica\" si mostrava cos\u00ec \"de facto\" valida unicamente nei confronti del grande rivale capitalista, non applicabile agli altri paesi socialisti.\nNel 1961 Chru\u0161\u010d\u00ebv approv\u00f2 poi il piano per la costruzione del muro di Berlino proposto da Walter Ulbricht, \"leader\" della Repubblica Democratica Tedesca, allo scopo di arrestare le ormai massicce emigrazioni clandestine verso l'Occidente. Infatti, la quasi totalit\u00e0 dei cittadini della Germania Est che, a partire dalla divisione dello stato tedesco, erano passati clandestinamente alla parte occidentale, stimati attorno ai tre milioni, lo avevano fatto a Berlino. La capitale, infatti, era divisa in due zone, una di influenza sovietica e una occidentale, con ampie possibilit\u00e0 di transito in entrambe le direzioni.\nIl ritiro forzato.\nChru\u0161\u010d\u00ebv si trov\u00f2 in grandi difficolt\u00e0 all'interno del suo partito dopo l'insuccesso nella gestione della crisi di Cuba, in seguito alla quale la flotta russa che trasportava missili per il governo alleato di Cuba si dovette ritirare di fronte al blocco navale imposto dagli Stati Uniti. La sua caduta fu, a quanto sembra, il risultato di una cospirazione da parte dei capi del partito, irritati dalla sua politica estera, che aveva messo in imbarazzo il partito e l'Unione Sovietica stessa nello scenario internazionale.\nIl PCUS accus\u00f2 Chru\u0161\u010d\u00ebv di aver commesso errori politici durante la crisi dei missili di Cuba nel 1962 e di aver organizzato male l'economia sovietica, soprattutto nel settore agricolo. Inoltre un episodio che non pot\u00e9 passare inosservato fu la visita, da parte della figlia e del genero di Chru\u0161\u010d\u00ebv, a papa Giovanni XXIII nella Citt\u00e0 del Vaticano, forse avvenuta senza aver consultato il partito. Tale iniziativa poteva esser considerata un cedimento nella dottrina comunista dell'epoca.\nI cospiratori, guidati da Leonid Bre\u017enev, Aleksandr \u0160elepin e dal capo del KGB Vladimir Semi\u010dastnyj, ottennero la deposizione di Chru\u0161\u010d\u00ebv nell'ottobre 1964, quando egli si trovava a Pitsunda. I cospiratori convocarono un consiglio speciale del Presidium del Comitato Centrale, e quando Chru\u0161\u010d\u00ebv arriv\u00f2, il 13 ottobre, il Consiglio vot\u00f2 a favore delle sue dimissioni da ogni incarico nel partito e nel governo, concretizzatesi il giorno seguente. Il 15 ottobre 1964 il Presidio del Soviet Supremo accett\u00f2 le dimissioni di Chru\u0161\u010d\u00ebv da premier dell'Unione Sovietica.\nIn seguito alle sue dimissioni, Chru\u0161\u010d\u00ebv trascorse il resto della sua vita come pensionato a Mosca. Rimase nel comitato centrale fino al 1966. Per il resto della sua vita fu controllato a vista dal KGB, ma non si dedic\u00f2 ad altro che alle sue memorie e ad altri affari di minore importanza riguardanti l'Occidente. Mor\u00ec a Mosca l'11 settembre 1971 per attacco cardiaco e fu seppellito al cimitero di Novodevi\u010dij. Gli furono negati i funerali di Stato e la sepoltura dentro al Cremlino."}
{"id": "54692", "revid": "124657171", "url": "https://it.wikipedia.org/wiki?curid=54692", "title": "Metropolitana di Mosca", "text": "La Metropolitana \"V. I. Lenin\" di Mosca () serve la capitale russa, nonch\u00e9 alcune citt\u00e0 confinanti dell'Oblast' di Mosca: Krasnogorsk, Reutov, Ljubercy e Kotel'niki. \u00c8 il quinto sistema di metropolitana pi\u00f9 frequentato al mondo per numero medio di passeggeri all'anno (dopo quelli di Tokyo, Pechino, Seul e Shanghai). \u00c8 degna di nota anche per la ricca realizzazione di alcune stazioni, che recano esempi dell'arte del realismo socialista.\nLa prima linea \u00e8 stata aperta il 15 maggio 1935 e percorreva il tratto Sokol'niki-Park Kul'tury, con una diramazione verso Smolenskaja. Molte stazioni hanno cambiato nome, alcune persino pi\u00f9 di una volta; la metropolitana stessa fu inizialmente intitolata a Lazar' Moiseevi\u010d Kaganovi\u010d.\nIl sistema \u00e8 costituito da 17 linee (compresa la Monorotaia di Mosca e l'Anello centrale di Mosca), per una lunghezza totale di 456 km. Nella metropolitana di Mosca vi sono 265 stazioni, 44 delle quali sono considerate patrimonio culturale.\nStoria.\nLa prima linea venne aperta il 15 maggio 1935; andava dalla stazione Sokol'niki alla stazione Park Kul'tury con una diramazione per la Smolenskaja. Questa diramazione divenne la linea Arbatskaja, che nel 1937 giungeva fino alla stazione Kievskaja attraversando la Moscova su un ponte. Fino all'inizio della seconda guerra mondiale vennero aperte altre due linee. Nel marzo del 1938 la linea Arbatskaja fu prolungata fino alla stazione Kurskaja (oggi questo tratto corrisponde alla linea Arbatsko-Pokrovskaja). Nel settembre 1938 fu aperta la linea Gor'skogo-Zamoskvoreckaja che andava dalla stazione Sokol alla Teatral'naja.\nI progetti per una terza successiva espansione della metropolitana furono portati a termine durante la seconda guerra mondiale. Furono le costruzioni di due nuovi tratti: Teatral'naja - Avtozavodskaja (3 stazioni con attraversamento della Moscova in tunnel profondo) e Kurskaja - Izmajlovskij Park (4 stazioni).\nDopo la guerra inizi\u00f2 una quarta fase di espansione: la linea Kol'cevaja e la parte sotterranea della Arbatskaja, da Plo\u0161\u010dad' Revoljucii (\"piazza della Rivoluzione\") a Kievskaja.\nLa linea Kol'cevaja fu inizialmente previsto che fosse costruita sotto l'anello dei giardini (la circonvallazione interna della citt\u00e0, grossomodo coincidente con i confini della Mosca del XVI secolo). La prima parte, da Park kul'tury a Kurskaja (1950) rispett\u00f2 il progetto iniziale, ma si decise in seguito di costruire la parte settentrionale della linea tenendosi circa 1 - 1,5 km esterni alla circonvallazione, collegando in questo modo 7 delle 9 stazioni della capitale. La seconda parte della linea Kol'cevaja fu aperta al pubblico nel 1952 (da Kurskaja a Belorusskaja); la costruzione della linea fu completata nel 1954.\nLa costruzione delle parti profonde della linea Arbatskaja coincise con gli anni della guerra fredda. Le stazioni dovevano anche fungere da rifugi in caso di attacco atomico. Dopo il completamento dei lavori, la parte di superficie della linea (da Plo\u0161\u010dad'Revoljucii a Kievskaja) fu chiusa nel 1953 per essere riaperta nel 1958 come parte della linea Fil\u00ebvskaja.\nPer le stazioni aperte negli anni 1957-1958 si usa per l'ultima volta - la quinta - il termine \"piani di espansione\".\nAttentati.\nLa metropolitana di Mosca fu oggetto di uno degli attacchi terroristici che interessarono la capitale russa nel 1977. Una bomba esplose alle 17:33 ora locale in un treno affollato tra le stazioni Izmajlovskaja e Pervomajskaja.\nUn pi\u00f9 recente e grave atto terroristico \u00e8 stato compiuto il 29 marzo 2010. L'attentato ha causato la morte di 41 persone e il ferimento di almeno un centinaio, interessando la linea 1 con esplosioni presso la stazione di Lubjanka nei pressi del palazzo dei Servizi Segreti russi, l'FSB (ex KGB), e presso quella di Park Kul'tury-Radial'naja.\nLa stazione Ri\u017eskaja fu colpita da un attentato terroristico di separatisti ceceni avvenuto poco dopo le 20:00 del 31 agosto 2004, durante il quale fu detonata una bomba che uccise 10 persone e ne fer\u00ec altre 50, di cui 30 furono feriti gravi.\nGli attentati del 2004 e del 2010 sono stati attribuiti ad indipendentisti ceceni.\nDescrizione.\nLa metropolitana di Mosca comprende di binari, 15 linee e 228 stazioni. La Metropolitana gestisce anche l'Anello Centrale di Mosca (CCM), aggiungendo 31 stazioni e di binari. In una normale giornata lavorativa trasporta tra gli 8 ed i 9 milioni di passeggeri. Tutte le linee sono identificate da un numero. La linea 5 - Kol'cevaja (in russo \"kol'co\" significa \"anello\"), interseca con un percorso circolare lungo circa 20 km tutte le altre linee, escluse la Kachovskaja e la Butovskaja.\nSulle linee radiali gli annunci delle stazioni sono fatti da una voce maschile sui treni diretti verso il centro cittadino, da una voce femminile sui treni che invece si allontanano verso le periferie. Sulla linea circolare gli annunci con voce maschile sono fatti sui treni che percorrono la linea in senso orario e con voce femminile per i treni che viaggiano in senso antiorario.\nLa maggior parte dei binari e delle stazioni \u00e8 nel sottosuolo, bench\u00e9 le linee 1, 2 e 4 attraversino la Moscova viaggiando su ponti. Su un ponte, la linea 1 attraversa anche il fiume Jauza. Un'eccezione \u00e8 costituita dalla linea Fil\u00ebvskaja, che percorre un lungo tratto in superficie tra le stazioni Kievskaja e Molod\u00eb\u017enaja comprendendo 7 altre stazioni.\nLe linee.\nI colori nella tabella corrispondono a quelli delle linee nello schema sopra riportato.\nEsistono inoltre progetti per completare il sistema con linee di metropolitana leggera ed \u00e8 in servizio una linea monorotaia tra le stazioni Timirjazevskaja e VDNCh.\nParticolari tecnici.\nLa metropolitana di Mosca utilizza il medesimo scartamento delle ferrovie della Russia - 1524 mm. Una terza rotaia \u00e8 utilizzata per fornire tensione elettrica ai treni. La tensione nominale di alimentazione \u00e8 di 750 V. \nLa distanza media tra le stazioni \u00e8 di 1800 metri. Il percorso pi\u00f9 breve tra due stazioni \u00e8 tra quelle di \"Me\u017edunarodnaja\" e \"Vystavo\u010dnaja\" (497 metri), quello pi\u00f9 lungo \u00e8 tra le stazioni di \"Krylatskoe\" e \"Strogino\" (6,625 km). La distanza tra le stazioni consente ai treni di mantenere una velocit\u00e0 media di 42 km/h.\nA partire dagli anni settanta le piattaforme delle stazioni sono state progettate per treni di 8 carrozze. Sulle linee 2, 6, 7 e 9 viaggiano treni a 8 carrozze; sulle linee 1, 3, 8, 10 viaggiano treni a 7 carrozze; sulle linee 4, 5 e 11 viaggiano treni a 6 carrozze.\nTutte le carrozze sono lunghe circa 20 m, su tutte \u00e8 installato un sistema di aggancio automatico (per\u00f2 incompatibile con quello delle carrozze della rete ferroviaria). Le carrozze oggi in uso sono quelle delle serie \"E\" e \"81\". Le serie usate in passato erano le \"\u0410\", \"\u0411\", \"\u0412\", \"\u0413\" e \"\u0414\". I treni della metropolitana di Mosca sono gli stessi che si trovano nelle metropolitane di altre citt\u00e0 dell'ex Unione Sovietica e dell'Europa centro-orientale: San Pietroburgo, Ni\u017enij Novgorod, Minsk, Kiev, Charkiv, nonch\u00e9 Budapest, Sofia, Varsavia e Praga.\nBiglietti.\nSono disponibili biglietti per un numero fissato di viaggi, senza riferimento alla distanza percorsa o al numero di linee cambiate; sono inoltre acquistabili abbonamenti mensili e annuali. Una volta che il passeggero ha effettuato l'accesso alla metropolitana, non vi sono pi\u00f9 controlli del biglietto: si pu\u00f2 viaggiare per un numero indefinito di stazioni e effettuare i trasbordi liberamente. Il controllo dei biglietti avviene solo nei punti di ingresso.\nI biglietti magnetici furono introdotti nel 1993 come sperimentazione e furono utilizzati come biglietti illimitati dal 1996 al 1998. La vendita di biglietti magnetici termin\u00f2 nel 2008. Nel gennaio 2007 la metropolitana di Mosca inizi\u00f2 a sostituire i biglietti magnetici con smart card aventi numeri fissi di corse. La metropolitana di Mosca \u00e8 divenuta il primo sistema di metropolitana in Europa ad attivare pienamente il sistema di smart card, il 1\u00ba settembre 1998; la vendita dei gettoni termin\u00f2 il 1\u00ba gennaio 1999 e smisero di essere accettati nel febbraio dello stesso anno.\nStatistiche.\nStatistiche ufficiali della Metropolitana di Mosca\nMetro 2.\nOltre alla metropolitana di uso pubblico, esisterebbe a Mosca anche una rete separata di linee segrete, destinata al collegamento tra istituzioni governative e bunker sotterranei riservati (molti dei quali si trovano fuori dalla citt\u00e0). Questa rete viene chiamata solitamente \"Metro 2\" (ed il suo nome effettivo \u00e8 sconosciuto). La \"Metro-2\" si troverebbe ad un livello pi\u00f9 profondo; l'unico punto di contatto tra le due reti sembra essere tra le stazioni Sportivnaja e Vorob'\u0451vy Gory. La maggior parte della rete della \"Metro 2\" non ha la terza rotaia perch\u00e9 fa uso di locomotori elettrici dotati di accumulatori.\nInfluenze sulla narrativa.\nLa metropolitana di Mosca, con le sue caratteristiche di bunker antiatomico, ha ispirato la stesura del racconto fantascientifico \"Metro 2033\", e relativi seguiti \"Metro 2034\" e \"Metro 2035\", ambientati nei meandri della metro di Mosca in seguito ad un inverno nucleare che ha spinto l'umanit\u00e0 a rintanarsi in bunker reali o improvvisati. Tutti i libri sono ad opera dello scrittore Dmitrij Gluchovskij.\nDel primo libro esiste anche un'efficace trasposizione videoludica, \"Metro 2033\", uscita su Xbox 360 e Microsoft Windows nel 2010. Il 17 maggio 2013 \u00e8 stato pubblicato in Europa il secondo capitolo videoludico della serie, \"Metro Last Light\", uscito su Microsoft Windows, Xbox360 e Playstation 3, mentre il 15 febbraio 2019 \u00e8 uscito il terzo capitolo della serie, Metro Exodus uscito per Microsoft Windows, Xbox One e PlayStation 4."}
{"id": "54694", "revid": "183694", "url": "https://it.wikipedia.org/wiki?curid=54694", "title": "George Udny Yule", "text": "Biografia.\nDi famiglia di tradizioni letterarie e amministrative, frequenta la scuola di Winchester e a 16 anni si iscrive ai corsi \ndi ingegneria presso l'University College di Londra.\nComincia la ricerca con studi sulle onde elettromagnetiche (in occasione di un suo soggiorno a Bonn nel 1892 studia sotto Heinrich Hertz) scrivendo sei articoli sulla teoria elettromagnetica.\nNel 1893 viene indirizzato da Karl Pearson alla statistica e scrive il primo articolo sull'argomento nel 1895\n\"On the Correlation of Total Pauperism with Proportion of Outrelief\" dove introduce \ncoefficienti di correlazione per studiare la numerose tabelle di contingenza \"ante litteram\" (la parola \"tabella di contingenza\" viene introdotta da Karl Pearson solo nel 1904).\nFortemente influenzato da K. Pearson, al quale rimane molto legato malgrado la controversia Pearson-Yule,\ncontribuisce dal 1897 al 1899 alla teoria della regressione e di correlazione.\nNel 1899 lascia il posto all'University College di Londra per andare al \"City and Guilds of London Institute\".\nNel 1900 pubblica in Philosophical Transactions of the Royal Society of London l'articolo \"On the association of attributes in statistics\" dove introduce l'indice di associazione per tabelle di contingenza 2x2 detto Q di Yule.\nDal 1902 al 1909 \u00e8 professore di statistica all'University College e dalle sue lezioni nasce il celebre \"Introduction to the Theory of Statistics\". Con \"Notes on the theory of association of attributes in Statistics\", comparso in Biometrika nel 1903, descrive quello che diventer\u00e0 poi noto come paradosso di Simpson.\nLa sua massima produzione scientifica \u00e8 negli anni 1920 durante i quali introduce il correlogramma e fonda la teoria delle serie storiche autoregressive. Nello stesso periodo (dal 1924 al 1926) \u00e8 presidente delle Royal Statistical Society.\nLa morte di Karl Pearson nel 1936 lo affligge seriamente. Trova un proprio ultimo campo di ricerca svolgendo studi sulla frequenza della parole (soprattutto sostantivi) in vari testi, pubblicando nel 1944 \"The Statistics of Literary Vocabulary\" (vedasi pure legge di Zipf).\nCon i suoi numerosi contributi apr\u00ec nuove strade alla statistica moderna, spianando tra l'altro la strada a Ronald Fisher nell'ambito della distribuzione delle correlazioni parziali."}
{"id": "54696", "revid": "339392", "url": "https://it.wikipedia.org/wiki?curid=54696", "title": "Martirio di san Matteo (Caravaggio)", "text": ""}
{"id": "54698", "revid": "486946", "url": "https://it.wikipedia.org/wiki?curid=54698", "title": "Nikita Kruscev", "text": ""}
{"id": "54699", "revid": "2225", "url": "https://it.wikipedia.org/wiki?curid=54699", "title": "Fidonet", "text": ""}
{"id": "54700", "revid": "647919", "url": "https://it.wikipedia.org/wiki?curid=54700", "title": "Rash\u00f4mon", "text": ""}
{"id": "54701", "revid": "2055319", "url": "https://it.wikipedia.org/wiki?curid=54701", "title": "Apollo 11", "text": "Apollo 11 fu la missione spaziale che port\u00f2 i primi uomini sulla Luna, gli astronauti statunitensi Neil Armstrong e Buzz Aldrin, il 20 luglio 1969 alle 20:17:40 UTC. Armstrong fu il primo a mettere piede sul suolo lunare, sei ore pi\u00f9 tardi dell'allunaggio, il 21 luglio alle ore 02:56 UTC. Aldrin arriv\u00f2 19 minuti dopo. I due trascorsero circa due ore e mezza al di fuori della navicella, e raccolsero 21,5\u00a0kg di materiale lunare che riportarono a Terra. Il terzo membro della missione, Michael Collins (pilota del modulo di comando), rimase in orbita lunare mentre gli altri due erano sulla superficie; dopo 21,5 ore dall'allunaggio, gli astronauti si riunirono e Collins pilot\u00f2 il modulo di comando \"Columbia\" nella traiettoria di ritorno sulla Terra. La missione termin\u00f2 il 24 luglio, con l'ammaraggio nell'Oceano Pacifico.\nLanciata da un razzo Saturn V dal Kennedy Space Center, il 16 luglio alle 13:32 UTC, Apollo 11 fu la quinta missione con equipaggio del programma Apollo della NASA. La navicella spaziale Apollo era costituita da tre parti: un Modulo di Comando (CM) che ospitava i tre astronauti ed \u00e8 l'unica parte rientrata a Terra, un modulo di servizio (SM), che forniva il modulo di comando di propulsione, energia elettrica, ossigeno e acqua, e un Modulo Lunare (LM). La navicella entr\u00f2 in orbita lunare dopo circa tre giorni di viaggio e, una volta raggiunta, gli astronauti Armstrong e Aldrin si spostarono sul modulo lunare \"Eagle\" con cui discesero nel Mare della Tranquillit\u00e0. Dopo aver messo piede sulla Luna e aver effettuato la prima passeggiata lunare della storia, gli astronauti utilizzarono lo stadio di ascesa di \"Eagle\" per lasciare la superficie e ricongiungersi a Collins sul modulo di comando. Sganciarono, quindi, \"Eagle\" prima di effettuare le manovre che li avrebbero portati fuori dall'orbita lunare verso una traiettoria in direzione della Terra dove ammararono nell'Oceano Pacifico il 24 luglio dopo pi\u00f9 di otto giorni nello spazio.\nLa prima passeggiata lunare fu trasmessa in diretta televisiva per un pubblico mondiale. Nel mettere il primo piede sulla superficie della Luna Armstrong comment\u00f2 l'evento come \"un piccolo passo per [un] uomo, un grande balzo per l'umanit\u00e0\". Apollo 11 concluse la corsa allo spazio intrapresa dagli Stati Uniti e dall'Unione Sovietica nello scenario pi\u00f9 ampio della guerra fredda, realizzando l'obiettivo nazionale che il presidente degli Stati Uniti John F. Kennedy aveva definito il 25 maggio 1961 in occasione di un discorso davanti al Congresso degli Stati Uniti: \"prima che finisca questo decennio, di far atterrare un uomo sulla Luna e farlo tornare sano e salvo sulla Terra\".\nContesto storico.\nTra la fine degli anni cinquanta e l'inizio degli anni sessanta del Novecento, gli Stati Uniti d'America erano impegnati nella cosiddetta \"guerra fredda\", una rivalit\u00e0 geopolitica con l'Unione Sovietica. Il 4 ottobre 1957, quest'ultima lanci\u00f2 lo Sputnik 1, il primo satellite artificiale. Questo sorprendente successo scaten\u00f2 paure e immaginazioni in tutto il mondo. Non solo serv\u00ec a dimostrare che l'Unione Sovietica possedeva la capacit\u00e0 di colpire con armi nucleari su distanze intercontinentali, ma anche di poter sfidare le aspettative statunitensi riguardo alla superiorit\u00e0 militare, economica e tecnologica. Questo fece scaturire la crisi dello Sputnik e innesc\u00f2 quella che verr\u00e0 conosciuta come \"corsa allo spazio\". Il presidente Dwight D. Eisenhower reag\u00ec a queste notizie creando la National Aeronautics and Space Administration (NASA) e dando impulso all'inizio del Programma Mercury, che aveva come obiettivo di portare un uomo in orbita geocentrica. Tuttavia il 12 aprile 1961 gli statunitensi vennero nuovamente anticipati quando il cosmonauta sovietico Jurij Gagarin divenne la prima persona nello spazio e il primo ad orbitare intorno alla Terra. Fu un altro colpo all'orgoglio statunitense. Quasi un mese dopo, il 5 maggio 1961, Alan Shepard divenne il primo americano nello spazio, completando un volo suborbitale di 15 minuti. Dopo essere stato recuperato nell'Oceano Atlantico, ricevette una telefonata di congratulazioni dal successore di Eisenhower, John F. Kennedy.\nKennedy si preoccupava di ci\u00f2 che i cittadini di altre nazioni pensassero degli Stati Uniti e credeva che fosse nell'interesse nazionale non solo essere superiori agli altri, ma che fosse importante tanto essere potenti quanto apparire tali. Era quindi considerato intollerabile che l'Unione Sovietica fosse pi\u00f9 avanzata nel campo dell'esplorazione spaziale e che fosse determinata a battere gli Stati Uniti in una sfida che massimizzasse le sue possibilit\u00e0 di vittoria. Poich\u00e9 l'Unione Sovietica poteva vantare i vettori con la capacit\u00e0 di carico pi\u00f9 elevata, agli Stati Uniti si presentava una sfida che andava al di l\u00e0 della capacit\u00e0 nella produzione di sistemi balistici della generazione esistente per uguagliare i sovietici, ma che doveva presentare un traguardo pi\u00f9 spettacolare, anche se non giustificato da motivi strettamente militari. Dopo essersi consultato con i suoi esperti e consulenti, Kennedy scelse un progetto del genere. Il 25 maggio 1961, si rivolse al Congresso degli Stati Uniti su \"Urgenti necessit\u00e0 nazionali\" e dichiar\u00f2:\nIl 12 settembre 1962, Kennedy tenne un altro discorso davanti a un pubblico di circa persone allo stadio di football americano dell'Universit\u00e0 Rice a Houston, in Texas. Un pezzo del discorso che viene menzionato spesso \u00e8 il seguente:\nCiononostante, il programma proposto incontr\u00f2 l'opposizione di molti statunitensi e fu soprannominato un \"moondoggle\" (gioco di parole con \"boondoggle\", che significa uno spreco di tempo e denaro) da Norbert Wiener, un matematico del Massachusetts Institute of Technology. Lo sforzo di far atterrare un uomo sulla Luna aveva gi\u00e0 un nome: Programma Apollo. Quando Kennedy incontr\u00f2 Nikita Chru\u0161\u010d\u00ebv, il leader dell'Unione Sovietica nel giugno 1961, gli propose di rendere l'allunaggio un progetto congiunto ma Chru\u0161\u010d\u00ebv non accett\u00f2 l'offerta. Kennedy propose nuovamente una spedizione congiunta per la Luna in un discorso all'Assemblea generale delle Nazioni Unite il 20 settembre 1963. L'idea di missione lunare congiunta fu abbandonata dopo la morte di Kennedy.\nUna decisione iniziale e cruciale, annunciata da James Webb l'11 giugno 1962, fu l'adozione del Lunar orbit rendezvous, in base al quale una navicella spaziale dedicata sarebbe atterrata sulla superficie lunare. Ci\u00f2 permise di avere un veicolo di lancio pi\u00f9 piccolo. La navicella Apollo sarebbe stata quindi composta da tre parti: un modulo di comando (CM) con una cabina pressurizzata per i tre astronauti che era anche l'unica parte che tornava sulla Terra; un modulo di servizio (SM), che fungeva da supporto per il modulo di comando con fornitura di propulsione, energia elettrica, ossigeno e acqua; e un modulo lunare (LM) che a sua volta era diviso in due stadi: uno per la discesa e l'atterraggio sulla Luna e uno stadio di risalita per riportare gli astronauti nell'orbita lunare. La scelta di questo profilo di missione signific\u00f2 che era possibile lanciare il veicolo spaziale tramite il razzo Saturn V, un vettore che era in quel momento in fase di sviluppo.\nLe tecnologie e le tecniche richieste per Apollo vennero sviluppate nel corso del Programma Gemini. Il Programma Apollo sub\u00ec una brusca frenata a seguito dell'incendio che incorse all'Apollo 1, avvenuto il 27 gennaio 1967, in cui morirono i tre astronauti e per via delle successive indagini. Nell'ottobre del 1968, la missione Apollo 7 test\u00f2 il modulo di comando in orbita terrestre e nel dicembre Apollo 8 lo port\u00f2 in orbita lunare. Nel marzo 1969, Apollo 9 esegu\u00ec i test del modulo lunare in orbita terrestre, e successivamente, nel maggio 1969, l'Apollo 10 condusse una \"prova generale\", testando il modulo lunare in orbita lunare. Nel luglio 1969, tutto era pronto per l'Apollo 11 e per compiere l'ultimo passo sulla Luna.\nL'Unione Sovietica competeva con gli Stati Uniti nella corsa allo spazio, ma perse il suo comando dopo ripetuti fallimenti nello sviluppo del lanciatore N1, il corrispettivo sovietico del Saturn V. I sovietici cercarono di battere gli Stati Uniti riportando materiale lunare sulla Terra per mezzo di sonde senza umani. Il 13 luglio, tre giorni prima del lancio dell'Apollo 11, i sovietici lanciarono Luna 15, che raggiunse l'orbita lunare prima di Apollo 11. Durante la discesa, Luna 15 si schiant\u00f2 nel Mare Crisium a causa di un malfunzionamento; questo schianto avvenne due ore prima che Armstrong e Aldrin decollassero dalla superficie lunare per tornare a casa. I radiotelescopi dell'osservatorio Jodrell Bank in Inghilterra registrarono delle trasmissioni di Luna 15 durante la sua discesa, che vennero rese pubbliche a luglio 2009 in occasione del 40\u00ba anniversario dell'Apollo 11.\nInformazioni generali.\nEquipaggio.\nIl 20 novembre 1967, fu annunciato ufficialmente l'equipaggio di riserva iniziale dell'Apollo 9, composto dal Comandante Neil Armstrong, pilota del CM Jim Lovell e pilota del LM Buzz Aldrin. Lovell e Aldrin avevano volato insieme in precedenza in Gemini 12. A causa di ritardi nella progettazione e nella costruzione del modulo lunare, Apollo 8 e Apollo 9 scambiarono l'equipaggio principale e di riserva, cos\u00ec l'equipaggio di Armstrong divenne la riserva per Apollo 8. Basandosi sul consueto schema di rotazione degli equipaggi, era previsto che Armstrong comandasse Apollo 11.\nCi sarebbe stato un cambio. Michael Collins, il pilota del CM nell'equipaggio dell'Apollo 8, presentava problemi alle gambe. Gli era infatti stata diagnosticata una crescita ossea tra la quinta e la sesta vertebra, che necessitava un intervento chirurgico. Lovell prese quindi il suo posto nell'Apollo 8 e, quando Collins recuper\u00f2, entr\u00f2 nell'equipaggio di Armstrong come pilota del modulo di comando. Nel frattempo, Fred Haise e Aldrin subentrarono rispettivamente come piloti del LM, e del CM nell'equipaggio di riserva dell'Apollo 8. Apollo 11 \u00e8 stata la seconda missione statunitense in cui tutti i membri dell'equipaggio avevano esperienze di volo spaziale; la prima era Apollo 10 e la successiva sarebbe stata STS-26 nel 1988.\nSlayton diede ad Armstrong la possibilit\u00e0 di sostituire Aldrin con Lovell, dato che alcuni pensavano che fosse difficile lavorare con Aldrin. Armstrong non aveva problemi a lavorare con Aldrin, ma ci pens\u00f2 su per un giorno prima di rifiutare. Pensava che Lovell meritasse di comandare personalmente una missione (che sarebbe stata Apollo 13).\nL'equipaggio dell'Apollo 11 non era caratterizzato da un senso di gioiosa amicizia, come fu il caso per l'Apollo 12, ma piuttosto quello di una relazione lavorativa amichevole. Armstrong era noto per essere particolarmente distaccato, ma Collins, che si considerava solitario, confess\u00f2 di aver respinto i tentativi di Aldrin di creare una relazione pi\u00f9 personale. Aldrin e Collins definirono i membri dell'equipaggio come \"amichevoli sconosciuti\". Armstrong non era d'accordo con questa affermazione e avrebbe affermato in seguito che \"[...] tutti gli equipaggi in cui ero hanno lavorato molto bene insieme\".\nEquipaggio di riserva.\nL'equipaggio di riserva era composto da Lovell come Comandante, Anders come pilota del CM e Haise come pilota del LM. Anders e Lovell avevano volato insieme in Apollo 8. All'inizio del 1968, Anders accett\u00f2 un lavoro al National Aeronautics and Space Council, che sarebbe cominciato ad agosto di quell'anno e annunci\u00f2 che si sarebbe dimesso da astronauta da quel momento. Ken Mattingly fu trasferito dall'equipaggio di supporto all'addestramento da pilota di riserva del CM in parallelo con Anders nel caso in cui Apollo 11 fosse stato posticipato, perch\u00e9 Anders a quel punto non sarebbe pi\u00f9 stato disponibile. Lovell, Haise, e Mattingly avrebbero costituito l'equipaggio dell'Apollo 13.\nEquipaggio di supporto.\nPer ogni missione dei programmi Mercury e Gemini veniva nominato un equipaggio principale e uno di riserva. Per il programma Apollo venne aggiunta una terza squadra di astronauti, conosciuta come equipaggio di supporto. A questi veniva demandato la stesura del piano di volo, delle liste di controllo e le procedure di base della missione. Inoltre, erano responsabili di assicurare che gli astronauti dell'equipaggio principale e di riserva fossero informati di eventuali modifiche. L'equipaggio di supporto sviluppava le procedure nei simulatori, in particolare quelle dedicate ad affrontare le situazioni di emergenza, cosicch\u00e9 gli equipaggi principale e di riserva si potessero allenare con i simulatori, permettendo loro di fare pratica e padroneggiarli. Per l'Apollo 11, l'equipaggio di supporto era composto da Ken Mattingly, Ronald Evans e Bill Pogue.\nComunicatori.\nIl capsule communicator (CAPCOM) era un astronauta al centro di controllo missione a Houston, Texas, che era l'unica persona che comunicava direttamente con l'equipaggio in volo. Per l'Apollo 11, i CAPCOM erano Charles Duke, Ronald Evans, Bruce McCandless II, James Lovell, William Anders, Ken Mattingly, Fred Haise, Don L. Lind, Owen K. Garriott e Harrison Schmitt.\nDirettori di volo.\nI direttori di volo per questa missione furono:\nCodici di chiamata.\nAll'equipaggio delle missioni Apollo era lasciata la possibilit\u00e0 di rinominare le navicelle in uso, ma, dopo che l'equipaggio dell'Apollo 10 aveva optato per Charlie Brown e Snoopy per identificare rispettivamente il Modulo di Comando e il Modulo Lunare, il vice-direttore delle pubbliche relazioni, Julian Scheer, scrisse a George M. Low, direttore del Centro di controllo missione, di suggerire all'equipaggio dell'Apollo 11 nomi pi\u00f9 \"seri\". Durante la pianificazione della missione, sono stati usati, nelle comunicazioni sia interne sia esterne, i nomi \"Snowcone e Haystack\" per indicare rispettivamente il CM e il LM.\nIl modulo di comando fu cos\u00ec chiamato \"Columbia\", da \"Columbiad\", il gigantesco cannone che, nel romanzo di Jules Verne \"Dalla Terra alla Luna\" (1865), sparava la navicella verso la Luna; si riferiva anche a Columbia, un nome storico degli Stati Uniti. Il LEM invece fu chiamato \"Eagle\" (\"Aquila\"), l'uccello simbolo degli Stati Uniti, rappresentato anche sull'emblema della missione.\nEmblema della missione.\nL'emblema della missione fu ideato da Collins, che volle rappresentare simbolicamente un \"allunaggio pacifico degli Stati Uniti\". Rappresent\u00f2 quindi un'aquila calva, con un ramo d'ulivo nel becco, che atterrava su un paesaggio lunare e con una vista della Terra in lontananza. Alcuni funzionari della NASA ritennero che gli artigli dell'aquila sembrassero troppo \"bellicosi\" e dopo qualche discussione, il ramo d'ulivo fu spostato negli artigli. L'equipaggio scelse di non utilizzare il numero romano \"XI\", ma prefer\u00ec utilizzare l'\"11\" arabo, temendo che il primo potesse non essere compreso in alcune nazioni. Inoltre, scelsero di non indicare i loro nomi sull'emblema, affinch\u00e9 esso fosse \"rappresentativo di tutti coloro che avevano lavorato per permettere la missione\".\nTutti i colori sono naturali, con bordi in blu e giallo oro.\nOggetti ricordo.\nGli astronauti avevano dei \"personal preference kit\" (PPK), piccoli borselli contenenti oggetti di valore affettivo personale che si volevano portare con loro in missione. Sull'Apollo 11 sono stati portati cinque PPK: tre (uno per ogni astronauta) furono messi sul \"Columbia\", e due sull\"'Eagle\".\nNeil Armstrong, nel suo personal preference kit (PPK) volle tenere un pezzo di legno dell'elica sinistra del Wright Flyer, l'aeroplano dei fratelli Wright del 1903, e un pezzo di tessuto dall'ala. Inoltre aveva con s\u00e9 i distintivi di astronauta, arricchiti di diamanti, originariamente donati da Deke Slayton alle vedove dell'equipaggio dell'Apollo 1.\nScelta del sito di allunaggio.\nLa commissione della NASA incaricata della scelta del sito di allunaggio (Apollo Site Selection Board) annunci\u00f2, l'8 febbraio 1968, di averne individuati cinque di potenziali. Questi erano il risultato di due anni di studi basati sulle fotografie ad alta risoluzione della superficie lunare acquisite da cinque sonde prive di equipaggio del programma Lunar Orbiter e sull'analisi delle informazioni, apprese nel corso del programma Surveyor, riguardanti le condizioni del suolo.\nNeppure i pi\u00f9 performanti telescopi terrestri erano in grado di visualizzare le caratteristiche della superficie della Luna con la risoluzione richiesta dalle specifiche del programma Apollo. Le aree che apparivano chiare e idonee all'allunaggio sulle fotografie scattate dalla Terra, erano poi spesso ritenute totalmente inaccettabili. Il requisito originale era che il sito scelto fosse privo di crateri ma dovette essere poi reso meno stringente, in quanto non era stato trovato alcun luogo con queste caratteristiche. I cinque siti presi in considerazione erano: i siti 1 e 2 situati nel Mare della tranquillit\u00e0 (Mare Tranquillitatis), Il sito 3 nella Sinus Medii e i siti 4 e 5 che si trovano nell'Oceano delle Tempeste (Oceanus Procellarum).\nLa selezione del sito finale si basava su sette criteri:\nIl requisito dell'angolo del sole era particolarmente restrittivo, limitando la data di lancio a un giorno al mese. Alla fine, l'Apollo Site Selection Board selezion\u00f2 il sito 2, con i siti 3 e 5 come \"backup\" in caso di ritardo del lancio. Nel maggio 1969, Apollo 10 vol\u00f2 a meno di 15\u00a0km dal sito 2 e rifer\u00ec che era accettabile per il successivo allunaggio.\nDecisioni sul primo passo.\nDurante la prima conferenza stampa dopo l'annuncio dell'equipaggio dell'Apollo 11, la prima domanda posta da un giornalista fu: \"Chi di voi signori sar\u00e0 il primo uomo a mettere piede sulla superficie lunare?\" Slayton rispose che non era ancora stata presa una decisione, e Armstrong aggiunse che \"non era basata su desideri personali\".\nUna delle prime versioni della checklist sull'uscita prevedeva che il pilota del modulo lunare dovesse uscire prima del comandante; ci\u00f2 concordava con la procedura seguita nelle missioni precedenti. Il comandante non aveva mai effettuato una passeggiata spaziale. \nAll'inizio del 1969, i giornalisti scrissero che Aldrin sarebbe stato il primo a camminare sulla Luna, e anche George Mueller, amministratore associato della NASA, disse ci\u00f2. Aldrin si infuri\u00f2, dopo che sent\u00ec dire che Armstrong sarebbe stato il primo a mettere piede sulla Luna, perch\u00e9 era un civile. Aldrin tent\u00f2 di convincere altri piloti di moduli lunari del fatto che avrebbe dovuto essere il primo, ma risposero in modo cinico e la considerarono una campagna di lobbismo. Nel tentativo di fermare un conflitto tra i dipartimenti, Slayton disse a Aldrin che Armstrong sarebbe stato il primo in qualit\u00e0 di comandante. La decisione fu annunciata in una conferenza stampa il 14 aprile 1969.\nAldrin credette per decenni che la decisione finale fosse dipesa in larga parte dalla posizione della botola del modulo lunare. Dato che gli astronauti avevano indosso le loro tute e il veicolo era piccolo, muoversi per uscire era difficoltoso. L'equipaggio prov\u00f2 una simulazione nella quale Aldrin usc\u00ec per primo dal veicolo, e danneggi\u00f2 il veicolo durante l'uscita. Anche se questo era sufficiente agli organizzatori della missione per prendere la decisione definitiva, Aldrin e Armstrong furono tenuti all'oscuro del verdetto fino a tarda primavera. Slayton disse ad Armstrong che il piano prevedeva che fosse lui a lasciare per primo il veicolo, se fosse stato d'accordo. Armstrong rispose, \"S\u00ec, \u00e8 cos\u00ec che si fa.\"\nI media accusarono Armstrong di aver esercitato la sua posizione di comandante per uscire per primo. Chris Kraft rivel\u00f2 nella sua autobiografia che ci fu un incontro tra lui, Gilruth, Slayton e Low per assicurarsi che Aldrin non sarebbe stato il primo a camminare sulla Luna, perch\u00e9 ritennero che la prima persona doveva essere come Charles Lindbergh, una persona calma e tranquilla. Decisero di cambiare il programma di volo in modo tale da far uscire per primo il comandante.\nPreparativi.\nLo stadio di ascesa del modulo lunare LM-5 arriv\u00f2 al Kennedy Space Center l'8 gennaio 1969, seguito quattro giorni dopo da quello di discesa; il modulo di comando e servizio CM-107 giunse, invece, il 23 gennaio. Vi erano alcune differenze tra il LM-5 e il LM-4 che aveva volato nella missione Apollo 10. Innanzitutto il LM-5 possedeva un'antenna radio VHF per facilitare la comunicazione con gli astronauti durante la loro attivit\u00e0 extraveicolare sulla superficie lunare; era, poi, presente un motore di risalita pi\u00f9 leggero, una maggior protezione termica alle gambe del carrello di atterraggio e una serie di strumenti per esperimenti scientifici noti come Early Apollo Scientific Experiments Package (EASEP). Per quanto riguarda il modulo di comando, l'unica modifica nella configurazione era la rimozione di un isolamento dal portello anteriore. I moduli di comando e di servizio vennero assemblati insieme il 29 gennaio e cos\u00ec spostati il 14 aprile dall'Operations and Checkout Building al Vehicle Assembly Building.\nNel frattempo, il 18 febbraio aveva fatto il suo arrivo il terzo stadio S-IVB del Saturn V AS-506, seguito dal secondo stadio S-II il 6 febbraio, dal primo stadio S-IC il 20 febbraio e dal Saturn V Instrument Unit il 27 febbraio. Alle 12:30 del 20 maggio, tutto il complesso assemblato del peso totale di 5.443 tonnellate lasci\u00f2, posto in cima al Crawler-transporter, il Vehicle Assembly Building in direzione della piattaforma di lancio 39A, parte del complesso di lancio 39; nello stesso momento Apollo 10 era in viaggio verso la Luna. Il 26 giugno inizi\u00f2 un test del conto alla rovescia, che si concluse il 2 luglio. Il complesso di lancio inizi\u00f2 ad essere illuminato nella notte del 15 luglio, quando il Crawler-transporter aveva oramai raggiunto il suo parcheggio pronto per il lancio. Nelle prime ore del mattino, i serbatoi di carburante degli stadi S-II e S-IVB vennero riempiti con l'idrogeno liquido. Il rifornimento venne, poi, portato a termine tre ore prima del decollo. Le operazioni di lancio erano parzialmente automatizzate, grazie a 43 programmi scritti nel linguaggio ATOLL (Acceptance, Test Or Launch Language).\nL'astronauta dell'equipaggio di riserva Fred Haise entr\u00f2 nel modulo di comando \"Columbia\" circa tre ore e dieci minuti prima del lancio, insieme a un tecnico, per aiutare Armstrong a prendere posto, alle 06:54, sul seggiolino di sinistra. Cinque minuti dopo il comandante venne raggiunto da Collins che occup\u00f2 la sua posizione sul seggiolino di destra. Alla fine, fece il suo ingresso anche Aldrin, sedendosi nel posto centrale. Haise lasci\u00f2 la navetta circa due ore e dieci minuti prima del lancio. Successivamente, la squadra di tecnici chiuse il portello e la cabina venne pressurizzata, quindi lasci\u00f2 il complesso di lancio circa un'ora prima dell'orario previsto per il decollo. Il conto alla rovescia divenne automatico tre minuti e venti secondi prima del lancio. Pi\u00f9 di 450 persone erano presenti, in quel momento, ai quadri di comando del Launch Control Center.\nLa missione.\nIl lancio e il viaggio verso la Luna.\nSi stima che circa un milione di spettatori abbiano assistito dal vivo al lancio dell'Apollo 11 affollando le autostrade e le spiagge vicine al sito di lancio, mentre circa 650 milioni hanno assistito al lancio tramite televisione. Tra i notabili presenti vi fu il capo di stato maggiore dell'esercito degli Stati Uniti, il generale William Westmoreland, quattro membri del governo, 19 governatori statali, 40 sindaci, 60 ambasciatori e 200 membri del Congresso. Il vicepresidente Spiro Agnew segu\u00ec l'evento insieme all'ex presidente, Lyndon B. Johnson e sua moglie Lady Bird Johnson. Erano, inoltre, presenti circa 3.500 rappresentanti dei media, dei quali circa i due terzi provenivano dagli Stati Uniti e il restante da altri 55 paesi. Il lancio venne trasmesso in diretta televisiva in 33 paesi, con una stima di 25 milioni di spettatori solo negli Stati Uniti. Milioni di persone in tutto il mondo ascoltarono le varie trasmissioni radiofoniche. Il presidente Richard Nixon segu\u00ec il lancio dal suo ufficio alla Casa Bianca in compagnia del suo ufficiale di collegamento con la NASA, l'astronauta Frank Borman, comandante della missione Apollo 8.\nL'Apollo 11 fu lanciato da un razzo vettore Saturn V dalla piattaforma di lancio 39A, parte del complesso di lancio 39 del Kennedy Space Center, il 16 luglio 1969 alle 13:32:00 UTC ed entr\u00f2 in orbita terrestre dodici minuti pi\u00f9 tardi ad un'altitudine di 185,9\u00a0km per 183,2\u00a0km. Dopo un'orbita e mezza, il motore PWR J-2 del terzo stadio S-IVB spinse la navetta sulla sua traiettoria verso la Luna grazie alla manovra Trans Lunar Injection (TLI) iniziata alle 16:22:13 UTC. Circa 30 minuti pi\u00f9 tardi la coppia modulo di comando/modulo di servizio si separarono dall'ultimo stadio del Saturn V e compirono la manovra per agganciarsi al Modulo Lunare rimasto ancora nel suo adattatore posto in cima al terzo stadio. Dopo che il Modulo Lunare fu estratto, il veicolo spaziale combinato continu\u00f2 il suo viaggio verso la Luna, mentre il terzo stadio ormai abbandonato fu messo in un'orbita eliocentrica, al fine di evitare che potesse scontrarsi con la navetta con gli astronauti o impattare sulla Terra o sulla Luna.\nIl 19 luglio alle 17:21:50 UTC, Apollo 11 pass\u00f2 dietro la Luna e accese il motore in servizio per entrare in orbita lunare. Nelle trenta orbite che effettuarono, l'equipaggio ebbe modo di osservare il luogo previsto per il loro atterraggio nel sud del Mare della Tranquillit\u00e0 (Mare Tranquillitatis) a circa 19\u00a0km a sud-ovest del cratere Sabine D (0.67408N, 23.47297E). Il sito di atterraggio era stato scelto in parte perch\u00e9 era ritenuto avente una conformazione relativamente piatta e liscia grazie alle rilevazioni delle sonde automatiche Ranger 8 e Surveyor 5 e perci\u00f2 non presentava grandi difficolt\u00e0 nell'allunaggio e nella attivit\u00e0 extraveicolari. Il punto esatto prescelto si trovava a circa 25 chilometri a sud-est del sito di atterraggio del Surveyor 5 e a 68 chilometri a sud-ovest del sito di schianto del Ranger 8.\nDiscesa verso la Luna.\nAlle 12:52:00 UTC del 20 luglio, Aldrin e Armstrong entrarono nel modulo lunare \"\"Eagle\" e iniziarono gli ultimi preparativi per la discesa lunare. Alle 17:44:00 \"Eagle\" si separ\u00f2 dal modulo di comando \"Columbia\"\". Collins, da solo a bordo del \"Columbia\", ispezion\u00f2 \"Eagle\" mentre effettuava una giravolta, in modo da assicurarsi che la navetta fosse integra e che le gambe per l'atterraggio fossero correttamente dispiegate. Armstrong, quindi, esclam\u00f2: \"The Eagle has wings!\" (\"L'Aquila ha le ali!\").\nNel corso delle prime fasi della discesa, Armstrong e Aldrin notarono che stavano oltrepassando i punti di riferimento sulla superficie lunare quattro secondi prima del previsto e che quindi erano un po' \"lunghi\" prevedendo che sarebbero atterrati alcune miglia pi\u00f9 ad ovest rispetto al loro punto di allunaggio previsto. \"Eagle\" viaggiava, infatti, troppo veloce. In un primo momento si ritenne che ci\u00f2 potesse essere stato provocato dalla concentrazione di massa che avrebbe alterato la traiettoria. Tuttavia il direttore di volo Gene Kranz ipotizz\u00f2 che la causa fosse la conseguenza della manovra di giravolta eseguito poco prima oppure la pressione dell'aria in eccesso nel tunnel di attracco che aveva dato una spinta aggiuntiva non prevista. Nelle missioni successive ci si accert\u00f2 sempre della pressione del tunnel prima dello sgancio.\nDopo 5 minuti dall'inizio della discesa, a 1800 m sopra la superficie lunare, il computer di navigazione e di guida del modulo lunare attir\u00f2 l'attenzione dell'equipaggio con una serie di allarmi con codice 1202 e 1201, appartenenti alla categoria \"\u201cExecutive alarm\u201d\", indicando cio\u00e8 che il computer di guida stava sprecando risorse in task minori e che la memoria rischiava l'overflow. Il resto sembrava funzionare correttamente, il che significava che si trattava di \"task\" a bassa priorit\u00e0 che il sistema operativo era progettato per ignorare in queste condizioni, quindi gli specialisti all'interno del Mission Control Center di Houston in Texas, l'ingegnere Jack Garman diede l'autorizzazione a procedere con la discesa all'ufficiale di guida Steve Bales, il quale la conferm\u00f2 all'equipaggio (solo pochi giorni prima della partenza della missione Bales aveva partecipato a una simulazione che verteva proprio sulle procedure da seguire nel caso in cui si presentasse un allarme 1202). La causa degli allarmi fu diagnosticata e attribuita all'erronea attivazione del RR (Rendezvous Radar), formalmente non necessario durante la discesa. Margaret Hamilton, direttrice dell\"'Apollo Flight Computer Programming\" presso il Draper Laboratory del MIT, in seguito ha ricordato:\nIn realt\u00e0, la checklist e la procedura seguita erano corrette, poich\u00e9 il radar di rendezvous doveva essere mantenuto operativo in caso di annullamento della missione. Come illustrato nel 2005 da Don Eyles, membro del team di sviluppo del software al MIT, l'anomalia si verific\u00f2 a causa di un difetto di progettazione nel sistema elettronico di interfaccia al radar, per il quale uno sfasamento elettrico casuale tra due parti del radar faceva erroneamente credere al computer di guida che l'antenna oscillasse e costringendolo a ricalcolare continuamente la posizione. Questo gener\u00f2 dei cycle stealing spuri addizionali, che aggiornavano dei contatori non necessari, innescando cos\u00ec l'allarme. Il difetto era gi\u00e0 stato identificato durante la missione Apollo 5 ma sottovalutato e non corretto.\nDurante questa fase, gli astronauti si accorsero che il sito dell'allunaggio era molto pi\u00f9 roccioso di quanto avessero indicato le fotografie. Armstrong prese, dunque, il controllo semi-manuale del modulo lunare.\nAllunaggio.\nQuando Armstrong ebbe modo di guardare nuovamente all'esterno, pot\u00e9 vedere che il luogo dell'atterraggio proposto dal computer si trovava in una zona disseminata di massi e situata nei pressi di un cratere di 91 metri di diametro (che prese il nome di cratere West). Armstrong, dunque, prese il controllo della navetta in modalit\u00e0 semi-automatica. Inizialmente Armstrong pens\u00f2 di atterrare vicino alla zona con i massi in modo tale da raccogliere dei campioni geologici, ma non riusc\u00ec per la velocit\u00e0 orizzontale troppo alta. Durante la discesa, Aldrin riferiva i dati di navigazione ad Armstrong, che era occupato a pilotare \"Eagle\". A 33 metri sopra la superficie, Armstrong sapeva che il propellente iniziava a scarseggiare, quindi stava cercando di atterrare il prima possibile.\nArmstrong trov\u00f2 un appezzamento di terreno libero e vi indirizz\u00f2 il veicolo. A 30 metri dalla superficie, restava loro propellente disponibile solamente per altri 90 secondi. Il motore del LEM sollev\u00f2 della polvere che cominci\u00f2 a offuscare la visuale. Da questa nuvola di polvere spuntarono delle rocce, e Armstrong le prese come riferimento durante la discesa per determinare il movimento del veicolo.\nPochi istanti prima dell'allunaggio, un indicatore luminoso inform\u00f2 Aldrin che almeno una delle sonde da 170 cm che penzolavano dalle gambe di atterraggio dell\"'Eagle\" aveva toccato la superficie, e disse: \"Contact light!\" (\"Luce di contatto!\"). In teoria Armstrong avrebbe dovuto spegnere subito il motore, dal momento che gli ingegneri sospettavano che la pressione causata dallo scarico che rimbalzava sulla superficie lunare avrebbe causato un'esplosione, ma se ne dimentic\u00f2. Tre secondi pi\u00f9 tardi, \"Eagle\" era allunato e Armstrong disse \"Shutdown\". Aldrin immediatamente rispose \"Ok, arresto del motore. ACA - \"out of detent\". Armstrong conferm\u00f2: \"Out of detent\". Auto\". Aldrin prosegu\u00ec: \"Modalit\u00e0 di controllo, entrambe impostate su automatico, comando motore di discesa disabilitato, braccio del motore spento. 413 inserito\".\nACA era l'altitude control assembly, la cloche del LEM; questa mandava il segnale al LM Guidance System (LGC) per controllare il reaction control system (RCS). \"Out of detent\" significa che la cloche era spostata dalla posizione centrale; come gli indicatori di direzione delle auto, una molla la riportava al centro. L'indirizzo 413 del LGC conteneva la variabile che indicava l'allunaggio del LEM. Le modalit\u00e0 di controllo disponibili erano PGNS (primary guidance) e AGS (abort guidance).\n\"Eagle\" si era posato sulla superficie lunare alle 20:17:40 UTC di domenica 20 luglio, con solo circa 25 secondi di carburante ancora nei serbatoi secondo gli strumenti di bordo. Tuttavia delle analisi post missione stabilirono che probabilmente era presente ancora carburante per circa 50 secondi. L'Apollo 11 atterr\u00f2 quindi con meno carburante delle missioni successive, e gli astronauti ebbero un avviso precoce di mancanza di carburante. Si scopr\u00ec in seguito che era il risultato di uno spostamento del carburante all'interno dei serbatoi, che aveva \"esposto\" e attivato il relativo sensore. Nelle missioni successive vennero inserite delle paratie nei serbatoi per prevenire quest'evenienza.\nArmstrong conferm\u00f2 il completamento della \"checklist\" post-atterraggio di Aldrin con \"Engine arm is off\", prima di rispondere al CAPCOM, Charles Duke, con le parole \"Houston, qui Base della Tranquillit\u00e0\". Il cambiamento del codice di chiamata di Armstrong da \"Eagle\" a \"Base della Tranquillit\u00e0\" (\"Tranquility Base\") sottoline\u00f2 agli ascoltatori che l'allunaggio era avvenuto con successo. Duke, pronunci\u00f2 erroneamente l'inizio della risposta mentre esprimeva il sollievo del Controllo Missione: \"Roger, \"Twan-\" Tranquillity, confermiamo il vostro atterraggio, qui stavamo per diventare tutti blu dallo spavento, stiamo riprendendo ora a respirare, grazie mille.\"\nDue ore e mezzo dopo l'atterraggio, prima che iniziassero i preparativi per l'EVA, Aldrin trasmise via radio alla Terra:\nQuindi, privatamente, partecip\u00f2 al sacramento della santa cena, con pane e vino preparati appositamente. In quell'epoca, la NASA era ancora coinvolta in una causa intentata dall'atea Madalyn Murray O'Hair (che aveva criticato la lettura della Genesi da parte dell'equipaggio dell'Apollo 8) e quindi chiedeva ai loro astronauti di astenersi dal trasmettere attivit\u00e0 religiose mentre si trovavano nello spazio. Cos\u00ec, Aldrin scelse di astenersi dal menzionare direttamente tale atto. Aldrin era un membro della Chiesa presbiteriana di Webster, e il suo corredo per la santa cena fu preparato dal pastore della chiesa. Quella chiesa possiede ancora il calice usato sulla Luna e ogni anno commemora l'evento nella domenica pi\u00f9 vicina al 20 luglio. Il programma della missione prevedeva che gli astronauti, dopo l'allunaggio, osservassero un periodo di sonno di cinque ore, tuttavia decisero di iniziare subito i preparativi per l'EVA, ritenendo che non sarebbero stati in grado di dormire, eventualit\u00e0 peraltro prevista in fase di pianificazione del volo.\nOperazioni sulla superficie lunare.\nSecondo il programma, Armstrong e Aldrin dopo aver compiuto tutti i controlli previsti avrebbero dovuto riposare per alcune ore all'interno del modulo lunare, eventualmente aiutati a dormire con dei tranquillanti, poi si sarebbero preparati per l'uscita, programmata per le 6:17 UTC (8:17 italiane). Invece gli astronauti non dormirono. Alle 22:12 UTC (0:12 italiane) Armstrong comunic\u00f2 la decisione di procedere con la preparazione della prima Attivit\u00e0 Extraveicolare, invece di riposare, con queste parole: \"Il nostro consiglio a questo punto \u00e8 di programmare l'Attivit\u00e0 Extraveicolare, con la vostra approvazione, a partire dalle otto di questa sera, ora di Houston. Approssimativamente fra tre ore\". Il dottor Berry, il medico che con la telemetria controllava le condizioni di Armstrong, si disse d'accordo, e cos\u00ec pure il direttore di volo Cliff Charlesworth, e da Houston venne dato l'OK.\nI preparativi per la passeggiata lunare iniziarono alle 23:43 richiedendo pi\u00f9 tempo del previsto: tre ore e mezza invece di due. Durante l'addestramento sulla Terra, tutto ci\u00f2 che era necessario era stato preparato in anticipo, ma sulla Luna la cabina del modulo lunare conteneva anche un gran numero di altri oggetti, come liste di controllo, pacchetti di cibo e strumentazioni. Una volta che Armstrong e Aldrin furono pronti per uscire, il modulo lunare \"Eagle\" venne depressurizzato. Il portello venne, dunque, aperto alle 02:39:33. L'astronauta ebbe alcune iniziali difficolt\u00e0 a uscire dello sportello a causa del suo PLSS (Primary Life Support System, lo zaino agganciato alla tuta spaziale). Infatti secondo il veterano lunare John Young (astronauta statunitense), a una riprogettazione del LM che prevedeva uno sportello pi\u00f9 piccolo, non segu\u00ec una revisione della PLSS, cos\u00ec si rese difficoltosa l'entrata e l'uscita degli astronauti dallo sportello. Alcune delle pi\u00f9 alte frequenze cardiache registrate dagli astronauti delle missioni Apollo vennero riscontrate durante l'uscita e l'ingresso dal LM. Alle 02:51 Armstrong inizi\u00f2 la sua discesa verso la superficie lunare attraverso la scaletta, tuttavia ebbe una certa difficolt\u00e0 dovuta al fatto che l'Unit\u00e0 di Controllo Remota posta sul casco gli impediva di vedersi i piedi. Mentre scendeva la scaletta di nove gradini, Armstrong tir\u00f2 l'anello a D che schier\u00f2 il Modular Equipment Stowage Assembly (MESA) contro il lato dell\"'Eagle\" attivando la telecamera per la televisione.\nLa telecamera installata di Apollo 11 utilizzava una ripresa televisiva a scansione lenta, incompatibile con la normale trasmissione televisiva, quindi l'immagine doveva essere visualizzata su un monitor speciale dove veniva a sua volta ripresa da una telecamera convenzionale, riducendo tuttavia significativamente la qualit\u00e0. Le prime immagini vennero ricevute al Goldstone Deep Space Communications Complex negli USA, ma quelle con miglior definizione si videro a Honeysuckle Creek in Australia. Alcuni minuti dopo il flusso audiovisivo fu dirottato verso il pi\u00f9 ricettivo radiotelescopio del Parkes Observatory in Australia. Cos\u00ec, malgrado le difficolt\u00e0 iniziali, le prime immagini in bianco e nero di un uomo sulla Luna vennero viste in diretta da almeno 600 milioni di persone sparse in tutto il mondo. Copie di questo video sono ampiamente disponibili, ma le registrazioni della trasmissione originale della sorgente di scansione lenta dalla superficie lunare vennero probabilmente distrutte durante il normale riutilizzo del nastro magnetico presso la NASA.\nMentre si trovava ancora sulla scaletta, Armstrong scopr\u00ec una targa montata su una gamba di atterraggio del LM su cui erano incisi due disegni della Terra (degli emisferi occidentale e orientale), un'iscrizione e le firme degli astronauti e del presidente Nixon. Sei ore e mezza dopo aver toccato il suolo, alle 2:56:15 UTC (4:56 italiane), dopo una breve descrizione della superficie (\"very fine grained... almost like a powder\" cio\u00e8 \"a grana molto fine... quasi come polvere\") e aver pronunciato la sua storica frase, Armstrong fece il suo primo passo fuori dall'Eagle e divent\u00f2 il primo uomo a camminare su un altro corpo celeste.\nArmstrong voleva dire \"That's one small step for a man\", ma l'articolo \"a\" non era udibile nella trasmissione, quindi inizialmente non era riportata dalla maggior parte degli osservatori della diretta. Senza l'articolo, la frase \u00e8 traducibile come \"Questo \u00e8 un piccolo passo per l'uomo\" anzich\u00e9 \"per un uomo\". Quando successivamente gli fu chiesto della frase, Armstrong disse che credeva di aver detto \"for a man\"; da allora le versioni stampate successive hanno incluso la \"a\" in parentesi quadre. L'assenza della parola pu\u00f2 essere spiegata dal suo accento, oppure dal collegamento audiovisivo intermittente; in parte anche per le tempeste vicino al Parkes Observatory. Recenti analisi digitali sembrano dimostrare che la \"a\" potrebbe essere stata pronunciata ma coperta dallo statico.\nOltre che essere la concretizzazione del sogno di John F. Kennedy di vedere un uomo sulla Luna prima della fine degli anni sessanta, l'Apollo 11 fu un test per tutte le missioni successive Apollo; quindi Armstrong scatt\u00f2 le foto che sarebbero servite ai tecnici sulla Terra a verificare le condizioni del modulo lunare dopo l'allunaggio.\nCirca sette minuti dopo aver passeggiato sulla superficie della Luna, Armstrong raccolse un campione di terreno. Appena lo ebbe fatto, ripieg\u00f2 il contenitore ove lo aveva posto e lo infil\u00f2 in una tasca della tuta sulla coscia destra. Fece questo per garantire che venisse comunque riportato un po' di terreno lunare nel caso in cui un'emergenza richiedesse agli astronauti di abbandonare la passeggiata. Dodici minuti dopo aver raccolto il campione, rimosse la telecamera dal MESA, fece una ripresa panoramica e quindi la install\u00f2 su un treppiede. Il cavo della telecamera televisiva rimase parzialmente arrotolato, comportando per gli astronauti un rischio di inciampare per tutta la durata dell'attivit\u00e0 extraveicolare. Le fotografie vennero scattate con una fotocamera Hasselblad che poteva essere utilizzata sia a mano sia montata sulla tuta spaziale Apollo/Skylab A7L di Armstrong. Poco dopo venne raggiunto sulla superficie da Aldrin che comment\u00f2: \"magnifica desolazione\".\nArmstrong osserv\u00f2 che muoversi nella gravit\u00e0 lunare, un sesto di quella terrestre, era \"forse forse pi\u00f9 facile rispetto alle simulazioni... Non \u00e8 assolutamente un problema andare in giro\". Aldrin test\u00f2 i metodi migliori per muoversi, compreso il cosiddetto \"salto del canguro\". La disposizione dei pesi nella PLSS creava una tendenza a cadere verso l'indietro, ma nessuno dei due astronauti ebbe seri problemi d'equilibrio. Correre a passi lunghi divenne il metodo per spostarsi preferito dai due astronauti. Aldrin e Armstrong riferirono che dovevano programmare i movimenti da compiere sei o sette passi prima. Il terreno molto fine era anche particolarmente sdrucciolevole. Aldrin rilev\u00f2 che il muoversi tra la luce solare diretta e l'ombra dell\"'Eagle\" non provocava cambiamenti significativi di temperatura all'interno della sua tuta spaziale, invece il casco risultava essere pi\u00f9 caldo sotto il Sole. Il MESA non riusc\u00ec a fornire una piattaforma di lavoro stabile e si trovava in ombra, rallentando un po' il lavoro. Mentre lavoravano, gli astronauti sollevarono polvere grigia che sporc\u00f2 la parte esterna delle loro tute.\nGli astronauti piantarono insieme la bandiera degli Stati Uniti, ma la consistenza del terreno non permise di inserirla per pi\u00f9 di pochi centimetri. Prima che Aldrin potesse scattare una foto di Armstrong con la bandiera, gli astronauti ricevettero una chiamata del presidente di allora, Richard Nixon, che parl\u00f2 loro attraverso una trasmissione radio-telefono che egli stesso defin\u00ec \"la pi\u00f9 storica chiamata mai fatta dalla Casa Bianca\". Originariamente Nixon aveva preparato un lungo discorso da leggere durante la chiamata, ma l'astronauta Frank Borman, che si trovava alla Casa Bianca come collegamento della NASA durante l'Apollo 11, lo convinse a dire brevi parole.\nPosizionarono l'EASEP, che includeva un sismografo passivo (Passive Seismic Experiment Package) e un retroreflector (dispositivo composto da celle multi-specchio, orientato in modo da riflettere la luce di un laser puntato dalla Terra verso la Luna), usato per l'esperimento Lunar Laser Ranging. Successivamente Armstrong si allontan\u00f2 a grandi passi di circa 60 metri dal modulo lunare per fotografare il Cratere Orientale mentre Aldrin inizi\u00f2 la raccolta di materiale lunare. Us\u00f2 il martello geologico, e questa fu l'unica situazione in cui venne usato dall'Apollo 11. Gli astronauti iniziarono la raccolta di rocce lunari con le palette, ma poich\u00e9 l'operazione richiedeva molto pi\u00f9 tempo del previsto, furono costretti ad abbandonare il lavoro a met\u00e0 dei 34 minuti previsti. Aldrin riusc\u00ec a raccogliere in totale 6\u00a0kg di sabbia lunare. Due tipi di rocce vennero trovati nei campioni geologici prelevati: basalto e breccia. Gli scienziati scoprirono, inoltre, tre nuovi minerali: armalcolite, tranquillityite e pyroxferroite. L'armalcolite prende il nome da Armstrong, Aldrin e Collins.\nIl Centro Controllo Missione us\u00f2 una frase in codice per avvertire Armstrong che i suoi tassi metabolici apparivano alti e che avrebbe dovuto rallentare l'attivit\u00e0. Si stava, infatti, muovendo rapidamente da un compito all'altro mentre il tempo si esauriva. Poich\u00e9 i tassi metabolici rimasero, per tutta la passeggiata spaziale, comunque complessivamente pi\u00f9 bassi del previsto per entrambi gli astronauti, il Controllo Missione concesse un'estensione di 15 minuti. In un'intervista del 2010, Armstrong spieg\u00f2 che la NASA aveva limitato il tempo e la distanza della prima passeggiata lunare poich\u00e9 non vi era alcuna certezza su quanta acqua di raffreddamento avrebbero consumato gli zaini PLSS degli astronauti per gestire la loro temperatura corporea mentre lavoravano sulla Luna.\n\"Columbia\" in orbita lunare.\nDurante la sua giornata passata in solitaria intorno alla Luna, Collins in realt\u00e0 non si sent\u00ec mai solo, sebbene sia stato detto che \"\u00e8 da Adamo che nessuno ha conosciuto una tale solitudine umana\". Nella sua autobiografia egli scrisse: \"questa impresa \u00e8 stata strutturata per tre uomini e considero il mio ruolo necessario come uno degli altri due\". Nei 48 minuti di ogni orbita, quando si trovava fuori dal contatto radio con la Terra, mentre il \"Columbia\" passava dall'altra parte della Luna, la sensazione che riferiva non era la paura o la solitudine, ma piuttosto \"consapevolezza, aspettativa, soddisfazione, fiducia, quasi esultanza\".\nUno dei primi compiti di Collins fu quello di identificare il modulo lunare sul terreno. Per dargli un'idea di dove guardare, il Controllo Missione gli comunic\u00f2 che riteneva che fosse atterrato a circa quattro miglia dal punto previsto. Cos\u00ec, ogni volta che passava oltre il sospetto sito di atterraggio lunare, cerc\u00f2 invano di trovare il modulo lunare. Durante le sue prime orbite sul lato posteriore della Luna, Collins svolse attivit\u00e0 di manutenzione, come scaricare l'acqua in eccesso prodotta dalle celle a combustibile e preparare la cabina per il ritorno di Armstrong e Aldrin.\nPoco prima che raggiungesse il lato oscuro della Luna durante la terza orbita, il Controllo Missione inform\u00f2 Collins che vi era un problema con la temperatura del liquido di raffreddamento. Se fosse diventato troppo freddo, alcune parti del \"Columbia\" avrebbero potuto congelare dunque gli venne consigliato di assumere il controllo manuale e implementare la procedura 17 di malfunzionamento del sistema di controllo ambientale. Invece, Collins azion\u00f2 di nuovo l'interruttore del sistema da automatico a manuale e nuovamente in automatico e prosegu\u00ec con le normali attivit\u00e0, monitorando costantemente la temperatura. Quando il \"Columbia\" torn\u00f2 nuovamente sul lato visibile della Luna, rifer\u00ec che il problema era stato risolto. Nelle successive due orbite, descrisse il suo tempo trascorso sul lato nascosto della Luna come \"rilassante\". Dopo che Aldrin e Armstrong completarono l'EVA, Collins dorm\u00ec per poter riposare in vista del \"rendez-vous\". Mentre il piano di volo richiedeva che \"Eagle\" si incontrasse con il \"Columbia\", Collins era stato preparato anche nel caso in cui avrebbe dovuto lui raggiungere il modulo lunare.\nRisalita dalla Luna.\nAldrin rientr\u00f2 nell'Eagle per primo. Con non poche difficolt\u00e0, gli astronauti caricarono i film e due sacchi contenenti pi\u00f9 di 22\u00a0kg di materiale lunare dallo sportello del Modulo Lunare, grazie ad un sistema a puleggia chiamato Lunar Equipment Conveyor. Questo si rivel\u00f2 uno strumento inefficiente e le missioni successive preferirono portare a mano l'equipaggiamento e i campioni fino al modulo lunare. Armstrong ricord\u00f2 ad Aldrin una busta di oggetti commemorativi posti nella tasca della manica e quindi Aldrin gett\u00f2 gi\u00f9 la borsa. Armstrong poi sal\u00ec sul terzo piolo della scaletta ed entr\u00f2 nel LM. Dopo essersi collegati al supporto vitale del modulo lunare, gli astronauti alleggerirono lo stadio di risalita per il ritorno all'orbita lunare, lanciando fuori i loro zaini PLSS, i loro copriscarpe lunari, una fotocamera Hasselblad vuota e altre attrezzature. Il portello venne chiuso alle 05:01. Quindi pressurizzarono il modulo e si prepararono a dormire.\nLo speechwriter di Nixon, William Safire, aveva preparato un comunicato di contingenza, intitolato \"In Event of Moon Disaster\", che avrebbe dovuto leggere in diretta televisiva nel caso in cui gli astronauti fossero rimasti bloccati sulla Luna. Il piano di contingenza ebbe origine in un \"memorandum\" da Safire per capo di gabinetto della Casa Bianca di Nixon, H. R. Haldeman, in cui Safire suggeriva un protocollo che l'amministrazione avrebbe potuto seguire in reazione a un tale disastro. Secondo il piano, il Controllo di Missione avrebbe \"chiuso le comunicazioni\" con il LEM e un sacerdote avrebbe \"lodato le anime nel profondo del profondo\" in un rituale pubblico paragonabile alla sepoltura in mare. L'ultima riga del testo preparato era tratto da una poesia della prima guerra mondiale scritta del poeta inglese Rupert Brooke chiamata \"The Soldier\" (\"Il soldato\").\nMentre si muoveva all'interno della cabina del LM, Aldrin danneggi\u00f2 accidentalmente l'interruttore che avrebbe armato il motore principale per il decollo dalla Luna. Il ricorso ad un pennarello fu sufficiente per attivare l'interruttore; se ci\u00f2 non avesse funzionato, il circuito del LEM avrebbe potuto essere riconfigurato per consentire l'accensione del motore di risalita. Armstrong conserv\u00f2 gelosamente quel pennarello fino al giorno del suo decesso.\nDopo circa sette ore di riposo, l'equipaggio venne risvegliato dal centro di controllo di Houston per prepararsi al ritorno. Due ore e mezzo dopo, alle 17:54:00 UTC, decollarono per raggiungere Collins a bordo del \"Columbia\" in orbita lunare. Oltre agli strumenti scientifici, gli astronauti lasciarono sulla superficie lunare: un distintivo della missione Apollo 1 in memoria degli astronauti Roger Chaffee, Gus Grissom e Edward White, che persero la vita durante un test a causa di un incendio scoppiato nel modulo di comando nel gennaio 1967; una borsa commemorativa contenente una replica d'oro di un ramo d'ulivo come simbolo tradizionale di pace e un disco contenente le dichiarazioni di buona volont\u00e0 dei presidenti Eisenhower, Kennedy, Johnson e Nixon insieme ai messaggi dei leader di 73 paesi in tutto il mondo. Lasciarono, inoltre, una bandiera americana e una placca con i disegni dei due emisferi terrestri, un'iscrizione, le firme degli astronauti e del presidente Nixon. L'iscrizione recita:\nRitorno sulla Terra.\n\"Eagle\" effettu\u00f2 il rendezvous con il modulo di comando \"Columbia\" alle 21:24 UTC del 21 luglio e vi si agganci\u00f2 alle 21:35. Quindi, il modulo di ascesa di \"Eagle\" venne rilasciato in orbita lunare alle 23:41. Poco prima del decollo della missione dell'Apollo 12 si era posto il problema che \"Eagle\" potesse trovarsi ancora in orbita intorno alla luna, tuttavia gli studi dei tecnici della NASA indicarono che la sua traiettoria orbitale era decaduta e il modulo si era, dunque, schiantato in una \"posizione incerta\" della superficie lunare.\nIl 23 luglio, l'ultima notte prima del ritorno sulla Terra, i tre astronauti tennero una trasmissione televisiva in cui Collins comment\u00f2:\nAldrin aggiunse:\nArmstrong concluse:\nAmmaraggio e quarantena.\nIl 5 giugno venne scelta la portaerei USS Hornet, sotto il comando del capitano Carl J. Seiberlich, come nave principale di recupero (PRS) per l'Apollo 11, in sostituzione della sua nave gemella, la USS Princeton, che aveva recuperato l'Apollo 10 il 26 maggio. In quel momento la \"Hornet\" era ormeggiata nel suo porto a Long Beach, in California. Arrivata a Pearl Harbor il 5 luglio, la Hornet imbarc\u00f2 gli elicotteri Sikorsky SH-3 Sea King del'Helicopter Sea Combat Squadron Four, un'unit\u00e0 specializzata nel recupero di veicoli spaziali Apollo, specialisti del distaccamento Apollo dell'Underwater Demolition Team, una squadra di recupero della NASA di 35 uomini e circa 120 rappresentanti dei media. Per fare spazio, gran parte dell'ala aerea dell'Hornet venne lasciata a Long Beach. Vennero inoltre caricati speciali dispositivi di recupero, tra cui un modello finto di modulo di comando da utilizzare per l'addestramento.\nIl 12 luglio, con l'Apollo 11 ancora sulla rampa di lancio, l'Hornet lasci\u00f2 Pearl Harbor per dirigersi verso l'area di recupero nel Pacifico centrale nei pressi di . Una rappresentanza presidenziale, composta da Nixon, Borman, dal segretario di stato William Pierce Rogers e dal consigliere per la sicurezza nazionale Henry Kissinger vol\u00f2 con l'Air Force One sull'atollo Johnston, quindi sulla nave di comando USS Arlington con il Marine One. Dopo una notte a bordo, sempre con il Marine One, raggiunsero la Hornet. Il loro arrivo a bordo della Hornet fu salutato dal comandante in capo del Pacifico (CINCPAC), dall'ammiraglio John S. McCain Jr. e dall'amministratore della NASA Thomas O. Paine.\nAll'epoca i satelliti meteorologici non erano ancora molto diffusi, ma il capitano Hank Brandli dell'Aeronautica statunitense aveva accesso alle immagini \"top-secret\" di satelliti spia. Cos\u00ec, si rese conto che un fronte temporalesco era diretto verso l'area di recupero. La scarsa visibilit\u00e0 rappresentava una seria minaccia per la missione; se gli elicotteri non fossero riusciti a localizzare il \"Columbia\", la navicella spaziale, il suo equipaggio e il suo inestimabile carico di rocce lunari poteva essere perso. Brandli avvis\u00f2 il capitano della Marina Willard S. Houston Jr., comandante del Centro Meteorologico della Flotta a Pearl Harbor. Su loro raccomandazione, il contrammiraglio Donald C. Davis, comandante delle forze di recupero nel Pacifico, consigli\u00f2 alla NASA di cambiare l'area di recupero e cos\u00ec venne fatto, designandone una nuova a 398\u00a0km a nord-est dell'originale.\nPrima dell'alba del 24 luglio, dalla Hornet decollarono quattro elicotteri Sea King e tre Grumman E-1 Tracer. Due degli E-1 furono designati come \"air boss\" mentre il terzo serv\u00ec come un aereo per le comunicazioni. Due dei Sea Kings trasportavano i sommozzatori e le attrezzature per il recupero, il terzo attrezzature fotografiche e il quarto il sommozzatore incaricato della decontaminazione e il medico di volo. Alle 16:44 UTC (18:44 ora locale) i paracadute parafreno del \"Columbia\" si aprirono, come osservato dagli elicotteri. Sette minuti pi\u00f9 tardi, la navetta impatt\u00f2 sull'acqua a 2.660\u00a0km a est dell'isola Wake, 380\u00a0km a sud dell'atollo Johnston e 24\u00a0km dalla nave da recupero Hornet, precisamente a . Nell'ammarare, il \"Columbia\" il modulo di comando si trov\u00f2 a testa in gi\u00f9, ma in soli 10 minuti fu rimesso nella giusta posizione grazie ai galleggianti aperti dagli astronauti. \"Tutto va bene, la nostra lista di controllo \u00e8 completa, aspettiamo i sommozzatori\", fu l'ultima trasmissione ufficiale di Armstrong dal \"Columbia\". Un sommozzatore dall'elicottero della Marina che si trov\u00f2 sopra di loro, attacc\u00f2 un'ancora al modulo di comando per impedirgli di andare alla deriva. Galleggianti supplementari vennero attaccati alla navetta per stabilizzarla e si posizionarono le zattere per l'estrazione degli astronauti.\nI sommozzatori fornirono agli astronauti degli indumenti di isolamento biologico che indossarono fino a raggiungere le camere di isolamento a bordo della Hornet. Inoltre, gli astronauti vennero sfregati con una soluzione di ipoclorito di sodio e il modulo di comando pulito con betadine per rimuovere qualsiasi polvere lunare che avrebbe potuto essere presente. La zattera contenente i materiali di decontaminazione venne, quindi, affondata intenzionalmente.\nUn secondo elicottero Sea King (il celebre elicottero 66) prelev\u00f2 gli astronauti a uno a uno, e un medico di volo della NASA fece a ciascuno un breve controllo fisico durante il viaggio per tornare alla Hornet. Arrivati sulla portaerei, gli astronauti uscirono dall'elicottero, lasciando il medico di volo e i tre membri dell'equipaggio, per dirigersi alla Mobile Quarantine Facility (MQF) dove iniziarono i loro 21 giorni di quarantena. Questa pratica continu\u00f2 per altre due missioni Apollo: Apollo 12 e Apollo 14, prima che si dimostrasse definitivamente l'assenza di alcun rischio di trasporto di agenti infettivi dalla Luna.\nIl presidente Richard Nixon si trovava a bordo della Hornet per accogliere personalmente gli astronauti sulla Terra ai quali disse: \"Come risultato di ci\u00f2 che avete fatto, il mondo non \u00e8 mai stato pi\u00f9 vicino\". Dopo che Nixon part\u00ec, la Hornet venne accostata al modulo di comando che venne issato al bordo e collocato vicino al MQF. La Hornet navig\u00f2 verso Pearl Harbor dove il modulo di comando e il MQF vennero trasportati in aereo verso il Lyndon B. Johnson Space Center.\nSecondo la Extra-Terrestrial Exposure Law, gli astronauti vennero messi in quarantena per paura che sulla Luna potessero esservi organismi patogeni sconosciuti a cui potessero essere stati esposti durante le loro attivit\u00e0 extraveicolari. Tuttavia, dopo quasi tre settimane di confinamento (prima nel MQF e successivamente nel Lunar Receiving Laboratory), gli astronauti non accusarono alcun sintomo o segno di malattia. Cos\u00ec, il 10 agosto 1969 uscirono dalla quarantena.\nCelebrazioni.\nIl 13 agosto, i tre astronauti furono protagonisti di una ticker-tape parade a New York e a Chicago a cui si stima che parteciparono sei milioni di persone. La stessa sera a Los Angeles vi fu una cena ufficiale di stato, al Century Plaza Hotel, per celebrare il volo, alla presenza di membri del Congresso, 44 governatori, il Presidente della Corte suprema degli Stati Uniti d'America e ambasciatori di 83 nazioni. Nixon e Agnew decorarono ogni astronauta con la medaglia presidenziale della libert\u00e0.\nSuccessivamente, il 16 settembre 1969, i tre astronauti tennero un intervento durante una sessione congiunta del Congresso. In quest'occasione regalarono due bandiere statunitensi, una alla Camera dei Rappresentanti e l'altra al Senato, che erano state portate sulla superficie lunare insieme a loro. Una bandiera delle Samoa Americane che ha volato su Apollo 11 \u00e8 oggi esposta al Museo Jean P. Haydon di Pago Pago, la capitale delle Samoa Americane.\nQueste celebrazioni furono l'inizio di un tour mondiale di 38 giorni, dal 29 settembre al 5 novembre, che port\u00f2 gli astronauti in 22 paesi stranieri in cui ebbero incontri con i leader di molti paesi. Molte nazioni hanno onorato il primo atterraggio umano della Luna con numeri speciali delle riviste o emettendo francobolli o monete commemorative dell'Apollo 11.\nCimeli.\nNavetta spaziale.\nIl modulo di comando \"Columbia\" venne portato in giro per gli Stati Uniti, visitando 49 capitali di stato, il distretto di Columbia e Anchorage, in Alaska. Nel 1971 venne trasferito allo Smithsonian Institution per essere esposto al National Air and Space Museum di Washington, DC nella sala centrale \"Milestones of Flight\" di fronte all'ingresso ed insieme ad altri veicoli pionieristici come il Wright Flyer, lo Spirit of St. Louis, il Bell X-1, il North American X-15 e il Friendship 7.\nNel 2017 il \"Columbia\" venne momentaneamente trasferito all'Hangar Mary Baker Engen Restoration presso lo Steven F. Udvar-Hazy Center a Chantilly, in Virginia per un tour che tocc\u00f2 quattro citt\u00e0 e intitolato \"Destination Moon: The Apollo 11 Mission.\" Il tour ha incluso lo Space Center Houston dal 14 ottobre 2017 al 18 marzo 2018, il Saint Louis Science Center dal 14 aprile al 3 settembre 2018, il John Heinz History Center a Pittsburgh dal 29 settembre 2018 al 18 febbraio 2019 e il Museum of Flight di Seattle dal 16 marzo al 2 settembre 2019.\nPer 40 anni le tute spaziali di Armstrong e di Aldrin sono state esposte nella mostra \"Apollo to the Moon\", fino alla chiusura della mostra il 3 dicembre 2018. La mostra sar\u00e0 sostituita da una nuova galleria espositiva che si prevede possa aprire nel 2022. Una speciale esposizione della tuta di Armstrong \u00e8 prevista per il 50\u00ba anniversario della missione che si avr\u00e0 nel luglio 2019. Il modulo di quarantena, il collare di galleggiamento e le borse di galleggiamento si trovano nella sede staccata dello Smithsonian, lo Steven F. Udvar-Hazy Center, vicino all'aeroporto Internazionale di Washington-Dulles, in Virginia, dove sono esposti insieme a un modulo lunare utilizzato nei test a terra.\nLo stadio di discesa del modulo \"Eagle\" \u00e8 rimasto sulla Luna. Nel 2009, il Lunar Reconnaissance Orbiter (LRO) ha fotografato i vari siti di allunaggio delle missioni Apollo; per la prima volta la risoluzione era tale da distinguere gli stadi di discesa dei moduli lunari, vari strumenti scientifici e le impronte degli astronauti. Lo stadio di ascensione, dopo che \u00e8 stato abbandonato, si \u00e8 schiantato in un luogo della superficie lunare ancora ignoto, poich\u00e9 la traiettoria dello stadio non \u00e8 stata tracciata dopo lo sgancio e la gravit\u00e0 lunare non \u00e8 sufficientemente uniforme per consentire una previsione accurata.\nNel marzo 2012, un team di specialisti finanziati da Jeff Bezos, fondatore di Amazon.com, localizz\u00f2 i cinque motori F-1 dell'Apollo 11. Sono stati ritrovati nell'Atlantico grazie a scansioni sonar avanzate. Il team port\u00f2 alcune parti di due dei cinque motori in superficie. Nel luglio 2013, un restauratore scopr\u00ec un numero seriale sotto la ruggine di uno dei motori, che la NASA conferm\u00f2 essere dell'Apollo 11. Il terzo stadio del S-IVB che effettu\u00f2 la traiettoria di inserzione lunare dell'Apollo 11 rimane in un'orbita eliocentrica vicina a quella della Terra.\nRocce lunari.\nIl principale luogo dove sono conservate le rocce lunari raccolte durante il programma Apollo \u00e8 il Lunar Sample Laboratory Facility situato presso il Lyndon B. Johnson Space Center di Houston, in Texas. Tuttavia, per sicurezza, una piccola quantit\u00e0 \u00e8 presente anche nella White Sands Test Facility vicino a Las Cruces, nel Nuovo Messico. La maggior parte delle rocce sono mantenute in azoto per mantenerle prive di umidit\u00e0. Pertanto vengono analizzate solo indirettamente, utilizzando strumenti speciali. Pi\u00f9 di 100 laboratori di ricerca in tutto il mondo conducono studi sui campioni e circa 500 campioni vengono preparati e inviati ai ricercatori ogni anno.\nNel novembre del 1969, Nixon chiese alla NASA di preparare circa 250 campioni di polvere lunare raccolta da Apollo 11 per essere consegnati in 135 nazioni, nei vari Stati che formano l'Unione e alle Nazioni Unite come regalo di benevolenza. I campioni, di dimensioni di un chicco di riso, consistevano in quattro piccoli pezzi di terreno lunare del peso di circa 50 mg ed erano avvolti in una capsula acrilica trasparente grande circa una moneta da mezzo dollaro statunitense. Questa capsula era in grado di ingrandire i granelli di polvere lunare.\nL'esperimento sismico passivo lasciato sulla luna funzion\u00f2 finch\u00e9 la linea di uplink smise di funzionare il 25 agosto 1969, mentre il 14 dicembre dello stesso anno la stessa sorte tocc\u00f2 a quella di downlink. Al 2018, l'esperimento Lunar Laser Ranging era ancora operativo.\nGiubileo della missione.\nIl 20 luglio 2004 la NASA festeggi\u00f2 il 35\u00ba anniversario dell'allunaggio e della missione Apollo 11 con una grande cerimonia commemorativa e con l'incontro, il giorno successivo, degli astronauti ancora in vita e dei pi\u00f9 importanti collaboratori del progetto alla Casa Bianca con l'allora Presidente degli Stati Uniti George W. Bush.\nQuarantesimo anniversario.\nDi nuovo il 20 luglio 2009, Armstrong, Aldrin e Collins furono invitati alla Casa Bianca dal presidente Obama, per festeggiare il 40\u00ba anniversario dell'allunaggio. TV e giornali hanno dedicato la giornata intera agli eroi della missione, e proprio in occasione dell'anniversario \u00e8 stato realizzato un film-documentario che ripercorre la storia dell'Apollo, \"Moonshot\". Alla Casa Bianca i tre astronauti hanno tenuto un discorso nel quale invitano il paese a mandare l'uomo su Marte.\nCinquantesimo anniversario.\nIl 10 giugno 2015, Bill Posey, membro del Congresso degli Stati Uniti, introdusse la risoluzione H.R. 2726 nella 114\u00aa sessione della Camera dei rappresentanti, che ordina la United States Mint di ideare e vendere delle monete commemorative placcate in oro e argento in occasione del cinquantenario dalla missione Apollo 11. Il 24 gennaio 2019, la United States Mint ha rilasciato le monete al pubblico tramite il suo sito. Il 1\u00ba marzo 2019 \u00e8 uscito in IMAX un documentario sull'Apollo 11, con delle riprese originali del 1969 restaurate. Questo documentario \u00e8 stato distribuito negli Stati Uniti l'8 marzo 2019 ed \u00e8 stato distribuito in Italia nei giorni 9, 10, 11 del settembre 2019.\nNote.\n Questa voce include materiale in pubblico dominio proveniente dal sito o da documenti della National Aeronautics and Space Administration."}
{"id": "54705", "revid": "148933", "url": "https://it.wikipedia.org/wiki?curid=54705", "title": "Traduzioni dell'Iliade", "text": "L'Iliade, poema attribuito \u2013 assieme all\"'Odissea\" \u2013 al poeta greco Omero, ha conosciuto nei millenni copiosi tentativi compiuti per proporlo nelle varie lingue. Per Alexander Pope, il pi\u00f9 grande traduttore moderno del poema, l'opera di Omero \u00e8 un paradiso selvatico dove, se non riusciamo a scorgerne tutte le bellezze distintamente come in un giardino ben pettinato, \u00e8 solo perch\u00e9 esse sono infinite; \u00e8 un vivaio straripante che contiene i semi e i germogli di ogni specie. La storia delle versioni dell'Iliade affonda nell'antichit\u00e0 classica, e presenta in questa sede un carattere riassuntivo, non tenendo conto di molte traduzioni, ignorate gi\u00e0 al loro apparire.\nPresso i Romani.\nLa fortuna dell'\"Iliade\" presso i romani non fu certo inferiore a quella dell\"'Odissea\". Le prime versioni delle quali ci sia giunta notizia sono quelle di due poeti preneoterici: Gneo Mazio e Ninnio Crasso. Furono composte nei primi decenni del I secolo a.C. quando la tecnica esametrica stava abbandonando la durezza enniana per portarsi verso le squisitezze della matura metrica romana.\nNella prima met\u00e0 del I secolo d.C., Accio Labeone volle seguire un metodo filologico, traducendo il poema parola per parola, seguendo pi\u00f9 l'ordine dei vocaboli che non il senso. Il suo tentativo fu accolto con disprezzo, testimoniato da Persio nella prima delle sue \"Satire\". Fu invece molto pi\u00f9 gradito il tentativo di Polibio, il liberto di Claudio, che tradusse liberamente Omero in latino e Virgilio in greco, dando prova di padronanza di entrambe le lingue e di un vivo senso dell'epica classica, tanto da meritare le lodi di Seneca.\nNonostante tutto, il problema della traduzione, sull'esempio di Livio Andronico per l'\"Odissea\", rimase insoluto. \nFinalmente, nella seconda met\u00e0 del I secolo, la scuola romana ebbe ci\u00f2 che cercava: l'\"Iliade latina\" (\"Ilias Latina\").\nL'autore della versione \u00e8 ignoto, anche se da alcuni attribuita a Silio Italico. Ma non \u00e8 un gran problema ignorare l'autore di quest'opera, che era quasi certamente un maestro di scuola e un modesto versificatore, che non si pose n\u00e9 problemi di filologia n\u00e9 di forma: egli inizi\u00f2 l'opera con l'intento di darne una epitome, ma dopo 500 versi gli manc\u00f2 la lena, terminando in fretta l'opera, anche a scapito dell'organicit\u00e0; i primi cinque libri, hanno pressoch\u00e9 lo stesso numero di versi dei rimanenti diciannove. \nLa fretta non gli imped\u00ec per\u00f2 di inserire alcune digressioni sulla discendenza di Enea, in omaggio, non tanto alla \"gens Iulia\", ma alla nobilt\u00e0 del popolo albano-romano.\nNonostante i difetti, l'opera incontr\u00f2 il favore dei grammatici che furono felici di proporre ai giovani discepoli questa nuova versione dell'\"Iliade\".\nQuesti suoi pregi di intento scolastico, fecero s\u00ec che fosse ancor pi\u00f9 apprezzata nel medioevo, quando il testo originale venne sempre pi\u00f9 perdendosi in occidente. \u00c8 questa versione che fece conoscere Omero a Dante Alighieri.\nNel tardo Medioevo.\nTra il 1358 ed il 1359, di passaggio a Padova, il monaco e letterato calabrese, di madrelingua greca, Leonzio Pilato, su incarico di Petrarca produce una prima, parziale, traduzione dell'Iliade in prosa latina (limitata probabilmente ai primi cinque libri). Tra il 1360 ed il 1362, trasferitosi a Firenze, lo stesso Pilato, su incarico di Boccaccio, completa la traduzione integrale, in prosa latina, dell'Iliade e dell'Odissea.\nNel Rinascimento.\nIl Rinascimento favor\u00ec, con la riappropriazione della lingua greca, le traduzioni dei poemi omerici. Nel XV secolo numerosi autori tradussero in latino singoli libri dell'\"Iliade\", tra questi: Leonardo Bruni, Carlo Marsuppini, Lorenzo Valla e Angelo Poliziano, il quale diede una mirabile versione in esametri di quattro libri.\nNel Cinquecento Andrea Divo di Capodistria tradusse il poema in latino e Crist\u00f3bal de Mesa in spagnolo. Il primo tentativo di traduzione in italiano \u00e8 di Francesco Gussano: egli si ferma al Libro I, reso in endecasillabi, stampato a Venezia nel 1544. Paolo La Badessa traduce i primi cinque libri, stampati a Padova nel 1564. Nel 1604 il gesuita Costanzo Pulcarelli diede alle stampe una versione in esametri latini dei primi due libri.\nNel Seicento.\nLa prima traduzione integrale in italiano, in rima ottava, \u00e8 opera di Giambattista Tebaldi detto l'Elicona, pubblicata a Roma nel 1620. Federico Malipiero stampa a Venezia la prima versione integrale in prosa nel 1642.\nIn Inghilterra, appare la versione inglese di George Chapman, rimasta oscurata dal successo di quella di Alexander Pope nel Settecento. La prima parte \"Sette libri dell'Iliade di Omero, principe dei poeti\" (\"Seven Books of the Iliades of Homer, Prince of Poets\"), fu pubblicata nel 1598, mentre l'opera completa fu pubblicata nel 1609. L'autore traduce in versi in quattordici sillabe, riuscendo a conservare la misura dell'esametro greco. Al lavoro di Chapman il poeta John Keats dedic\u00f2 il sonetto \"On first looking into Chapman's Homer\".\nLa traduzione di John Dryden non fu felicemente portata a termine, mentre, nel 1674, apparve l'accurata versione di Thomas Hobbes.\nNel Settecento.\nL'Iliad di Alexander Pope (1715-1720) \u00e8 la pi\u00f9 importante traduzione in lingua moderna, per la straordinaria ricchezza verbale del poeta, che compensa largamente i non pochi errori interpretativi.\nIn Francia, Anne Dacier tradusse in prosa l'\"Iliade\" (1699). Altri autori cercarono di adattarla al gusto dei tempi, come Antoine Houdar de La Motte (1778).\nIn Italia, Anton Maria Salvini pubblic\u00f2 nel 1723 una traduzione integrale in versi sciolti. Nel 1736 il poeta e autore teatrale Scipione Maffei pubblic\u00f2 la traduzione dei primi due libri in versi sciolti italiani. Tra il 1769 e il 1770 fu pubblicata una traduzione in 4 volumi ad opera del gesuita Giuseppe Maria Bozzoli. Tra il 1786 e il 1791 Melchiorre Cesarotti pubblica una versione poetica dell'Iliade in endecasillabi, accompagnata da una traduzione letterale in prosa.\nIl celebre libertino Giacomo Casanova si cimenta nella traduzione dei primi 18 canti del poema: la sua versione in toscano in 3 tomi, in ottava rima, esce a Venezia tra il 1775 e il 1778; compare - senza data precisa, ma circa 1795 - una sua versione in dialetto veneziano.\nAppare anche la traduzione in dialetto lombardo-veneto dell'abate Francesco Boaretti, in ottava rima, nel 1788.\nNell'Ottocento.\nPer tutta la vita, Ugo Foscolo persegu\u00ec il progetto di tradurre il poema omerico, ma si risolse a pubblicare la versione del Libro I nel 1807, e il Libro III, sulla rivista \"Antologia\" nel 1821. Insoddisfatto dei tentativi, rimaneggi\u00f2 - spasmodicamente rifacendoli, abbandonandoli e disfandoli per tutta la vita - questi frammenti, prevalentemente dei primi dieci libri dell'Iliade, mai composti in una traduzione definitiva. \nPoi venne la fondamentale traduzione dell'Iliade di Vincenzo Monti. Intraprende il lavoro nel 1806, lo termina nel 1808, nel 1809 lo revisiona. La prima \"Iliade\" montiana, in endecasillabi, appare nel 1810, in due volumi (Bettoni, Brescia); la seconda edizione nel 1812, a Milano; la terza, 1815, a Napoli; poi pubblica nuove edizioni, sempre rivedute: 1816, 1820, 1825, 1826, fino all'edizione postuma del 1829 che accoglie le ultime volont\u00e0 del traduttore. L'impresa del Monti entr\u00f2 definitivamente nel canone letterario italiano, trovando analogie con la versione di Pope: Monti tiene a mente l'opera dei precedenti traduttori ricreando un'immagine ideale che si adatta al gusto settecentesco. La semplicit\u00e0 omerica si perde sotto la retorica eroica. Non spezza artificiosamente l'armonia, ma crea mosse melodrammatiche, facendo pensare ai solenni gesti degli antichi eroi dipinti da Jacques-Louis David. Madame de Sta\u00ebl celebrer\u00e0 l'ammirazione pressoch\u00e9 universale in Italia e all'estero della versione di Monti con le seguenti parole: \u00abPersonne ne traduira plus l'Iliade, apres lui\u00bb; anche Giosu\u00e8 Carducci apprezzer\u00e0 la traduzione. Su una posizione critica fu Ugo Foscolo, che ironizz\u00f2 su Monti chiamandolo \"gran traduttor dei traduttor d'Omero\".\nFra le numerose traduzioni susseguitesi in Europa, merita menzione quella di Leconte de Lisle, pubblicata nel 1866. Notevole la pura eleganza del verso, che per\u00f2 mortifica nella sua freddezza l'epico vigore della poesia omerica.\nAnche in Germania fiorirono studi omerici, con traduzioni dell'\"Iliade\" da parte di Friedrich Leopold Stolberg (1778), Johann Jacob Bodmer e Johann Heinrich Vo\u00df. Quest'ultima versione, fedele e scolastica, ebbe notevole successo.\nNel 1870, William Cullen Bryant pubblic\u00f2 una traduzione integrale dell'\"Iliade\", seguita due anni dopo da quella dell'\"Odissea\".\nNel Novecento.\nIn Italia, compaiono le versioni in prosa di Nicola Festa del 1923 e quella in esametri di Ettore Romagnoli del 1924, ancorata ai toni montiani, e ristampata spesso fino alla met\u00e0 del XX secolo. Oggi, entrambe non sono pi\u00f9 usate, ma godono di importanza storica. Manlio Faggella pubblica una traduzione in versi esametri nel 1923-24. Nel 1944 esce per \"Sansoni\" la traduzione incompleta di Jolanda De Blasi, in prosa ritmica.\nDal secondo Dopoguerra si segnala un'esplosione delle traduzioni: la prima a cimentarsi \u00e8 Rosa Calzecchi Onesti per Giulio Einaudi Editore - su sollecitazione di Cesare Pavese, a sua volta dietro suggerimento di Mario Untersteiner - pubblicando nel 1950 nella collana I Millenni una versione alineare con righi di prosa ritmica al posto dei versi (tuttora ristampata nei tascabili); sempre nel 1950, appare la versione poetica in endecasillabi di Guido Vitali, per Paravia, pubblicata nel 1953 da Mondadori.\nGiuseppe Tonna presenta una versione in prosa per Garzanti nel 1974. \nUna versione in prosa di Maria Grazia Ciani esce da Marsilio Editori nel 1990 (anche nei Classici UTET); un'edizione riveduta dalla Ciani compare nel 2003 sempre per Marsilio. \nGiovanni Cerri offre una versione alineare nei Classici Rizzoli nel 1996 (ora in BUR). \nGuido Paduano pubblica una traduzione in versi liberi nella Biblioteca della Pl\u00e9iade nel 1997 con un commento di Maria Serena Mirto, che vengono riproposti nel 2012 nei Millenni Einaudi.\nMario Giammarco traduce l'Iliade per Newton Compton nel 1997.\nIn francese l'edizione di riferimento \u00e8 probabilmente quella di Paul Mazon. Sono spesso ristampate anche le versioni di Eug\u00e8ne Lasserre (prima ed. 1942), Victor B\u00e9rard (prima ed. 1965) e di Bruno R\u00e9my (1990). In inglese, quelle di Martin Hammond (Penguin Classics - in prosa - 1987), Richmond Lattimore (1951), Robert Fagles (1990), Robert Fitzgerald (1974 - ripresa nel 1998 dalla Oxford University Press).\nIl grande classicista Martin West cura per la Bibliotheca Teubneriana (vol. I-II, 1998-2000) un'edizione innovativa del poema: operando una selezione di manoscritti (16 esemplari citati costantemente pi\u00f9 6 occasionalmente), sfrutta l'imponente numero di 840 papiri inediti e un regesto pi\u00f9 ampio che in passato, risalente fino al IX secolo a.C.; l'impresa \u00e8 integrata da un volume di studi critico-testuali. Partendo dal presupposto che Omero sia stato l'autore dell'Iliade, West si cimenta nell'impresa di restituire il testo originale, anzi l'ultima versione, eliminando le interpolazioni di rapsodi e aedi, le numerose corruttele, restituendo in ambito ortografico forme inattestate dai manoscritti medievali o dai papiri, basandosi sui progressi della dialettologia greca e la propria perizia critica.\nNel XXI secolo.\nFra le traduzioni recenti si segnalano: Daniele Ventre (Mesogea) offre una versione in esametri italiani (2010); Dora Tomasone Marinari (La lepre - 2010). L'ultima traduzione dell\"'Iliade\" in italiano, quella del grecista Franco Ferrari, appare negli Oscar Classici Mondadori nel maggio 2018.\nIn lingua francese una nuova traduzione, dopo quasi venti anni di lavoro, \u00e8 quella di Philippe Brunet (\u00c9ditions du Seuil, 2010)."}
{"id": "54715", "revid": "2128848", "url": "https://it.wikipedia.org/wiki?curid=54715", "title": "Triangolo (strumento musicale)", "text": "Il triangolo \u00e8 uno strumento musicale a percussione e a suono indeterminato, della famiglia degli idiofoni. \u00c8 costituito da una barretta di metallo, di solito acciaio per gli strumenti moderni, piegata a forma di triangolo. Uno degli angoli rimane aperto, con le estremit\u00e0 della barretta che non si toccano, quindi il tono dello strumento non \u00e8 definito. \nNormalmente questo viene sospeso da uno degli altri angoli con un pezzo di gomma o un filo sottile di nylon, lasciandolo libero di vibrare. Di solito viene percosso con una piccola bacchetta di metallo, emettendo cos\u00ec un suono dal tono alto, squillante. \nIl tono pu\u00f2 essere variato smorzando con la mano le vibrazioni con forza e in punti variabili in base all'effetto desiderato.\nLe origini dello strumento non sono note, ma diversi dipinti del medioevo raffigurano lo strumento suonato da angeli, ci\u00f2 fa ritenere che in qualche modo questo fosse utilizzato per i servizi liturgici nelle chiese in quel periodo. \nAltri dipinti lo raffigurano utilizzato da musicisti popolari."}
