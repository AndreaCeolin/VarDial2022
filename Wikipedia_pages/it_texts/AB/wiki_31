{"id": "49437", "revid": "297059", "url": "https://it.wikipedia.org/wiki?curid=49437", "title": "Chiesa di Santa Maria in Organo", "text": "La chiesa di Santa Maria Assunta, meglio conosciuta con il nome di chiesa di Santa Maria in Organo, \u00e8 un luogo di culto cattolico che sorge nel quartiere di Veronetta a Verona; si tratta di una chiesa parrocchiale facente parte del vicariato di Verona Centro nell'omonima diocesi.\nStoria.\nL'abbazia benedettina di Santa Maria in Organo (il cui appellativo \u00e8 derivato da una torre chiamata \"Organum\" situata nei pressi del complesso, ospitante un orologio funzionante con un meccanismo azionato ad acqua) venne fondata nell'VII secolo, molto probabilmente tra il 650 e il 664, da Lupo, duca del Friuli, e per questo fin dalle origini essa fu soggetta al patriarca di Aquileia invece che al vescovo di Verona. Vista l'importanza del monastero intorno al 720 il re longobardo Liutprando gli concesse il privilegio di ripatico sul fiume Adige mentre pochi anni dopo, nel 751, il conte del Friuli lo benefici\u00f2 della costruzione di uno xenodochio, che si aggiunse a un altro gi\u00e0 in possesso dell'abbazia. Tra il IX ed il XII secolo essa estese ancor di pi\u00f9 i propri possedimenti grazie a donazioni e acquisti di terreni e chiese nel contado e in citt\u00e0, tra cui quelle di San Siro e di Santa Maria Antica. L'antico edificio chiesastico venne per\u00f2 ricostruito in stile romanico dopo il catastrofico terremoto del 1117 e riconsacrato nel 1131; dell'edificio pi\u00f9 antico sono sopravvissuti solo alcuni frammenti nella cripta della chiesa.\nNella seconda met\u00e0 del XIII secolo, con l'arrivo al potere della famiglia scaligera e la nascita della Signoria, il monastero visse un periodo poco fortunato, in particolare gli furono espropriati numerosi terreni in zone che erano politicamente o militarmente strategiche per la Signoria, anche se alcuni di questi possedimenti furono recuperati in un secondo momento. Nel 1423, ormai conclusa l'esperienza scaligera e iniziata quella veneziana, il monastero pass\u00f2 in commenda a prelati provenienti da Venezia, ma il periodo buio prosegu\u00ec e con i nuovi abati il patrimonio economico dell'abbazia diminu\u00ec ancor di pi\u00f9; solo l'arrivo dei Benedettini Olivetani su concessione di papa Eugenio IV del 1444 cambi\u00f2 le sorti di Santa Maria in Organo. Il compito che spett\u00f2 agli Olivetani non fu per\u00f2 facile e dovettero far ricorso a una amministrazione straordinaria per poter risanare le finanze del monastero, che tra l'altro abbisognava di importanti lavori di ristrutturazione a causa dei diversi anni di incuria che aveva subito.\nI nuovi amministratori diedero presto avvio ad uno dei pi\u00f9 grandi cantieri di quegli anni in citt\u00e0 per la trasformazione e rinnovamento delle strutture che componevano il monastero, che da l\u00ec a poco pi\u00f9 di un secolo avrebbe assunto l'aspetto rinascimentale che conserva tutt'oggi. Nel 1472 il refettorio e il chiostro maggiore erano gi\u00e0 ultimati, mentre la chiesa venne riedificata tra il 1481 e la fine del secolo. Nel 1518 ci fu la costruzione del chiostro minore e della sala capitolare, probabilmente su progetto dell'architetto Francesco da Castello, mentre il campanile, eretto tra il 1495 e il 1533, venne disegnato e iniziato da fra' Giovanni da Verona ma portato a compimento da Francesco da Castello. Negli stessi anni fra' Giovanni realizz\u00f2 anche le famose tarsie lignee che decorano coro e sagrestia, un complesso che dest\u00f2 da subito l'ammirazione di Giorgio Vasari che la defin\u00ec quella della chiesa la sagrestia la pi\u00f9 bella d'Italia. Tra il 1546 ed il 1592 fu infine realizzata l'attuale facciata su progetto del noto architetto Michele Sanmicheli, purtroppo rimasta incompleta. Alla fine di tutti questi cantieri, della chiesa di epoca romanica erano sopravvissuti solamente la parte superiore della facciata, una porzione della navata centrale (che fu sopraelevata durante i lavori rinascimentali) e delle fiancate.\nIl monastero continu\u00f2 a dipendere dal Patriarcato di Aquileia fino al 1762, anno della sua soppressione, tuttavia gli Olivetani tennero l'abbazia di Santa Maria in Organo fino al 1806, anno in cui vennero a loro volta soppressi e il complesso demaniato tramite decreto napoleonico: essi rimasero un ultimo anno prima di trasferirsi nel monastero di San Benedetto a Padova. La chiesa divenne cos\u00ec semplice parrocchia e affidata al clero diocesano. Infine, dopo la terribile esondazione dell'Adige del 1882, si realizzarono lungo il fiume numerose opere idrauliche tra cui la chiusura del canale dell'Acqua Morta, che scorreva proprio di fronte alla chiesa e che caus\u00f2 una notevole trasformazione dello spazio che fronteggia il complesso.\nDescrizione.\nIl complesso monastico si \u00e8 affacciato, fino alla fine dell'Ottocento, sul canale dell'Acqua Morta, disegnando con la piazzetta antistante un luogo caratteristico della \"Verona d'acqua\", che fin dalla sua fondazione aveva vissuto uno stretto legame con il suo fiume. Proprio di fronte alla facciata si trovava un ponte che attraversava il canale e dava accesso all'Isolo, una vera e propria isola fluviale, mentre alle spalle del complesso correva l'antica via Postumia. Dopo i lavori idraulici di fine Ottocento l'aspetto \u00e8 molto cambiato, in quanto il canale \u00e8 stato interrato, il ponte demolito e di fronte alla chiesa si apre una lunga piazza carrabile. \nIl prospetto principale della chiesa, forse ispirato al tempio malatestiano di Rimini, \u00e8 composto di due parti facilmente distinguibili: la parte superiore in corsi alternati di conci di tufo e mattoni di laterizio, caratterizzata da un'ampia finestra semicircolare e da una cornice ad archetti pensili, che corrisponde alla facciata di epoca romanica; nella parte inferiore, invece, la facciata rinascimentale progettata da Michele Sanmicheli, con tre grandi fornici a tutto sesto in marmo bianco separati da colonne e pilastri.\nLungo il lato del presbiterio si erge invece la torre campanaria a pianta quadrata, con il fusto in mattoni faccia a vista e scandito da tre cornici marcapiano. Pi\u00f9 in alto la cella campanaria, su cui si aprono ampie bifore a tutto sesto sormontate da un occhio e su cui si imposta un tamburo ottagonale sovrastato da un cupolino di copertura.\nLa pianta della chiesa \u00e8 a croce latina, con il piedicroce a tre navate separate da due file di quattro archeggiature che si impostano su massicce colonne; la chiesa prosegue con un transetto rialzato di sei gradini e oltre questo trovano posto un presbiterio protetto da balaustra e un coro absidiato poligonale, a cinque lati. La navata centrale e il presbiterio sono coperti da volta a botte, le navate laterali da volte a crociera, i bracci del transetto sono coperti da volte a crociera su cui sono dipinti gli \"Evangelisti\", a sinistra, e i \"Quattro Dottori della Chiesa occidentale\", a destra, opere di Domenico Morone, mentre la crociera del transetto \u00e8 coperta da una volta a ombrello impostata su base quadrata suddivisa in dodici spicchi.\nLungo i fianchi del piedicroce si trovano quattro cappelle per lato: sul lato sinistro vi sono la cappella della Madonna del Rosario (o Da Lisca), la cappella del Crocefisso (o Dal Pozzo), la cappella della Vergine (o Giusti) e la cappella di San Nicola da Bari; sul lato destro la cappella di Sant'Antonio da Padova (o Maffei), la cappella di Maria Ausiliatrice (o Alcenago), la cappella di San Giuseppe e la cappella di San Michele Arcangelo. Ulteriori due cappelle si trovano al termine dei bracci del transetto, di cui quella di sinistra dedicata al Beato Bernardo Tolomei e quella di destra a San Francesca Romana; infine le ultime due si trovano ai lati del presbiterio, a sinistra quella di San Benedetto e a destra quella di Sant'Elena. Ai lati del presbiterio vi sono inoltre due grandi tele realizzate da Paolo Farinati, mentre superato l'altare maggiore si trova il coro ligneo in noce scuro, intagliato e intarsiato, realizzato da fra' Giovanni da Verona, con al centro la pala dell\"Assunta\" di Giacinto Brandi, realizzata nel 1672.\nLa chiesa presenta una cripta, corrispondente alla crociera del transetto e al presbiterio della chiesa superiore, a pianta rettangolare e con tre navate coperte da volte a crociera, tranne la zona del presbiterio che \u00e8 a sviluppo poligonale e coperto da una volta a ombrello. Sul lato settentrionale del presbiterio della chiesa superiore si trova invece l'ambiente della sagrestia, ad aula unica rettangolare conclusa con una piccola abside quadrangolare, dove si trova un dipinto la raffigurante l\"Estasi di San Francesco d'Assisi\" di Alessandro Turchi, realizzata nel 1644. L'ambiente, coperto da una volta a botte lunettata, \u00e8 caratterizzato nella parte sommitale della parete da un ciclo pittorico realizzato da Francesco Morone, con ritratti di papi e altri importanti personaggi che fecero parte dell'ordine benedettino, tra cui alcuni dogi della repubblica di Venezia, mentre in basso si trovano un armadio ligneo con cassapanca e sulla parete opposta una spalliera in noce intagliata e intarsiata, capolavoro di fra\u2019 Giovanni realizzato tra il 1519 e il 1523."}
{"id": "49442", "revid": "773636", "url": "https://it.wikipedia.org/wiki?curid=49442", "title": "Enigmistica", "text": "L'enigmistica \u00e8 l'arte di comporre e/o risolvere enigmi e altri tipi di giochi basati sulla scoperta di parole e significati nascosti. Nel caso della composizione si parla pi\u00f9 propriamente di enigmografia. Il termine deriva dall'enigma inteso come indovinello di tipo complesso e poetico, concetto esistente gi\u00e0 dall'antichit\u00e0; dal XIX secolo l'enigmistica moderna si \u00e8 estesa a comprendere diverse centinaia di tipi di giochi, con regole precise. Ci sono due grandi gruppi di giochi enigmistici: quelli poetici o letterari, basati su frasi, parole e lettere, e quelli grafici o figurati, basati anche o soltanto su immagini.\nStoria dell'enigmistica.\nAntichit\u00e0.\nStoricamente il primo tipo di enigma che \u00e8 apparso \u00e8 l'indovinello, che rappresentava pienamente il concetto classico di enigma: nascondere sotto un testo un significato che poteva essere semplicemente diverso ma anche a volte esoterico. Non per nulla sono noti i responsi degli oracoli, studiati attentamente per potere significare una cosa e il suo opposto: un esempio famoso \u00e8 dato dalla frase in latino \"ibis redibis non morieris in bello\", che a seconda di dove vengono messe le virgole pu\u00f2 significare \"andrai, tornerai, non morirai in guerra\" oppure \"andrai, non tornerai, morirai in guerra\".\nL'indovinello pi\u00f9 famoso dell'antichit\u00e0 \u00e8 certamente quello che la Sfinge pose ad Edipo: \"Qual \u00e8 l'animale che al mattino avanza con quattro zampe, a mezzod\u00ec procede con due e quand'\u00e8 sera cammina con tre?\" La risposta di Edipo, \"l'uomo, che da giovane cammina a quattro zampe, durante la sua et\u00e0 matura sulle due gambe e da vecchio ha bisogno del bastone\", costrinse la Sfinge a uccidersi. La parte che importa all'enigmista \u00e8 per\u00f2 la differenza tra il senso \"nominale\" del testo e quello \"nascosto\". \"Mattino\", \"mezzogiorno\" e \"sera\" non sono infatti i momenti della giornata, ma rappresentano le fasi della vita dell'uomo. Questa storia \u00e8 cos\u00ec importante per l'enigmistica che Edipo e Sfinge sono diventati nomi usuali tra gli appassionati.\nNella classicit\u00e0 l'indovinello poteva per\u00f2 anche essere impossibile da risolvere. La leggenda dice ad esempio che Omero mor\u00ec per la vergogna di non avere risolto l'indovinello di un gruppo di pescatori di Ios, che faceva \"Quello che noi abbiamo preso, l'abbiamo lasciato; quanto non abbiamo preso, ce lo portiamo\". La risposta erano le pulci che i pescatori si erano presi: quelle che erano riusciti a trovarsi addosso le avevano tolte, mentre le altre erano rimaste loro addosso. Un altro indovinello di questo tipo lo troviamo nella Bibbia, quando Sansone chiede ai filistei \"Dal divoratore \u00e8 uscito il cibo, e dal forte \u00e8 uscita la dolcezza\". La risposta era \"il leone che ho ucciso, e che nelle sue interiora aveva un favo di miele\": la soluzione in questo caso fu trovata con un aiuto esterno, ossia la moglie di Sansone.\nAnche nella tradizione latina l'indovinello ebbe un grande seguito, ma ci furono anche altri giochi enigmistici, spesso sotto forma di giochi di parole. Ad esempio Cicerone termin\u00f2 una sua lettera scrivendo \"Mitto tibi navem prora puppique carentem\", cio\u00e8 \"ti mando una nave senza prua e poppa\". Togliendo la \"prua\" e la \"poppa\", cio\u00e8 la prima e l'ultima lettera, della parola \"navem\" otteniamo il saluto \"ave\". Molto noto \u00e8 anche un palindromo, nella forma di un indovinello che \u00e8 un esametro latino:\nOccorre ricordare anche l'opera di Nestore di Laranda (III secolo d.C.) e Trifiodoro (V secolo d.C.), che rielaborarono rispettivamente l'Iliade e l'Odissea sotto forma di lipogramma, dove in ogni canto non veniva usata la lettera corrispondente nell'ordine alfabetico.\nMedioevo e Rinascimento.\nDurante il Medioevo la cultura scritta era molto limitata: non \u00e8 quindi difficile immaginare come ci siano rimasti ben pochi esempi di giochi enigmistici, e quelli che si trovano sono in latino. C'\u00e8 per\u00f2 un'eccezione: il cosiddetto indovinello veronese. Questo testo risale a un periodo tra l'VIII e il IX secolo, rinvenuto nel 1924 e attualmente presso la Biblioteca Capitolare di Verona, e recita, in una lingua di transizione tra latino e italiano:\nUna versione in italiano moderno \u00e8 pi\u00f9 o meno \"Si portava dietro i buoi, e arava dei bianchi campi; teneva un bianco vomere, e seminava un nero seme\". La soluzione dell'indovinello \u00e8 \"la scrittura\": i buoi sono le dita, i bianchi campi le pagine, il vomere la penna d'oca e il seme nero ovviamente l'inchiostro. Anche se c'\u00e8 chi, come Giampaolo Dossena, ritiene che questo non sia in realt\u00e0 un indovinello, bisogna dire che ci sono molti esempi di indovinelli simili nella tradizione popolare italiana.\nFacendo un salto di diversi secoli, arriviamo a Leonardo da Vinci, che lasci\u00f2 traccia scritta di un nuovo tipo di gioco: il rebus. Abbiamo otto fogli di rebus \"a specchio\", che si devono cio\u00e8 leggere da destra a sinistra come tutti i suoi scritti; occorre tenere a mente poi che le regole sono molto pi\u00f9 rilassate di quelle che abbiamo adesso, permettendo pronunce leggermente diverse. Due esempi:\nL'enigmistica italiana dal 1500 al 1700.\nGi\u00e0 con Leonardo si pu\u00f2 vedere l'inizio di un nuovo periodo per gli enigmi, che diventano pane per i denti dei letterati e dei poeti di corte. In pratica il gioco pi\u00f9 usato era l'indovinello, e le regole continuavano ad essere differenti da quelle attuali: non c'era insomma la differenza tra il senso apparente e quello reale, ma veniva direttamente descritto l'oggetto o il concetto da indovinare, anche se ovviamente il testo, poetico, cercava di usare termini che sviassero gli ascoltatori.\nLa prima raccolta di enigmi in lingua italiana apparve nel 1538: secondo lo stile logorroico del tempo era intitolata \"Sonetti giocosi da interpretare, sopra diverse cose, comunemente note\", ed era opera di un maniscalco senese, Angiolo Cenni, che aveva fondato la \"Congrega dei Rozzi\" e si faceva chiamare \"Il resoluto\". Quasi contemporaneo \u00e8 Gian Francesco Straparola, nato a Caravaggio verso la fine del XV secolo e vissuto tra Bergamo e Cremona. Si sa molto poco di lui: gi\u00e0 il cognome potrebbe essere uno pseudonimo. Nel 1550 in una prima edizione, e poi nel 1553 in una versione ampliata, lo Straparola pubblic\u00f2 a Venezia le \"Piacevoli notti\", una serie di fiabe e novelle ciascuna delle quali, tranne una, veniva conclusa da un enigma da risolvere. Molti di questi enigmi erano anche esplicitamente copiati da versioni che circolavano al tempo, e parecchi presentavano il soggetto in maniera che sembrava licenziosa. Non per nulla lo Straparola \u00e8 stato malvisto nella storia della letteratura italiana. Altre raccolte di quel periodo sono a nome di tale \"Madonna Daphne di Piazza\" e \"Damon Fido Pastore\", pseudonimi cui non si sa dare un nome.\nDopo una serie di altri enigmografi minori, si passa finalmente a un nome noto: Giulio Cesare Croce. L'autore di \"Bertoldo e Bertoldino\" scrisse due libri di enigmi: \"Notte sollazzevole di cento enigmi da indovinare, aggiuntovi altri sette sonetti del medesimo genere con le loro dichiarazioni nel fine\" (Bologna, 1594) e \"Seconda notte sollazzevole di cento enigmi da indovinare. Trattenimento nobile per ogni spirito gentile e virtuoso, aggiuntovi altri otto sonetti del medesimo genere\" (Bologna, 1601). Le opere, soprattutto la seconda, rivelano un trattamento che supera di molto le versioni popolari da cui gli enigmisti traevano lo spunto. Anche Michelangelo Buonarroti il Giovane (1568-1646), pronipote del pi\u00f9 noto omonimo, ha una produzione pi\u00f9 \"moderna\", per cos\u00ec dire, in cui si notano gi\u00e0 dei giochi di parole (il boccale \"divino\", o indicato come \"bocca\" e \"ale\"). Forse gli enigmi composti da Tommaso Stigliani sarebbero stati molto interessanti, ma la maggior parte di essi non c'\u00e8 giunta perch\u00e9 messa all'Indice a causa della licenziosit\u00e0. Merita per\u00f2 mostrare l'ottava relativa alle \"forbici\", un tema classico del tempo, per dare un'idea di come gli enigmi venissero proposti.\nGalileo usava gli anagrammi per indicare la priorit\u00e0 delle sue scoperte di corpi celesti permettendogli allo stesso tempo di non renderle immediatamente pubbliche. Per quanto riguarda il Seicento il nome di gran lunga pi\u00f9 importante \u00e8 quello del fiorentino Antonio Malatesti (1610-1672).\nIl Settecento.\nIl Settecento, almeno in Italia, continua a vedere il fiorire di poeti di corte. Gli enigmisti tendono a essere noti solamente per anagrammi, non necessariamente corretti: si prenda ad esempio \"Caton l'Uticense\", pseudonimo di Leone Santucci canonico nella chiesa di San Giovanni a Lucca. Come si vede, c'\u00e8 una T di troppo, ma magari la cosa era dovuta al non volersi fare riconoscere... Ad ogni modo, il suo libro, \"Enimmi di Caton l'Uticense lucchese\" uscito come prima edizione a Venezia nel 1689, contiene 142 enigmi tutti assolutamente casti. La sua opera \u00e8 molto interessante, perch\u00e9 per la prima volta si comincia a vedere utilizzata la dilogia, vale a dire l'uso della stessa parola con due significati distinti - uno poetico e l'altro relativo alla soluzione dell'enigma.\nAltro sacerdote enigmista \u00e8 il bolognese Giovanni Battista Tarroni (o Taroni), noto come \"Giovanni Statira Bottini\", che nel 1718 diede alle stampe nella sua citt\u00e0 i \"Cento nodi in rima\", scritti in ottave e saccheggiati a profusione dagli autori successivi. Il bastone dell'enigmistica stava per\u00f2 lasciando l'Italia, e nuovi giochi sarebbero apparsi.\nLa sciarada.\nNella seconda met\u00e0 del '700 in Francia nasce infatti la \"charade\", cio\u00e8 il gioco che noi chiamiamo sciarada. Il cambio di paradigma \u00e8 davvero epocale: dagli enigmi o indovinelli che raffigurano un oggetto, concreto o astratto che sia, si passa a una combinazione di lettere. Si pu\u00f2 obiettare che gli anagrammi erano gi\u00e0 noti: ma in effetti essi non venivano usati come giochi, ma solo per celare nomi o scoperte.\nLa prima rivista che apr\u00ec le porte alle sciarade fu il \"Mercure de France\", rivista di letteratura ed arte fondata nel 1789. Si tenga presente che nelle sciarade proposte non importava come le parole fossero scritte (gioco per l'occhio) ma come vengono lette (gioco per l'orecchio). Cos\u00ec un gioco poteva risolversi come \"Chat\" / \"Rade\" = \"Charade\". La seconda caratteristica importante \u00e8 che le varie parti della sciarada sono \"nominate\" all'interno del testo. Ecco un esempio con la combinazione di cui sopra:\nLetteralmente, \"Il mio primo \u00e8 un animale (il gatto), / il mio secondo \u00e8 un porto (la rada), / il mio tutto \u00e8 un gioco di spirito (la sciarada)\". In italiano, le tre parti si chiamano primo o primiero (comodo perch\u00e9 fa rima con intero, il nome per il tutto), e secondo.\nLe sciarade divennero cos\u00ec di moda da diventare addirittura un modo per passare le serate, con le cosiddette \"sciarade viventi\" che gli invitati dovevano alternativamente mimare o risolvere. Vi sono vari esempi letterari di sciarade viventi, che sono state descritte ad esempio da William Thackeray nel suo \"La fiera delle vanit\u00e0\".\nIn Italia, anche se le prime regole ufficiali relative alle sciarade apparvero nel 1835 a Venezia, gi\u00e0 nel 1816 il cavalier Enegildo Frediani pubblic\u00f2 a Roma un volume intitolato \"Sciarade, Logogrifi e Fredianesche\". Quest'ultimo gioco, cui Frediani assegn\u00f2 il proprio nome, aveva per\u00f2 regole prive di una chiara logica linguistica (del tipo \"date tre parole, una parte della prima e una della seconda messe insieme formano una parte della terza\"), e non ebbe fortuna. Ad esempio, la seconda parte di Marte con la prima parte di rosa forma la seconda parte di mistero. Pu\u00f2 essere comunque interessante notare che anche Victor Hugo propose qualche decennio dopo le \"charades \u00e0 tiroirs\", sciarade a cassetti, sullo stesso principio.\nL'enigmistica moderna.\nIl passaggio all'enigmistica moderna si ha quando si iniziano a dare delle regole precise per i giochi enigmistici, che tendono sempre pi\u00f9 ad essere per l'occhio e non per l'orecchio. Ad esempio, \"cieli\" - \"elci\" \u00e8 un anagramma per l'orecchio, visto che entrambe le parole hanno gli stessi fonemi (/t\u0283/; /\u025b/; /l/; /i/); ma un gioco che abbia questa soluzione viene ormai irrimediabilmente bollato come \"sbagliato\".\nOccorre anche tener presente che in nazioni come la Francia questa regola \u00e8 leggermente rilassata, anche perch\u00e9 la lingua si presta agli omofoni pi\u00f9 dell'italiano, e quindi gli enigmisti locali non vogliono privarsi di una fonte di giochi.\nL'Ottocento.\nIl XIX secolo vide la nascita delle prime riviste di enigmistica. Ad essere pi\u00f9 precisi in Francia il \"Magasin \u00e9nigmatique\" fece uscire il primo numero nel 1767, mentre in Italia gli enigmi venivano ancora confinati nelle ultime pagine degli almanacchi, raccolte annuali contenenti una serie di informazioni utili inframmezzate da aneddoti e appunto giochi enigmistici. Man mano per\u00f2 anche in Italia l'enigmistica cominci\u00f2 ad avere un certo qual seguito, e le riviste si adeguarono, iniziando quel processo che avrebbe portato la scuola italiana a primeggiare.\nPunto focale della transizione possono essere considerati gli almanacchi pubblicati annualmente dalla tipografia milanese Silvestri: \"L'Aguzza-Ingegno\" dal 1821 al 1831, e \"Il Nuovo Sciaradista\" dal 1832 al 1840. Nell'ultimo anno di pubblicazione, oltre a sciarade, indovinelli, anagrammi, logogr\u00ecfi, apparve anche quello che allora venne definito \"purisillabo\", e che oggi chiameremmo \"scarti iniziali successivi\" con la soluzione \"Casino-Asino-Sino-Ino-No\". Occorre tra l'altro ricordare che si era molto meno rigidi nell'ammettere le parole chiave: una sciarada poteva contenere nomi propri o voci verbali coniugate, e soprattutto commettere il peccato fatale: l'identit\u00e0 di etimologia tra una parte e il tutto, come in \"mani-cure\".\nIl 1875 segn\u00f2 la nascita della rivista torinese \"La gara degli indovini\", che continu\u00f2 le pubblicazioni per quindici anni arrivando anche a tirare 10000 copie, e che pu\u00f2 dirsi a buon titolo la prima importante rivista enigmistica (la prima fu infatti \"L'Aguzzaingegno\", pubblicata a Milano nel 1866). La qualit\u00e0 dei giochi era ancora mediocre, vista con gli occhi moderni; ma indubbiamente stava nascendo la casta degli enigmisti, con i loro riti - primo tra tutti l'uso di uno pseudonimo, non si sa se per volere nascondere tale lato ludico della loro identit\u00e0 oppure per rafforzarlo ancora di pi\u00f9 - e anche le prime scissioni all'interno della comunit\u00e0. Nascono nuovi tipi di sciarade. Abbiamo cos\u00ec la \"sciarada a pompa\" e la \"sciarada dell'avvenire\", che oggi definiremmo entrambe sciarade a frase: \"Ad empi mento/Adempimento\"; e i \"non-rebus\", oggi frasi a sciarada, di cui un esempio allora proposto fu \"L'O zio \u00e8 padre del Vi zio/L'ozio \u00e8 padre del vizio\".\nNel 1877 appaiono le prime crittografie, a firma di Pio Alberto Visoni che le pubblic\u00f2 sulla \"Gara degli indovini\" e sul piacentino \"L'aguzzaingegno\", dando loro in quest'ultima sede il nome di \"rebus dell'avvenire\". Nacquero anche le \"parole angolari\", schemi 4x4 di parole che potevano indifferentemente essere lette da sinistra a destra o dall'alto in basso, e che venivano definite con una quartina. Tale gioco fu assai sviluppato da Demetrio Tolosani, che non usava ancora lo pseudonimo di \"Bajardo\". Ma le riviste dedicate all'enigmistica proliferavano: negli ultimi tre decenni del secolo se ne contarono almeno una cinquantina, anche se la maggior parte di esse ebbe una vita davvero effimera. Questa effervescenza fece per\u00f2 nascere molti nuovi tipi di gioco. Francesco Predola (\"Il Tarlo\") defin\u00ec le \"parole incastrate\", il gioco che oggi si chiama incastro; \"L'aguzzaingegno\" present\u00f2 gli antipodi, i cambi di antipodo, i falsi cambi di genere, e due nuovi tipi di sciarada, l'alterna e l'incatenata, oltre a definire formalmente il termine macrologia. Si videro inoltre i primi indizi del salto di qualit\u00e0 che sarebbe avvenuto nel secolo seguente, con una maggiore attenzione alla forma dei giochi, un nuovo tentativo di definirli, e infine nel caso dei rebus la decisione di racchiudere tutte le parti della frase risolutiva in una vignetta unitaria, senza semplicemente giustapporre le immagini.\nSchemi diagrammatici, sinonimici, a doppio senso.\nLa fine del secolo port\u00f2 anche a una serie di novit\u00e0 nel formato con cui venivano esposti i giochi enigmistici. Abbiamo visto come inizialmente l'oggetto da trovare era indicato in prima persona o al limite in terza persona nell'indovinello; all'apparire della sciarada, prima in Francia e da l\u00ec importate in Italia, apparvero le definizioni per cos\u00ec dire \"logiche\" (\"primo\" o \"primiero\", \"secondo\" o \"altro\", \"intiero\" o \"tutto\" o \"totale\"), in quello che viene chiamato lo schema grammaticale. Ma anche questo secondo schema limitava lo stile di scrittura, e risultava scomodo nella creazione di nuovi giochi dove la relazione tra le parti non era cos\u00ec chiara come nella sciarada. Se si ha uno scarto, ad esempio, che termini si potrebbero usare? Forse \"lordo\" e \"netto\"? Apparvero cos\u00ec quasi contemporaneamente due nuovi tipi di esposizione che vengono ancora oggi adoperati nelle riviste enigmistiche \"popolari\".\nNello schema diagrammatico le parole da ricavare sono inserite direttamente nel gioco, ma vengono \"nascoste\", sostituendone le lettere con una serie di incognite; le pi\u00f9 usate sono \"x\", \"y\", \"z\". In questo modo, il testo del gioco, una volta risolto, \u00e8 sicuramente pi\u00f9 lineare: per\u00f2 il solutore ha tutta una serie di aiuti in pi\u00f9. Sa infatti qual \u00e8 la lunghezza delle varie parti della risposta - si ricordi che allora non era in uso indicarla - e spesso pu\u00f2 anche scoprire il genere della parola incognita e persino le ultime sue lettere, nel caso essa fosse in fin di riga e rimasse con un'altra parola.\nLo schema sinonimico rifugge dalle incognite, e presuppone invece che ogni singola parte della risposta sia sostituita da un suo sinonimo. In questo modo \u00e8 possibile creare giochi la cui lunghezza sia estremamente breve: una sciarada pu\u00f2 essere descritta addirittura in un solo verso. La nascita di questo metodo \u00e8 convenzionalmente assegnata a Urbano Bocchini (\"Gastone di Foix\"), che compose una sciaradina di un solo verso:\nLa soluzione \u00e8 \"Rosa/Rio = Rosario\", e si pu\u00f2 notare la maggior scorrevolezza rispetto al sistema grammaticale, che avrebbe avuto\no a quello diagrammatico:\nL'\u00e9lite degli enigmisti snobb\u00f2 per\u00f2 anche tale metodo, o meglio lo strinse in lacci e lacciuoli tali da renderlo francamente arduo da comporre. Ad esempio, mentre era considerato lecito scrivere \"Po\" per indicare la parola \"fiume\", il contrario era considerato assolutamente errato.\nSolo negli anni venti si afferm\u00f2 lentamente quello che ancora oggi \u00e8 il sistema principale di esposizione dei giochi enigmistici: il metodo a doppio soggetto. In esso, la composizione deve avere un significato letterale che appare a prima vista e che corrisponde con il titolo dato al componimento - altra novit\u00e0: in precedenza i titoli erano molto rari, e spesso si limitavano a un punto interrogativo \"?\". A una lettura pi\u00f9 approfondita, per\u00f2, le stesse parole accennano a un altro significato, che \u00e8 la soluzione reale. . Ecco due indovinelli molto noti, che mostrano il funzionamento del metodo. Il primo, di \"Turandot\" (Danilo Berchielli), \u00e8\nLa soluzione \u00e8 il \"pane\". Infatti appare tutti i giorni (\"quotidiano\") sulle tavole, ed \u00e8 fatto di grano, cio\u00e8 \"di gran(o) formato\".\nIl secondo indovinello, del \"Mancino\" (Cesare Farina), \u00e8 ancora pi\u00f9 virtuosistico:\nIn questo caso la soluzione mostra ancora di pi\u00f9 l'abilit\u00e0 nel rivoltare il significato, e persino la forma grammaticale, delle parole utilizzate. Nel senso reale, \"mezzanotte\" \u00e8 il nord; \"fino\" non \u00e8 una preposizione, ma un aggettivo che si riferisce ad \"ago\"; e le \"mutande rotte\" non sono sostantivo e aggettivo, ma un gerundivo che si appoggia a un sostantivo (\"le rotte che devono essere mutate\"). A questo punto si capisce che la soluzione \u00e8 la \"bussola\".\nNel caso di giochi che richiedano la composizione di pi\u00f9 vocaboli, o la trasformazione di un vocabolo in un altro, i puntini di sospensione vengono utilizzati per separare le definizioni, come nella seguente sciarada (5, 5 = 10):\nLa nascita del cruciverba.\nIl piccolo ambiente enigmistico era impegnato in diatribe teoriche, e le riviste fiorivano e sfiorivano. Si possono ricordare la \"Diana d'Alteno\" fondata da Demetrio Tolosani (\"Bajardo\") e uscita tra il 1891 e il 1944, \"La Corte di Salomone\" tra il 1901 e il 1958, \"Penombra\" fondata nel 1920 dal forlivese Eolo Camporesi (\"Cameo\"), e ancora pubblicata. Venne anche creata un'associazione: la S.F.I.N.G.E., Societ\u00e0 Fra Iniziati Nei Giochi Enigmistici (o, latinamente, \"Sodalicium Fecunditatis Ingeniorum Nobili Gaudio Eliciendae\"). Ma l'enigmistica classica doveva conoscere la spietata concorrenza di un nuovo gioco \"americano\", il cruciverba.\nEccettuati il quadrato magico \"sator arepo tenet opera rotas\" e le \"parole incrociate\" di Giuseppe Airoldi (un semplice quadrato 4x4 pubblicato nel 1890), il cruciverba fu inventato da un giornalista di Liverpool, Arthur Wynne, che lo pubblic\u00f2 nel numero natalizio del 1913 del supplemento al quotidiano statunitense \"World\". La trovata chiave fu l'inserimento delle caselle nere, che aumentarono enormemente il numero di schemi costruibili.\nPer una decina d'anni il gioco vivacchi\u00f2; poi, di colpo, il successo gli arrise, e fu esportato anche in Europa. Il primo schema italiano apparve nel 1925 sulla \"Domenica del Corriere\", mentre nel 1932 nasceva la rivista \"La Settimana Enigmistica\". La reazione degli enigmisti classici italiani fu quasi rabbiosa: Tolosani, ad esempio, lo qualific\u00f2 \"imbecilloso, con esempi da schiaffi e spropositi da can barbone\"."}
{"id": "49443", "revid": "599013", "url": "https://it.wikipedia.org/wiki?curid=49443", "title": "Cj", "text": ""}
{"id": "49445", "revid": "599013", "url": "https://it.wikipedia.org/wiki?curid=49445", "title": "Ck", "text": ""}
{"id": "49450", "revid": "125828471", "url": "https://it.wikipedia.org/wiki?curid=49450", "title": "Minnesota Timberwolves", "text": "I Minnesota Timberwolves sono una delle trenta squadre di pallacanestro che militano nel massimo campionato professionistico americano, la National Basketball Association.\nI Timberwolves sono la terza franchigia professionistica di pallacanestro con sede a Minneapolis e l'ultima NBA dopo il trasferimento dei Minneapolis Lakers a Los Angeles all'inizio degli anni sessanta. Le altre due, i Minnesota Muskies e i Minnesota Pipers erano membri della American Basketball Association.\nStoria della franchigia.\n1989-1995: i primi anni nella NBA.\nIl basket professionistico torna a Minneapolis nel 1987 quando la NBA decide di inserire due nuove squadre nella sua rosa (l'altra \u00e8 Orlando). I Timberwolves debuttano il 3 novembre 1989 perdendo in casa dei Seattle SuperSonics 106-94. Cinque giorni dopo faranno il loro debutto casalingo perdendo contro i Chicago Bulls di Michael Jordan e Scottie Pippen 96-84. Solo due notti dopo i Minnesota otterranno finalmente la loro prima vittoria battendo i Philadelphia 76ers guidati da Charles Barkley il 10 novembre. La stagione si chiuder\u00e0 con un record che \u00e8 tuttora imbattuto, pi\u00f9 di un milione di spettatori durante tutto il campionato nel vecchio Hubert H. Humphrey Metrodome. I Timberwolves guidati da Tony Campbell con 23 punti di media finirono la loro stagione d'esordio con un record 22-60, all'ultimo posto nella Midwest Division.\nNella stagione successiva, con un nuovo palazzetto da 19\u00a0000 posti, il Target Center, e un nuovo allenatore, vincono 29 partite ma solo i proprietari della lega impediscono ai Timberwolves di trasferirsi a New Orleans, giudicata con un pubblico pi\u00f9 caloroso di Minneapolis. Tra il 1991 e il 1995 la squadra manca ogni anno l'accesso alla post-season a causa di un roster non all'altezza della difficile concorrenza della Western Conference.\n1995-2007: l'era Kevin Garnett.\nNel 1995 i Timberwolves scelgono Kevin Garnett che, grazie a un nuovo coach Flip Saunders, rivoluziona la squadra insieme a Christian Laettner e Tom Gugliotta. Inoltre i T-Wolves troveranno una nuova stella nello scambio con i Milwaukee Bucks di Ray Allen per Stephon Marbury, la quarta scelta assoluta. Gugliotta e Garnett sono i primi giocatori dei Timberwolves ad essere scelti nell'NBA All-Star Game e sempre loro riusciranno a far giungere la franchigia ai playoffs per la prima volta nella sua storia nel 1996-97 (eliminati dagli Houston Rockets in poco tempo).\nNel 1997-98 Garnett e Marbury (insieme pi\u00f9 di 35 punti a partita) conducono la squadra per la seconda volta di seguito ai play-off, ottenendo contro i Seattle SuperSonics il loro primo successo nella \"postseason\" (saranno eliminati in 5 partite dopo aver condotto per 2-1). Nel 1999-2000 viene scelto Wally Szczerbiak che sar\u00e0 il terzo miglior marcatore della squadra e aiuter\u00e0 i T-Wolves a raggiungere ancora una volta i play-off, eliminati al primo turno dai Portland Trail Blazers. L'anno dopo la squadra continua a migliorare il roster: viene lasciato partire Radoslav Nesterovi\u010d e arriva la guardia Chauncey Billups ma i Wolves continuano ad uscire al primo turno per altri due anni battuti dai San Antonio Spurs e Dallas Mavericks.\nMa \u00e8 la stagione 2002-03 a sembrare favorevole per i Wolves: Kevin Garnett gioca la sua migliore stagione giungendo secondo nella classifica MVP con 23 punti di media e pi\u00f9 di 13 rimbalzi. Giungendo terzi in classifica generali e con il vantaggio del campo grazie anche agli innesti del play maker Rod Strickland e di Joe Smith, nei play-off affrontano i Los Angeles Lakers, uscendone sconfitti in sette gare: per la settima volta di seguito i Minnesota uscivano al primo turno dei play-off.\nNell'anno successivo due scambi clamorosi portano a Minnesota Ervin Johnson, Sam Cassell, la combattiva guardia Latrell Sprewell e il centro Michael Olowokandi. Nella stessa stagione i T-Wolves disputano la migliore stagione fino ad ora, finendo in testa alla Western Conference e sconfiggendo nei playoffs i Denver Nuggets per 4-1 e i Sacramento Kings per 4-3, prima di perdere contro i Lakers di Shaquille O'Neal e Kobe Bryant la finale di conference per 4-2; unica consolazione, il premio MVP per Kevin Garnett.\nNella stagione 2004-05 i T-wolves non riescono a qualificarsi per i playoff e giungono soltanto noni nella West Conference che costa il posto a Flip Saunders sostituito da Kevin McHale. L'accesso ai playoffs viene mancato, con pessimi record vittorie-sconfitte, anche nei due anni successivi. Il 24 marzo 2007 Stephon Marbury riusc\u00ec a mettere la prima tripla doppia della franchigia: 23 punti, 14 rimbalzi e 16 assist.\n2008-2014: l'era Kevin Love.\nNell'estate del 2007 i Timberwolves decidono di lasciar partire il loro uomo-franchigia, Kevin Garnett, che passa ai Boston Celtics in una della maggiori trade di sempre: a Minneapolis arrivano Al Jefferson, Ryan Gomes, Sebastian Telfair, Gerald Green, Theo Ratliff, premi in denaro e due prime scelte per i draft. La squadra decide cos\u00ec di investire sul futuro (Garnett era della classe '76) per le stagioni a venire senza risultati soddisfacenti.\nNel 2008 viene selezionato al Draft Kevin Love grazie a una trade che ha visto andare ai Grizzlies la terza scelta O.J. Mayo e viene lasciato partire il veterano Antoine Walker. La squadra adesso era formata da un roster giovane e di talento guidato da Kevin Love, Al Jefferson, Corey Brewer e Randy Foye senza comunque andare oltre un mediocre record 24-58. Nelle stagioni successive la dirigenza dei Wolves decide di costruire intorno alla loro nuova stella Kevin Love per cercare di raggiungere i playoffs per la prima volta dopo la partenza di Kevin Garnett. Vengono allora messi sotto contratto Darko Mili\u010di\u0107, Wesley Johnson, Michael Beasley, Martell Webster, Jonny Flynn, Luke Ridnour, Nikola Pekovi\u0107 e Kosta Koufos e viene ingaggiato come allenatore Kurt Rambis ma la due stagioni che seguono saranno disastrose chiuse con un record 15-67 nel 2009-10 e 17-65 nel 2010-11.\nIn vista della stagione 2012-13 si tenta una nuova ricostruzione: Michael Beasley decide di non rinnovare il contratto con i Wolves, venendo ingaggiato dai Phoenix Suns con lui partono anche Anthony Randolph, Brad Miller, Anthony Tolliver. I Wolves piazzano comunque un colpo di mercato ingaggiando la guardia Brandon Roy, il quale, dopo essersi ritirato dall'attivit\u00e0 agonistica a causa di problemi cronici a un ginocchio, aveva passato un anno tra riposo e riabilitazione ristabilendosi completamente e aveva quindi deciso di tornare a giocare. I Wolves attuano poi un altro colpo di mercato ingaggiando un altro giocatore assente dalla NBA da un anno: l'ala grande Andrej Kirilenko, che, a causa del lockout NBA aveva passato un anno in Europa al CSKA Mosca. La stagione \u00e8 per\u00f2 segnata dai numerosi infortuni che colpiscono la squadra: mentre infatti la i Wolves sono in zona play-off i numerosi infortuni occorsi a vari giocatori come Ricky Rubio costringono la squadra a ingaggiare il veterano Josh Howard (che s'infortuner\u00e0 anch'egli poco dopo). Il 3 gennaio, contro i Denver Nuggets, arriva infine l'infortunio pi\u00f9 grave: Kevin Love, che aveva gi\u00e0 perso le prime 9 partite della stagione per un infortunio alla mano, \u00e8 costretto a chiudere la stagione per un riacutizzarsi di quest'ultimo. La squadra adesso in mano ai soli Jos\u00e9 Barea, Derrick Williams, Chase Budinger, Lou Amundson, Dante Cunningham e Greg Stiemsma stenta senza il supporto dei loro leader. Il 6 aprile Rick Adelman raggiunge 1000 vittorie in carriera da allenatore. Il bilancio finale \u00e8 di 31-51, fuori dai play-off e ben sotto le potenzialit\u00e0 della squadra, che per\u00f2 con la rosa quasi al completo aveva dimostrato di poter raggiungere i play-off.\n2015-: la rinascita con Karl-Anthony Towns.\nAl Draft NBA 2014 I Wolves ottengono la tredicesima scelta con cui selezionano la guardia da UCLA Zach LaVine; il 23 agosto viene ufficializzata la trade che porta il capitano della squadra Kevin Love e tre volte All-Star ai Cleveland Cavaliers, in cambio della prima scelta assoluta al Draft 2014 Andrew Wiggins; lo scambio coinvolge anche i Philadelphia 76ers che ricevono da Minnesota l'ala Thaddeus Young. La stagione procede a fatica per i Timberwolves anche a causa di alcuni infortuni che hanno colpito pezzi importanti del roster, fra tutti, Nikola Pekovi\u0107 e Ricky Rubio. Nonostante le notevoli prestazioni di LaVine e Wiggins - nominato Matricola dell'anno a fine stagione - ed il ritorno in Minnesota dopo otto anni di Kevin Garnett via trade dai Brooklyn Nets la franchigia termina all'ultimo posto in ogni classifica, ottenendo per\u00f2 un vantaggio notevole nella Draft Lottery che le permette di ottenere la prima scelta assoluta al Draft NBA 2015 che utilizzano per selezionare il centro Karl-Anthony Towns dall'Universit\u00e0 del Kentucky. Con quest'ultima aggiunta, la squadra punta di costruire una formazione da playoff; i Wolves, guidati da Towns futuro Rookie dell'anno - prima volta nella storia che due prime scelte vincono in successione il premio con la stessa squadra - ottengono 13 vittorie in pi\u00f9 rispetto alla stagione precedente, pur finendo nuovamente ultimi in Division.\nAl successivo Draft I Wolves ottengono la quinta scelta assoluta, che si riveler\u00e0 poi essere il playmaker Kris Dunn da Providence ma l'acquisto pi\u00f9 importante riguarda lo staff: gi\u00e0 dal 20 aprile 2016 viene annunciato come nuovo allenatore e general manager Tom Thibodeau, reduce da un'esperienza di cinque anni con i Chicago Bulls senza mai mancare l'accesso ai playoff. Durante la regular season saranno decisive le prestazioni di Wiggins, LaVine e Towns a occupare il ruolo di leader dopo il ritiro definitivo di Kevin Garnett, tutti con pi\u00f9 di venti punti a partita di media (prima volta nella storia della franchigia per tre giocatori, e record NBA per tre compagni sotto i 22 anni di et\u00e0). La stagione terminer\u00e0 con un record di 31 vittorie e 51 sconfitte, migliore stagione dalla partenza di Kevin Love.\nL'off-season 2017-18 vede partire in direzione Chicago Bulls Kris Dunn, Zach LaVine e la 7\u00aa scelta assoluta al draft (Lauri Markkanen) in cambio dell'All-Star Jimmy Butler, che ritrova l'ex Coach Tom Thibodeau, e la 16\u00aa scelta al draft (Justin Patton).\nLa squadra decide poi di scambiare il playmaker Ricky Rubio agli Utah Jazz, in cambio di una scelta al primo turno del draft 2018 (protetta lotteria).\nIn assenza di playmaker viene perci\u00f2 ingaggiato l'ex Indiana Pacers e Atlanta Hawks Jeff Teague.\nIn seguito a Jeff Teague raggiungono Minnesota anche Taj Gibson (ex compagno di Butler a Chicago) e il tre volte Sixth Man of the year Jamal Crawford.\nPer la prima volta dal 2004, i Timberwolves riescono a qualificarsi per i play-off, con un bilancio di 47 vittorie e 35 sconfitte, grazie alle ottime prestazioni di Butler e Towns. Ai play-off vengono eliminati al primo turno dagli Houston Rockets.\nRecord stagione per stagione.\n(*) - denota Campioni di Division.\nPremi individuali.\nNBA Most Valuable Player Award\nNBA All-Star Game Most Valuable Player Award\nNBA Rookie of the Year Award\nNBA Most Improved Player Award\nTwyman-Stokes Teammate of the Year Award\nJ. Walter Kennedy Citizenship Award\nNBA Slam Dunk Contest\nNBA Three-point Shootout\nAll-NBA First Team\nAll-NBA Second Team\nAll-NBA Third Team\nNBA All-Defensive First Team\nNBA All-Defensive Second Team\nNBA Rookie First Team\nNBA Rookie Second Team"}
{"id": "49452", "revid": "228587", "url": "https://it.wikipedia.org/wiki?curid=49452", "title": "Cn", "text": ""}
{"id": "49454", "revid": "2455", "url": "https://it.wikipedia.org/wiki?curid=49454", "title": "Deuterocanonici", "text": ""}
{"id": "49455", "revid": "729019", "url": "https://it.wikipedia.org/wiki?curid=49455", "title": "Massimo Cuttitta", "text": "Passato alla carriera tecnica, divenne allenatore specializzato nella preparazione degli avanti, ruolo che rivest\u00ec, tra l'altro, per sei anni nella nazionale della dal 2009 al 2015.\nBiografia.\nMassimo Cuttitta nacque a Latina da una famiglia di origine napoletana, della quale facevano parte, oltre ai genitori, anche il gemello Marcello e il fratello maggiore Michele, entrambi rugbisti, bench\u00e9 quest'ultimo solo a livello dilettantistico; alla fine degli anni sessanta la famiglia si trasfer\u00ec in Sudafrica e fece ritorno in Italia nel 1985.\nIn Sudafrica i tre fratelli Cuttitta iniziarono la pratica del rugby e, al ritorno in Italia, furono ingaggiati a ; successivamente, il fratello maggiore Michele si dedic\u00f2 agli studi di ingegneria, e a intraprendere la carriera sportiva d'alto livello rimasero i due gemelli, Marcello ala, e Massimo, pilone.\nNel 1988 si trasfer\u00ec, insieme a Marcello, all', poi Milan, rimanendovi 10 stagioni e formando insieme ad altri internazionali quali Croci, Dom\u00ednguez, Vaccari e Properzi l'ossatura di una squadra che dal 1991 al 1996 vinse quattro titoli nazionali e una Coppa Italia.\nTre anni dopo la prima convocazione di suo fratello, Massimo Cuttitta fu chiamato da Bertrand Fourcade per la nazionale che affront\u00f2 gli impegni di Coppa FIRA 1989-90: esord\u00ec a Napoli il 7 aprile 1990 contro la .\nSia Marcello che Massimo Cuttitta presero parte alla in Inghilterra e, successivamente, a quella del 1995 in Sudafrica, l'ultima per tutti e due i fratelli.\nEntrambi fecero inoltre parte della Nazionale che vinse la finale della Coppa FIRA 1995-97 a Grenoble contro la , che diede all' al contempo la prima vittoria in una competizione ufficiale, la conquista del titolo di campione d'Europa e soprattutto la prima vittoria sui transalpini.\nNel 1998 i due fratelli presero per la prima volta in carriera strade diverse: Massimo si rec\u00f2 a Londra all', mentre Marcello and\u00f2 al .\nFece in tempo a giocare la prima edizione del Sei Nazioni, nel 2000, alla cui ammissione anche le sue prestazioni avevano contribuito; tuttavia una contrattura alla coscia prima dell'ultimo incontro del torneo, contro la , gli imped\u00ec di giocare il suo settantesimo incontro, che sarebbe stato anche il suo ultimo avendo annunciato gi\u00e0 da tempo il suo ritiro internazionale.\nGi\u00e0 assistente allenatore negli ultimi anni a Milano, nei successivi club Massimo Cuttitta si produsse talora in ruoli di giocatore-tecnico: milit\u00f2 a nel 2000-01, poi la stagione successiva al , in seguito ad e a Brescia, al , dove fu anche allenatore in seconda; smessa l'attivit\u00e0 agonistica nel 2006 per raggiunti limiti d'et\u00e0, nella stagione 2006-07 fu impegnato in Celtic League come allenatore della mischia per l'; nella stagione 2007-08, come assistente nello staff tecnico dell'Aquila, il club delle sue origini.\nAd agosto 2009 Cuttitta divenne allenatore degli avanti nello staff tecnico della nazionale scozzese, incarico tenuto fino al 2015; a gennaio 2016 torn\u00f2 in Italia all'Aquila per ricoprire analogo ruolo tecnico.\nSuccessivamente collabor\u00f2 con il Jersey in seconda divisione inglese e con le federazioni di e come consulente per i pacchetti di mischia delle rispettive squadre nazionali.\nL' \u00e8 morto all'ospedale di Albano Laziale per complicazioni respiratorie legate all'infezione da COVID-19; sua madre, ricoverata nella stessa struttura per analoghe ragioni, era ivi deceduta due giorni addietro.\nVarie le presenze anche nei ; in una di esse, il 17 marzo 1998 a Leicester contro la locale compagine, gioc\u00f2 insieme al fratello."}
{"id": "49456", "revid": "365417", "url": "https://it.wikipedia.org/wiki?curid=49456", "title": "Link", "text": ""}
{"id": "49458", "revid": "1833487", "url": "https://it.wikipedia.org/wiki?curid=49458", "title": "Cagnano (disambigua)", "text": ""}
{"id": "49459", "revid": "1782831", "url": "https://it.wikipedia.org/wiki?curid=49459", "title": "Calice", "text": ""}
{"id": "49460", "revid": "84184", "url": "https://it.wikipedia.org/wiki?curid=49460", "title": "Calvi", "text": ""}
{"id": "49463", "revid": "287204", "url": "https://it.wikipedia.org/wiki?curid=49463", "title": "Camerata", "text": ""}
{"id": "49468", "revid": "2225", "url": "https://it.wikipedia.org/wiki?curid=49468", "title": "All'arrembaggio", "text": ""}
{"id": "49469", "revid": "782150", "url": "https://it.wikipedia.org/wiki?curid=49469", "title": "Zelota", "text": "Gli zeloti (in ebraico: \u05e7\u05e0\u05d0\u05d9\u05dd, \"\u1e32anna'im\") erano un gruppo politico-religioso giudaico apparso all'inizio del I secolo, partigiani accaniti dell'indipendenza politica del Regno di Giudea, nonch\u00e9 difensori dell'ortodossia e dell'integralismo ebraico dell'epoca. Considerati dai Romani alla stregua di terroristi e criminali comuni, si ribellavano con le armi alla presenza romana nell'antica Palestina.\nSvolsero un ruolo importante nella grande rivolta del 66-70, la maggior parte di essi perirono durante la presa di Gerusalemme da parte di Tito Flavio Vespasiano (70).\nEtimologia.\nIl termine \"zelota\", in ebraico \"kanai\" (\u05e7\u05e0\u05d0\u05d9), indica una persona dotata di uno zelo comportamentale nei confronti di Yahweh.\nIl con il greco \"\u03b6\u03b7\u03bb\u03c9\u03c4\u03ae\u03c2\" (\"zelotes\"), che significa \"emulatore\", \"ammiratore\" o anche \"seguace\".\nLa parola greca \u03b6\u03b7\u03bb\u03c9\u03c4\u03ae\u03c2 \u00e8 attestata come aggettivo e non come nome proprio di persona o di comunit\u00e0, al pi\u00f9 riferito a non precisate \"orde di Ebrei faziosi e patrioti\", senza per\u00f2 fornire estremi n\u00e9 di testi n\u00e9 di autori greci.\nIn tutta la Bibbia, la parola \"Zelota\" compare soltanto due volte, in riferimento all'apostolo Simone il Cananeo (in greco \u03a3\u03af\u03bc\u03c9\u03bd \u1f41 \u039a\u03b1\u03bd\u03b1\u03bd\u03b1\u1fd6\u03bf\u03c2, Mt 10:4, e Mc 3:18), \"detto lo Zelota\" (\u03ba\u03b1\u1f76 \u03a3\u03af\u03bc\u03c9\u03bd\u03b1 \u03c4\u1f78\u03bd \u03ba\u03b1\u03bb\u03bf\u03cd\u03bc\u03b5\u03bd\u03bf\u03bd \u0396\u03b7\u03bb\u03c9\u03c4\u1f74\u03bd, Lc 6:15, e Atti 1:13), mentre nel testo sono nominati altri apostoli, non evidenziando in questo l'appartenenza ad alcuna setta.\nNella onomastica greca, l'articolo indica la parte del nome proprio di persona che segue il nome vero e proprio dato alla nascita dai genitori, come il nome proprio del padre o del luogo di dimora; invece il verbo \u03ba\u03b1\u03bb\u03b5\u1fd6v ha il significato principale di \"chiamare\", e i due secondari di \"invitare\" o \"denominare, nominare, soprannominare, dare un nome a qualcuno\".\nStoria.\nNel I secolo lo zelotismo va impadronendosi gradualmente delle masse, urbane e ancor pi\u00f9 di campagna, le porta al fanatismo e le conduce alla violenza dei predoni e dei sicarii, che porteranno alla catastrofe finale della prima guerra giudaica.\nLa caduta di Gerusalemme tuttavia non segn\u00f2 la sconfitta dello zelotismo; gli ultimi zeloti infatti, a capo dei quali c'era Eleazar ben Yair, si rifugiarono, in un estremo tentativo di resistenza, nella fortezza di Masada, a sud del deserto di Giuda, vicino al Mar Morto. Quando si videro perduti, tutti i 960 zeloti si diedero la morte, con l'eccezione di due donne e di cinque bambini, che si erano rifugiati nei sotterranei.\nStile.\nGli Zeloti difendevano ferocemente i precetti della legge mosaica, cos\u00ec come anche lo e il nazionalismo israelita. In particolare gli Zeloti erano molto interessati nel difendere la Giudea dal dominio dei Romani, che venivano considerati idolatri e quindi nemici dell'ebraismo. Spesso venivano chiamati anche \"Sicarii\", dal momento che andavano in giro con i pugnali (\"sic\u00e6\") nascosti sotto la cappa e che venivano utilizzati dagli Zeloti per ferire o persino uccidere chiunque fosse colto a compiere sacrilegi, atti offensivi o anche omissioni nei confronti della fede giudaica.\nLe fonti.\nFonti sull'origine del movimento zelota sono le testimonianze convergenti di Giuseppe Flavio e dell'evangelista Luca.\nRobert Eisenman ha posto l'attenzione sulla presenza in alcuni riferimenti contemporanei del Talmud della parola \"zeloti\", usata come sinonimo di \"kanna'im\", ma non esattamente come un gruppo, piuttosto come preti vendicativi del Tempio.Sempre nel Talmud gli zeloti vengono criticati, accusati di non seguire i capi religiosi e sono anche chiamati \"Biryonim\" (\u05d1\u05e8\u05d9\u05d5\u05e0\u05d9\u05dd), che significa \"maleducati\", \"selvaggi\" o \"ruffiani\" e sono condannati per la loro aggressivit\u00e0, per la loro riluttanza ai compromessi per salvare i superstiti della Gerusalemme assediata e per il loro militarismo cieco contro il parere dei rabbini in cerca di trattati di pace. Essi sono ulteriormente accusati di aver contribuito alla distruzione di Gerusalemme e del secondo Tempio e di aver garantito per la Giudea le punizioni e i tributi imposti da Roma. Secondo il Talmud babilonese (Gittin: 56b) i Biryonim hanno distrutto il valore decennale di cibo e legna da ardere nella Gerusalemme assediata al fine di costringere gli ebrei a combattere i Romani per disperazione. Questo evento ha portato direttamente alla fuga di Jochanan Ben Zakkai fuori da Gerusalemme, dove ha incontrato Tito Flavio Vespasiano, un incontro a cui risale la fondazione dell'accademia di Yavneh, la quale ha prodotto la Mishnah, garantendo la sopravvivenza dell'ebraismo rabbinico.\nGli Zeloti hanno sostenuto la violenza contro i Romani, i loro collaboratori ebrei e i Sadducei per aver razziato i loro approvvigionamenti e le altre attivit\u00e0 della causa zelota.\nLa testimonianza dello storico ebreo sulla dottrina degli zeloti \u00e8 interessante:\n\u00c8 facile desumere da qui che lo zelotismo non \u00e8 che un fariseismo estremo, che coinvolge il piano politico assieme a quello religioso per il fatto di non obbedire ad altri che a Dio.\nI termini che indicano i combattenti messianisti (\"chrestianoi\" in greco) sono:\nZeloti tra gli apostoli di Ges\u00f9.\nI passi biblici di Lc 6:15; At 1:13 potrebbero far intendere un coinvolgimento politico. In realt\u00e0 la parola zelota pu\u00f2 essere tradotto anche \"zelante\" (manca fonte). \nPi\u00f9 articolata la questione circa il possibile coinvolgimento degli altri apostoli:\n\u00ab Ma essi, udendo queste cose fremevano d'ira, e si proponevano di ucciderli. Ma un fariseo, di nome Gamaliele, dottore della legge, onorato da tutto il popolo, alzatosi in piedi nel sinedrio, comand\u00f2 che gli apostoli venissero un momento allontanati. Poi disse loro: \u00abUomini d'Israele, badate bene a quello che state per fare circa questi uomini. Poich\u00e9, prima d'ora, sorse Teuda, dicendo di essere qualcuno; presso di lui si raccolsero circa quattrocento uomini; egli fu ucciso, e tutti quelli che gli avevano dato ascolto furono dispersi e ridotti a nulla. Dopo di lui sorse Giuda il Galileo, ai giorni del censimento, e si trascin\u00f2 dietro della gente; anch'egli per\u00ec, e tutti quelli che gli avevano dato ascolto furono dispersi. E ora vi dico: tenetevi lontani da loro, e ritiratevi da questi uomini; perch\u00e9, se questo disegno o quest'opera \u00e8 dagli uomini, sar\u00e0 distrutta; ma se \u00e8 da Dio, voi non potrete distruggerli, se non volete trovarvi a combattere anche contro Dio\u00bb. \u00bb (Atti 5,33-39)\nSecondo gli studi di Eisemann sembrerebbe, ma non \u00e8 certo, che l'elemento zelota nell'originale gruppo di apostoli sia stato mascherato e sovrascritto per dar modo alla Chiesa cristiana di Paolo di Tarso di assimilarsi all'elemento romano e di far proseliti tra i gentili.\nUniversalmente riconosciuto come zelota da ambienti ecclesiastici e accademici \u00e8 Simone il Cananeo.\nAltri zeloti.\nBarabba era probabilmente uno zelota che fu liberato da Pilato che, a sua volta, condann\u00f2 Ges\u00f9 alla crocifissione.\nUtilizzo moderno del termine.\nOggi la parola \"zelota\" non viene utilizzata solo per indicare gli adepti dell'omonima setta ebraica ma anche per indicare una persona fanatica o esageratamente diligente nelle proprie azioni."}
{"id": "49472", "revid": "125710223", "url": "https://it.wikipedia.org/wiki?curid=49472", "title": "John Lilly", "text": "Sommario della carriera.\nJohn C. Lilly \u00e8 stato un medico e uno psicoanalista qualificato, laureatosi presso il California Institute of Technology e specializzandosi in neurofisiologia presso l'Universit\u00e0 della Pennsylvania. Ha portato i suoi contributi nell'elettronica, nella biofisica, nella neurofisiologia, nella teoria dei computer e nella neuroanatomia.\nMolta della sua pionieristica ricerca \u00e8 stata indirizzata verso lo studio degli stati alterati di coscienza, usando come principali strumenti la vasca di deprivazione sensoriale, da lui inventata, la comunicazione coi delfini e le sostanze psichedeliche, spesso in combinazione. Ha cercato di comprendere il modo in cui i delfini comunicano fra loro e con l'uomo, ed \u00e8 stato un membro rappresentativo della controcultura californiana di scienziati, mistici e pensatori che emerse nei tardi anni sessanta e primi settanta. Ram Dass e Timothy Leary erano frequentatori assidui della sua casa.\nDai suoi studi sono stati tratti un paio di film: \"Stati di allucinazione\" (1980), interpretato da un giovane William Hurt, e \"Il giorno del delfino\" (1973), per la regia di Mike Nichols.\nStoria personale.\nMostr\u00f2 fin da piccolo interesse per gli esperimenti scientifici; ha studiato fisica e biologia al California Institute of Technology laureandosi nel 1938, ha studiato quindi medicina alla Dartmouth Medical School laureandosi alla University of Pennsylvania nel 1942.\nDurante la Seconda guerra mondiale ha studiato la fisiologia dei piloti d'alta quota, inventando strumenti per la misurazione della pressione gassosa.\nDopo la guerra si \u00e8 specializzato in psicoanalisi e ha iniziato a studiare la struttura fisica del cervello e della coscienza. Nel 1951 ha pubblicato uno studio sulla stimolazione attraverso elettrodi di un cervello di scimmia vivente, pensando di poter applicare la stessa tecnica sul suo cervello. Impresa che poi abbandon\u00f2 per il pericolo di causarsi danni permanenti.\nNel 1953 si \u00e8 specializzato in neurofisiologia e nel 1954 ha iniziato a lavorare al progetto della vasca di deprivazione sensoriale. Questo strumento gli ha permesso di esplorare le profondit\u00e0 della coscienza umana, grazie alla sinergia di sostanze psichedeliche come LSD e ketamina. La pericolosit\u00e0 dei suoi studi l'ha costretto ad abbandonare questa ricerca ed a dedicarsi completamente sulla comunicazione con i delfini. Era infatti convinto che lui stesso dovesse essere il primo soggetto dei suoi esperimenti, ma ci\u00f2 lo ha portato a sviluppare una dipendenza pericolosa nei confronti della ketamina, tanto da rischiare la sua stessa vita.\nNei tardi anni cinquanta ha iniziato ad indagare la comunicazione uomo-delfino, creando un centro, presso le Isole Vergini, nel quale avviare questo tipo di ricerca. Nei primi anni sessanta Lilly ha pubblicato del materiale in cui riporta che i delfini hanno la capacit\u00e0 di riprodurre gli schemi fonetici umani. Successivi esperimenti hanno comunque trovato difficolt\u00e0 nel replicare i suoi risultati.\nDurante tutte le sue ricerche ha pubblicato numerosi libri: \"Programming and Metaprogramming the Human Biocomputer: Theory and Experiments\" , \"Il centro del ciclone\", \"Man and dolphin\" e \"The mind of the dolphin\".\nNegli anni ottanta si \u00e8 dedicato ad un progetto per insegnare ai delfini un linguaggio sintetizzato al computer.\nRicerche.\nDai suoi studi di ricerca Lilly pervenne ad un interessante concetto che espresse con queste parole: \"Nella provincia della mente, ci\u00f2 che si crede vero o lo \u00e8, oppure lo diventa entro limiti stabiliti per via empirica e sperimentale. Tali limiti sono convinzioni da trascendere\", intendendo con questo che qualunque convinzione non era che un limite che era possibile superare, perch\u00e9 la mente umana non ha limiti.\nLe sue convinzioni si sono spinte tanto oltre l'ordinario consenso, da ipotizzare reti di esseri coscienti che governano le coincidenze che si verificano sulla Terra. A questo comitato diede il nome di E.C.C.O. Earth Coincidence Control Office.\nLe sue ricerche lo spinsero a sperimentare gli effetti prolungati dell'uso di ketamina per 21 giorni consecutivi a dosi di 50\u00a0mg ogni ora. Dei suoi studi su questa sostanza ha elaborato un modello che prevede il progressivo espandersi della propria coscienza in diversi gradi: realt\u00e0 interna, realt\u00e0 extra-terrestre, network di creazione, stadio sconosciuto (vedere anche \"The Eight Circuits of Consciousness\" di Timothy Leary e Robert Anton Wilson al circuito otto: \"The Neuro-Atomic Circuit\"). Ogni fase si espande in quella successiva permettendo l'esperienza di altre realt\u00e0 oltre quella terrestre conosciuta. I dialoghi con gli esseri che ha incontrato sono riportati nei suoi libri.\nOpere.\nSaggi principali di John C. Lilly:"}
{"id": "49473", "revid": "115783327", "url": "https://it.wikipedia.org/wiki?curid=49473", "title": "Vasca di deprivazione sensoriale", "text": "La vasca di deprivazione sensoriale, chiamata anche vasca di isolamento o vasca di galleggiamento, \u00e8 uno strumento inventato dal Dr. John Lillyalla fine degli anni cinquanta per lo studio della deprivazione sensoriale.\nLavorando nei laboratori del \"National Institute of Mental Health\" (NIMH), il Dr. Lilly trov\u00f2 una grande vasca usata durante la seconda guerra mondiale per lo studio sui sommozzatori. Decise di adattarla ai suoi scopi al fine di studiare meglio gli effetti della deprivazione sensoriale sul cervello umano e sugli stati alterati di coscienza. Il dibattito scientifico a quell'epoca verteva sulla possibilit\u00e0 che il cervello umano smettesse di funzionare in assenza di stimoli sensoriali. Per investigare su questa possibilit\u00e0, John Lilly cerc\u00f2 di trasformare questa vasca in uno strumento in grado di ridurre al minimo gli stimoli esterni.\nOriginariamente la vasca permetteva allo sperimentatore di restare in una posizione verticale, ma successivamente gli studi proseguirono su una ad assetto orizzontale. La vasca era piena di acqua satura di sale solfato di magnesio, mantenuta costantemente a temperatura corporea in modo da eliminare la sensazione tattile. Il corpo dello sperimentatore si trovava cos\u00ec a galleggiare in assenza di gravit\u00e0 in un liquido isotermico. L'assenza degli altri stimoli veniva garantita isolando la vasca da luce e rumori esterni.\nJohn Lilly speriment\u00f2 in segreto la vasca su se stesso, portando il suo organismo in assenza di stimoli per molte ore di seguito. Da queste esperienze cap\u00ec che non solo il cervello non smetteva di funzionare, anzi il galleggiamento gli aveva conferito la sensazione di riposo pi\u00f9 profonda che avesse mai provato. Inoltre in assenza di stimoli esterni il cervello tendeva a indurre uno stato onirico profondo, in cui a volte si manifestavano anche allucinazioni. Successivamente ai suoi studi la vasca di deprivazione sensoriale divenne uno strumento diffuso per raggiungere rilassamento, benessere e introspezione interiore. Sulla vasca \u00e8 stato anche prodotto un film ispirato alla vita di John Lilly che mostra la sua intensa ricerca su se stesso, \"Stati di allucinazione\" (vedi sotto).\nFunzionamento.\nLa vasca consiste in un guscio di vetroresina che accoglie al suo interno una soluzione ipersatura di solfato di magnesio, mantenuta costantemente alla temperatura di 34,8\u00a0\u00b0C. Una volta preso posto all'interno, il corpo umano inizia a galleggiare sulla superficie del liquido che ha una profondit\u00e0 di soli 20\u00a0cm. All'interno della vasca si ricreano il buio e il silenzio assoluti, in modo da annullare tutti gli stimoli esterni.\nDopo circa mezz'ora di sospensione nel liquido, si iniziano ad avvertire i primi segnali che qualcosa di insolito sta accadendo all'organismo. La percezione dei confini corporei in genere svanisce, per cui la persona che vi \u00e8 immersa non sente pi\u00f9 di possedere un corpo che la confina.\nLa sensazione di profondo rilassamento indotta da questo stato induce quella che viene chiamata \"risposta parasimpatica\". L'organismo si trova ad essere defaticato dall'impegno costante di monitorare la temperatura corporea e l'assetto gravitazionale (che occupano il 90% delle risorse), e inizia a produrre sostanze associate al benessere come le endorfine.\nDopo un'ora di permanenza in questo stato, tutte le tensioni corporee sono eliminate, e anche lo stress psicologico accumulato viene rilasciato.\nApplicazioni.\nLa vasca di deprivazione sensoriale \u00e8 uno strumento la cui diffusione in tutto il mondo inizi\u00f2 negli anni Settanta, per migliorare lo stato di benessere psicofisico e le performance sportive. Alcune societ\u00e0 sportive internazionali la usano per il recupero dei loro atleti. Vanta fra i suoi utilizzatori numerose personalit\u00e0 del mondo della scienza, della letteratura e dell'arte, grazie alla capacit\u00e0 di introspezione, visualizzazione e chiarezza mentale che fornisce.\nLo stato particolare che si raggiunge al suo interno \u00e8 paragonabile allo stato di profonda meditazione dei monaci buddhisti, come si \u00e8 visto monitorando l'attivit\u00e0 cerebrale delle persone immerse. Le onde cerebrali che vengono prodotte in maggioranza sono quelle theta, associate a visioni ipnagogiche, fantastiche, tipiche dello stato di dormiveglia.\nFilmografia.\nIn numerosi film viene riportata l'idea della vasca.\nPrimo fra tutti \"Stati di allucinazione\" (\"Altered States\"), un film del 1980 che racconta la storia di Lilly romanzata con un finale fantascientifico. Uno scienziato alla ricerca di un non meglio definito \"S\u00e9 Originario\" utilizza la vasca per amplificare gli effetti psicotropici di una miscela di funghi allucinogeni messicani. Ci\u00f2 che scopre \u00e8 che l'effetto potenziato di quella sostanza \u00e8 in grado di modificare, oltre che il suo vissuto soggettivo, anche la realt\u00e0 oggettiva. In questo modo, attraversando vari stadi di regressione allo stato primordiale di s\u00e9, lo scienziato si trova a percorrere a ritroso le tappe dell'evoluzione umana. Passa dal regredire allo stato di pitecantropo e poi ad una forma di vita intimamente correlata alla natura primordiale dell'universo, rischiando di divenire la causa dell'annichilimento dello stesso.\nNel film \"Minority Report\", una vasca di tipo simile viene usata dai \"Precog\", esseri con poteri di chiaroveggenza, per indagare sui delitti che verranno commessi. In detta vasca questi esseri vengono mantenuti in vita sospesi nel liquido che ne annulla le percezioni fisiche.\nNel film \"Daredevil\" il supereroe protagonista, rimasto cieco ma con la capacit\u00e0 di vedere grazie al suo udito supersviluppato, trova riposo in una specie di vasca-sarcofago entro cui \u00e8 protetto dai rumori esterni.\nNel film giapponese \"ISOLA - La tredicesima personalit\u00e0\", una donna in una vasca di isolamento rimane uccisa a causa del terremoto. Poich\u00e9 stava sperimentando un'esperienza extracorporea, il suo spirito privato del corpo va a dimorare nel corpo di una ragazzina con personalit\u00e0 multiple, difendendola ogni volta che questa viene molestata.\nL'anime giapponese \"Serial Experiments Lain\" cita nell'episodio nove, \"Protocol\", la camera di deprivazione sensoriale in riferimento agli studi di John Lilly sulla mente umana.\nLa vasca di isolamento \u00e8 citata anche in una puntata de \"I Simpson\" (\"Fate largo a Lisa\") e nella penultima puntata della quarta serie televisiva \"Dr. House - Medical Division\"\nPossiamo anche trovare un riferimento alla funzione della vasca di privazione sensoriale nella prima stagione della serie TV \"Fringe\", dove la protagonista la sfrutta, attraverso altri apparecchi riconducibili alla pseudoscienza, per leggere ricordi a lei inaccessibili.\nLa vasca \u00e8 stata anche utilizzata in uno degli episodi della serie \"Gli investigatori dell'occulto\", dove due degli scienziati si immergono in alcune vasche di deprivazione sensoriale e, dopo ci\u00f2, dicono di aver percepito la presenza dei loro familiari morti. Uno di essi ha espressamente dichiarato di aver percepito un \"abbraccio\" mandatogli dai suoi nonni.\nLa vasca ha un ruolo chiave anche nella serie tv \"Stranger Things\", essa consente infatti alla protagonista \"11\" di esprimere al massimo i suoi poteri mentali.\nNell'episodio n\u00b019 della dodicesima ed ultima stagione di \"The Big Bang Theory \", su consiglio di Leonard e Penny, Sheldon ed Amy decidono di provare la vasca di deprivazione sensoriale per cercare di liberarsi dallo stress accumulato durante la lunga e travagliata attesa di ricevere il Premio Nobel.\nNell\u2019episodio 17 serie 9 di \u201cmodern family\u201d, Cam e Mitchell partecipano ad un ritiro yoga in cui \u00e8 previsto l\u2019uso della suddetta vasca di deprivazione sensoriale.\nBibliografia.\nUna vasca simile \u00e8 nominata anche nel romanzo di Dan Brown \"Il simbolo perduto\", dove per\u00f2 la vasca viene usata come strumento di tortura in abbinamento ad un liquido respirabile per far credere alla persona immersa in essa di morire affogata."}
{"id": "49474", "revid": "585241", "url": "https://it.wikipedia.org/wiki?curid=49474", "title": "Esdra", "text": " \nA lui vengono attribuiti i vari Libri di Esdra (ritenuti diversamente canonici o apocrifi dalle religioni bibliche) e i libri delle Cronache della Bibbia. \nCi\u00f2 che si conosce della sua storia \u00e8 contenuto negli ultimi quattro capitoli del Libro a lui attribuito, e in Neemia e .\nDi Esdra parla anche il Corano con il nome di Uzayr.\nIl racconto biblico.\nFiglio o nipote di Seraiah, era discendente diretto di Fineas, figlio di Aronne. \nA seguito della sconfitta dei Caldei per opera dell'armata persiana di Ciro il Grande intorno al 539 a.C., il Gran Sacerdote Ezra, insieme al principe Zorobabele e molti del regno di Giudea, fecero ritorno in Palestina, mentre gli appartenenti al regno di Israele preferirono in maggioranza restare in Caldea. Fu considerato come un secondo Mos\u00e8, e degno anch'egli di ricevere la Torah. Egli introdusse la scrittura quadrata ebraica per usarla nella redazione della Torah. \nFu l'autore di una legislazione speciale che proibiva agli ebrei di sposarsi con donne di altri popoli ritenute di razza impura. Fra le pratiche che egli introdusse insieme all'Assemblea dei Sapienti che dirigeva, vi fu la lettura trisettimanale della Torah: il luned\u00ec, il gioved\u00ec, e il sabato pomeriggio. \nAssieme ai suoi discepoli che formavano la cosiddetta \"scuola di Ezra\", compil\u00f2 il primo canone del libro sacro della Legge.\nNeemia, erede e continuatore dell'opera di Ezra, avrebbe composto il secondo canone (Libro di Neemia).\nCulto.\nNella religione cattolica il 13 luglio \u00e8 dedicato a sant'Esdra."}
{"id": "49476", "revid": "775372", "url": "https://it.wikipedia.org/wiki?curid=49476", "title": "Arthur Grimble", "text": "Biografia.\nAvendo integrato il \"Colonial Office\", divenne \"cadet administrative officer\" alle isole Gilbert nel 1914 ed infine \"Resident Commissioner\" della colonia britannica delle isole Gilbert ed Ellice nel 1926 (dopo esserlo stato \"ad interim\" dal 1919 al 1922). Divenne governatore nelle Seychelles nel 1932 e mor\u00ec a Londra nel 1956.\nRaccolse i miti e le tradizioni orali del popolo kiribati di cui impar\u00f2 la lingua, il gilbertese.\nAutore di best seller: \"A Pattern of Islands\" (John Murray, Londra 1952) e \"Return to the Islands\" (1957).\nEmissioni radiofoniche sulla BBC molto popolari e anche un film che lo mise in scena: \"Pacific Destiny\".\nIl suo lavoro scientifico \u00e8 riassunto in H.E. Maude (sotto la direzione di), \"Tungaru Traditions: writings on the atoll culture of the Gilbert Islands\", University of Hawaii Press, Honolulu, 1989, ISBN 0824812174."}
{"id": "49477", "revid": "1318658", "url": "https://it.wikipedia.org/wiki?curid=49477", "title": "Chiesa cattolica liberale", "text": "La chiesa cattolica liberale \u00e8 una chiesa indipendente ed autonoma.\nPur utilizzando l'appellativo di \"cattolica\" non \u00e8 in comunione con la Chiesa di Roma, si richiama invece alla tradizione della Chiesa vetero-cattolica di Utrecht, essendo, nel suo periodo iniziale rappresentante britannica dell'Unione di Utrecht, poi resasi indipendente. Negli Stati Uniti la maggior parte delle chiese che si definiscono vetero-cattoliche sono riconducibili al movimento cattolico liberale e alla genealogia episcopale di Arnold Harris Mathew. \nIl rito cattolico liberale fu fondato nel 1916 da Arnold Harris Mathew (1852-1919), vescovo della Chiesa vetero-cattolica. In seguito a contrasti con Mathew, la chiesa fu rifondata sulla base di una pi\u00f9 ampia libert\u00e0 di pensiero e di un particolare misticismo da James Ingall Wedgwood (1883-1951), appartenente al movimento Teosofico, con il quale la \"Old Catholic Church in Great Britain\" nel 1918 assunse il nome di Chiesa Cattolica Liberale.\nL'esponente pi\u00f9 noto storicamente di questa Chiesa \u00e8 lo scrittore e teosofo Charles Webster Leadbeater (1847-1934), che di essa fu vescovo e che ne elabor\u00f2 la liturgia assieme a Wedgwood.\nLa chiesa cattolica liberale \u00e8 una piccola chiesa riformata che conta nel mondo (secondo dati del CESNUR) circa trecentomila membri ed \u00e8 diffusa in una cinquantina di paesi, suddivisa in \"Province ecclesiastiche\", rette da vescovi regionali e dotate di una larga autonomia. In Italia, dove conta meno di un centinaio di fedeli, la sua presenza organizzata \u00e8 venuta meno."}
{"id": "49478", "revid": "115962101", "url": "https://it.wikipedia.org/wiki?curid=49478", "title": "Caraiti", "text": "I caraiti (, \"Karaylar\", detti anche karaimi, caraimi o karaiti) sono un popolo di ceppo e lingua turchi, affine ai tatari, originario della Crimea e aderente all'ebraismo caraita. Oggi la comunit\u00e0 pi\u00f9 rilevante, bench\u00e9 ridotta a poche centinaia di persone, risiede a Trakai, in Lituania.\nOrigini e diffusione.\nL'origine dei caraiti, emersi come gruppo a s\u00e9 stante tra i turchi della sponda nord del Mar Nero in et\u00e0 medievale, \u00e8 ancora oggetto di dibattito storico. Un'ipotesi ne fa i discendenti di un gruppo di origine ebraica, aderente al caraismo e stanziatosi in Crimea, che avrebbe adottato la lingua turca parlata nell'area, dando cos\u00ec origine alla lingua caraima (di base turca con influenze ebraiche). Altre ipotesi, accettate nel corso della storia dai caraiti stessi e dagli altri popoli con i quali sono venuti in contatto, li considerano invece etnicamente turchi, convertiti al caraismo; alla medesima conclusione sono d'altra parte giunti anche gli studiosi, che li considerano turchi di religione giudaica, e non ebrei di lingua turca.\nMolto verosimile, stando anche al periodo di origine del gruppo etnico in questione, risulta l'ipotesi che si rif\u00e0 alla teoria cazara sulle origini degli ebrei orientali, proposta da Arthur Koestler nel suo celebre \"La tredicesima trib\u00f9.\" Nel saggio, viene presentata la teoria per cui i Caraiti sarebbero discendenti dei Cazari, vista la grande diffusione del Caraismo presso questo popolo. Koestler, riporta una parte di un rapporto epistolare del X secolo tra Hasday Ibn Shaprut e l'allora Kahan cazaro Joseph ben Aaron, in cui il primo pone al secondo delle domande circa la loro fede. Il sovrano risponde, oltre al fatto che non sono discendenti di nessuna delle trib\u00f9 di Israele, che considerano come riferimento solo la Tanakh, caratteristica saliente del caraismo. Considerando, inoltre, che la Crimea, luogo di diffusione per eccellenza dei Caraiti, \u00e8 stata sotto il controllo Cazaro diverse volte durante l'egemonia dell'impero e considerando che la diaspora cazara, dopo la caduta del Kahanato, ha interessato gran parte dell'Europa orientale, come le odierne Ucraina (Crimea compresa), Russia e Lituania, la solidit\u00e0 dell'ipotesi appare ancora pi\u00f9 forte. D'altra parte, ci sono argomenti che sembrano screditare tale ipotesi: i Cazari si sono estinti attorno all'XI secolo, mentre la presenza caraita \u00e8 documentata dal XIV; inoltre la lingua Caraim appartiene al ceppo Kipchaki, mentre la lingua Cazara a quello Bulgaro, di cui l'ultima lingua rimasta \u00e8 il Ciuvascio.\nTradizionalmente agricoltori, i caraiti furono spesso impiegati come militari dalle varie potenze che, nel corso dei secoli, controllarono la loro patria originaria. Questo port\u00f2 a una loro diaspora in gran parte dell'Europa orientale, che ne determin\u00f2 in molti casi l'assimilazione alle popolazioni maggioritarie. Attualmente piccoli gruppi sono presenti in Ucraina, Polonia e, soprattutto, in Lituania.\nLe comunit\u00e0 della Crimea.\nIn Crimea, secondo l'ultimo censimento del 2014, abitano 535 caraimi, funzionano cinque associazioni volontari e tre chiese caraimi, kenasse a Simferopoli, Eupatoria e Feodossia dove abita la maggior parte della comunit\u00e0 caraima della Crimea.\nLe comunit\u00e0 dell'Ucraina.\nPiccole comunit\u00e0 (poche decine di persone) caraite si trovano in una ristretta area dell'Ucraina occidentale, tra le citt\u00e0 di Luc'k (in caraimo \"Luck\"), in Volinia, e di Haly\u010d (caraimo \"G\u00e1li\u010d\"), nell'oblast' di Ivano-Frankivs'k, a sud di Leopoli (caraimo \"Ilov\"). Il censimento ucraino del 2001 indicava solo 96 parlanti madrelingua di lingua caraima.\nLe comunit\u00e0 della Lituania.\nNel 1397 il granduca di Lituania, Vitoldo, era a capo di uno Stato esteso dal Mar Baltico al Mar Nero. In cerca di soldati fidati per rafforzare il proprio esercito, li trov\u00f2 tra i caraiti e port\u00f2 con s\u00e9 quattrocento famiglie a Trakai, presso Vilnius, dove sorgeva una delle principali fortezze del Granducato. La comunit\u00e0, persa con il tempo la propria funzione militare, si stabil\u00ec definitivamente nella nuova patria, dando vita a Trakai a un'originale architettura; le loro case di legno, a un piano, presentano ancora oggi tutte rigorosamente tre finestre sulla facciata: \u00abUna per Dio, una per la famiglia, una per il granduca Vitoldo\u00bb. A tre finestre \u00e8 anche la \"kenessa\" di Trakai, tempio del loro culto caraita.\nNel corso dei secoli la comunit\u00e0 sub\u00ec, oltre a vere e proprie persecuzioni, una forte tendenza all'assimilazione da parte della maggioranza cristiana che li circondava, fino a quanto, nel corso dell'Ottocento, non riuscirono a ottenere dall'Impero zarista il riconoscimento della loro specificit\u00e0 (1863). Tale atto - che suggell\u00f2 la loro aspirazione a essere considerati non ebrei, secondo un criterio religioso, ma turchi, secondo un criterio etnico-linguistico - non fu tuttavia sufficiente a evitare loro le discriminazioni zariste, specie durante il periodo di intensa slavizzazione condotto tra XIX e XX secolo.\nIl riconoscimento della non ebraicit\u00e0 etnica dei caraiti li mise per\u00f2 al riparo dalla Shoah. Quando, durante la seconda guerra mondiale, i tedeschi occuparono la Lituania, fecero anche propria la catalogazione russa che considerava i caraiti turchi, e non ebrei. La piccola comunit\u00e0 di Trakai pot\u00e9 cos\u00ec, al di l\u00e0 di isolati episodi di collaborazionismo, soccorrere la grande minoranza giudaica lituana: nascondendo ebrei, facendoli passare per caraiti, aiutandoli nella fuga. Qualche centinaio di caraiti furono arruolati dalla Wehrmacht e nell'ausiliaria Legione tatara.\nAl momento dell'occupazione sovietica della Lituania, nel 1944, le autorit\u00e0 comuniste censirono 6357 caraiti rimasti. In epoca post-bellica alla piccola comunit\u00e0 fu risparmiata la deportazione di massa che colp\u00ec altre minoranze etniche dell'Urss, ma non il processo, in gran parte anche spontaneo, di assimilazione. Lo studio condotto dal Dipartimento statistico lituano nel 1997 ha registrato 257 caraiti.\nAltre comunit\u00e0.\nAltre piccole comunit\u00e0 di caraiti si trovano in Israele e negli Stati Uniti."}
{"id": "49479", "revid": "1305772", "url": "https://it.wikipedia.org/wiki?curid=49479", "title": "Camino", "text": ""}
{"id": "49481", "revid": "297059", "url": "https://it.wikipedia.org/wiki?curid=49481", "title": "Campagnola", "text": ""}
{"id": "49483", "revid": "1745361", "url": "https://it.wikipedia.org/wiki?curid=49483", "title": "Campi", "text": ""}
{"id": "49484", "revid": "804", "url": "https://it.wikipedia.org/wiki?curid=49484", "title": "Campiglia", "text": ""}
{"id": "49489", "revid": "26630", "url": "https://it.wikipedia.org/wiki?curid=49489", "title": "Tumore", "text": ""}
{"id": "49490", "revid": "1418004", "url": "https://it.wikipedia.org/wiki?curid=49490", "title": "Premio Campiello", "text": "Il Premio Campiello \u00e8 un premio letterario italiano che viene assegnato annualmente a un'opera di narrativa italiana edita nell'anno di riferimento.\nStoria.\nIl Campiello \u00e8 il risultato di un'iniziativa degli industriali del Veneto, nel 1962, per l'impulso della famiglia Valeri Manera; il nome riprende la commedia di Carlo Goldoni \"Il campiello\". La cerimonia di premiazione avviene a Venezia, solitamente nel Palazzo Ducale o al Gran Teatro La Fenice. Il primo Premio Campiello fu assegnato l'anno successivo, nel 1963, al romanzo di Primo Levi, \"La tregua\". Dal 1996 \u00e8 stato istituito anche il premio Campiello Giovani riservato a giovani di et\u00e0 compresa fra i 15 e i 22 anni per la scrittura di un racconto a tema libero in lingua italiana. Dal 2004 viene assegnato inoltre il Premio Campiello Opera Prima, al romanzo di un autore al suo esordio letterario.\nDal 1997 al 2003 la Fondazione Il Campiello ha assegnato un premio alla carriera a uno scrittore italiano o straniero che, individuato dalla Giuria dei Letterati, si sia distinto per la sua attivit\u00e0. Gli autori che hanno ricevuto questo speciale riconoscimento sono: Anna Maria Ortese (1997), Elio Pagliarani (1998), Maria Corti, (1999), Franco Lucentini (2000), Raffaele La Capria (2001), Michel Tournier (2002), Edoardo Sanguineti (2003). Dal 2015 la Fondazione Il Campiello ha assegnato annualmente altri premi alla carriera, designati come: \"Premio della Fondazione Il Campiello alla carriera\". Da ottobre 2019, il Presidente della Fondazione Il Campiello \u00e8 Enrico Carraro, che ricopre anche la prima carica nel direttivo di Confindustria Veneto.\nAmmissione.\nSono ammesse al premio opere di narrativa italiana (romanzi e racconti) pubblicate e regolarmente in commercio nell'anno di riferimento. Sono escluse le opere a carattere saggistico.\nRegolamento.\nLa modalit\u00e0 di premiazione del Premio Campiello \u00e8 molto particolare. A differenza di quanto accade nella maggior parte degli altri premi letterari, infatti, la \"Giuria dei Letterati\" (composta da dieci lettori qualificati e presieduta da una personalit\u00e0 della cultura italiana) identifica fra i libri editi nell'anno precedente una rosa di 5 libri da sottoporre alla \"Giuria dei Lettori\", chiamata anche \"Giuria dei Trecento\": questi 5 libri finalisti vengono insigniti ufficialmente del \"Premio Campiello - Selezione Giuria dei Letterati\". Sar\u00e0, infatti, la Giuria dei Lettori (composta da 300 lettori, di diversa provenienza sociale, et\u00e0, cultura, professione e posizione sociale) a scegliere fra i 5 finalisti il libro Campiello. \u00c8 possibile far parte della Giuria Popolare una sola volta. La cerimonia di premiazione \u00e8 trasmessa in diretta televisiva da Rai 5 e in tutto il mondo attraverso Rai Italia.\nAlbo dei vincitori.\nDi seguito vengono segnalati tutti i libri partecipanti alle finali del Premio.\nCitazioni.\nNella canzone \"Ping Pong\" del 1980, Rino Gaetano cita il Premio Campiello nel seguente verso:"}
{"id": "49492", "revid": "599013", "url": "https://it.wikipedia.org/wiki?curid=49492", "title": "Cp", "text": ""}
{"id": "49495", "revid": "599013", "url": "https://it.wikipedia.org/wiki?curid=49495", "title": "Cs", "text": ""}
{"id": "49497", "revid": "599013", "url": "https://it.wikipedia.org/wiki?curid=49497", "title": "Ct", "text": ""}
{"id": "49498", "revid": "767487", "url": "https://it.wikipedia.org/wiki?curid=49498", "title": "Centime", "text": "Centime \u00e8 la frazione di valuta in diverse nazioni francofone (tra cui la Svizzera e in passato la Francia), dove vale 1/100 di Franco.\nIn Francia la moneta da 5 \"centime\" era chiamata \"sou\". Il termine \"centime\" \u00e8 ancora frequentemente usato per indicare la moneta da 1/100 di Euro, che \u00e8 ufficialmente denominata come \"Euro-cent\"."}
{"id": "49499", "revid": "109242476", "url": "https://it.wikipedia.org/wiki?curid=49499", "title": "Solido (moneta)", "text": "Il solido era una moneta d'oro coniata nell'Impero romano: fu introdotta da Costantino I nel 309/310 e usata in tutto l'Impero Romano d'Oriente fino al X secolo. La moneta sostitu\u00ec l'aureo come principale moneta d'oro dell'Impero Romano.\nIl nome \u00absolido\u00bb era stato utilizzato in precedenza da Diocleziano (284-305) per una moneta d'oro da lui introdotta, che era differente dal solido di Costantino. La moneta veniva emessa ad un valore teorico di 1/72 di libbra romana (circa 4,5 grammi). I solidi erano pi\u00f9 larghi e sottili degli aurei, ad eccezione di alcune emissioni dell'Impero Bizantino, pi\u00f9 simili all'aureo. Il peso e la finezza del solido rimasero relativamente costanti per tutto il periodo della sua produzione, con poche eccezioni. Vennero prodotte anche delle frazioni del solido, chiamate semisse (mezzo solido) e tremisse (un terzo di solido).\nI termini \"soldo\", \"soldato\", \"assoldare\", oggi nell'uso corrente della lingua italiana, cos\u00ec come l'inglese \"soldier\" ed il tedesco e francese \"Soldat\", derivano proprio dal termine \"solidus\"."}
{"id": "49503", "revid": "919135", "url": "https://it.wikipedia.org/wiki?curid=49503", "title": "Prodotto cartesiano", "text": "In matematica il prodotto cartesiano di due insiemi formula_1 e formula_2 \u00e8 l'insieme delle coppie ordinate formula_3 con formula_4 in formula_1 e formula_6 in formula_2. Formalmente:\nSe formula_1 e formula_2 sono insiemi distinti, i prodotti formula_11 e formula_12 sono formalmente distinti, anche se sono in naturale corrispondenza biunivoca.\nIl prodotto cartesiano pu\u00f2 essere esteso alla composizione di formula_13 insiemi considerando l'insieme delle formula_13-uple ordinate:\nPossiamo identificare in modo canonico formula_16 con formula_17; in questo modo il prodotto cartesiano risulta naturalmente associativo.\nIl prodotto cartesiano di formula_13 copie di un insieme formula_1 viene indicato con formula_20 e pu\u00f2 essere chiamato potenza cartesiana. Si osserva che questo insieme si pu\u00f2 identificare con l'insieme delle funzioni dall'insieme formula_21 in formula_1.\nPropriet\u00e0 del prodotto cartesiano.\nIl numero di elementi (o cardinalit\u00e0) del prodotto cartesiano di due insiemi \u00e8 il prodotto del numero di elementi dei due insiemi. Generalizzando, il numero di elementi del prodotto cartesiano di formula_13 insiemi \u00e8 il prodotto del numero di elementi di ogni insieme.\nGli elementi di questi prodotti cartesiani si chiamano anche sequenze finite; quando gli insiemi fattore coincidono e sono finiti si usa anche il termine disposizioni con ripetizione. Ricordiamo anche che vengono detti stringhe o parole gli elementi della potenza cartesiana formula_13-esima di un alfabeto, insieme finito di oggetti semplici che si possono chiamare caratteri, lettere o simboli.\nOgni sottoinsieme del prodotto cartesiano di due insiemi costituisce una relazione binaria. Le matrici sono le funzioni che hanno come dominio un prodotto cartesiano.\nIl prodotto cartesiano \u00e8 una costruzione formale molto utilizzata in matematica per costruire insiemi complessi a partire da insiemi semplici; se gli insiemi di partenza hanno qualche struttura aggiuntiva (ad esempio una topologia, o una struttura di gruppo) \u00e8 spesso possibile costruire una struttura analoga sul loro prodotto cartesiano.\nProdotto cartesiano generalizzato.\nIl prodotto cartesiano \u00e8 definito anche su una quantit\u00e0 infinita di insiemi. Siano formula_25, con formula_26, degli insiemi parametrizzati da un insieme di indici formula_27. Definiamo il loro prodotto come:\ne cio\u00e8 come l'insieme delle funzioni definite su formula_27 che mandano ogni elemento formula_30 in un elemento di formula_25. Se formula_27 \u00e8 un insieme finito formula_21 questa definizione di prodotto cartesiano coincide con quella data sopra.\nRelazione con l'assioma della scelta.\nL'assioma della scelta si pu\u00f2 riformulare in termini di propriet\u00e0 del prodotto cartesiano generalizzato; pi\u00f9 precisamente si pu\u00f2 dimostrare essere equivalente alla seguente affermazione:\nche viene talvolta chiamata assioma moltiplicativo.\nEsempi di interesse geometrico.\nIl piano cartesiano \u00e8 costruito come prodotto cartesiano formula_35 di due copie della retta reale. Questa costruzione \u00e8 stata introdotta da Cartesio ed \u00e8 alla base della geometria analitica; da essa deriva il nome del prodotto che stiamo presentando.\nAnalogamente lo spazio tridimensionale \u00e8 il prodotto cartesiano formula_36 di tre copie della retta reale e lo spazio delle ennuple di numeri reali formula_37 \u00e8 la sua generalizzazione formula_13-dimensionale. Simili costruzioni si possono ottenere con prodotti cartesiani di insiemi come i numeri interi (vedere piano combinatorio), i numeri razionali (vedere piano razionale) o gli insiemi di classi di resti.\nUn altro esempio di oggetto geometrico costruito tramite il prodotto cartesiano \u00e8 il toro, dato dal prodotto cartesiano di due circonferenze; la sua generalizzazione formula_13-dimensionale \u00e8 definita come il prodotto cartesiano di formula_13 circonferenze.\nSe facciamo il prodotto di una quantit\u00e0 numerabile di copie di formula_41, parametrizzate con un numero naturale 1,2... (quindi l'insieme di indici formula_27 \u00e8 l'insieme dei numeri naturali), otteniamo l'insieme delle successioni di numeri reali. Analogamente possiamo definire ad esempio l'insieme delle successioni di numeri interi o razionali.\nStrutture prodotto.\nIl prodotto cartesiano viene utilizzato per quel genere di costruzione che a partire da due o pi\u00f9 strutture di una qualsiasi specie porta alla corrispondente struttura prodotto o a qualche sua variante. In particolare si pu\u00f2 fare riferimento ai seguenti articoli e termini: \nDal punto di vista della teoria delle categorie il prodotto cartesiano \u00e8 un prodotto diretto nella categoria degli insiemi.\nProdotto cartesiano di funzioni.\nSe formula_43 \u00e8 una funzione da formula_1 in formula_2 e formula_46 una funzione da formula_47 in formula_48, si definisce come loro prodotto cartesiano e si denota con formula_49 la funzione da formula_50 in formula_51 data da \nUnione di potenze cartesiane.\nLa unione di tutte le potenze cartesiane positive e la poco diversa unione di tutte le potenze cartesiane naturali di alcuni insiemi costituiscono ambienti nei quali si collocano vantaggiosamente determinate entit\u00e0. Consideriamo in particolare\nsi tratta dell'insieme delle sequenze di lunghezza positiva arbitraria di numeri reali. Per tale insieme si usa anche la scrittura formula_54 e viene chiamata cross chiusura dell'insieme formula_41. Gli elementi di questo insieme si possono identificare con i polinomi di grado positivo con i coefficienti in formula_41.\nCostruzione poco diversa \u00e8 quella che conduce alla cosiddetta star chiusura di un insieme. Consideriamo in particolare le potenze dell'insieme dei numeri complessi e l'unione\nsi tratta dell'insieme delle sequenze di lunghezza arbitraria di numeri complessi e gli elementi di questo insieme si possono identificare con i polinomi di grado qualsiasi (positivo o nullo) con i coefficienti complessi. Questa costruzione si pone alla base delle considerazioni dello spazio vettoriale costituito dai polinomi in una variabile.\nAltre interessanti costruzioni formali di questo genere sono quelle del semigruppo libero e del monoide libero su un dato alfabeto."}
{"id": "49506", "revid": "1627355", "url": "https://it.wikipedia.org/wiki?curid=49506", "title": "Draco", "text": "Draco significa drago in latino"}
{"id": "49507", "revid": "125826274", "url": "https://it.wikipedia.org/wiki?curid=49507", "title": "Senza esclusione di colpi (film 1988)", "text": "Senza esclusione di colpi (\"Bloodsport\") \u00e8 un film del 1988 diretto da Newt Arnold con Jean-Claude Van Damme come attore protagonista.\nLa storia del film si rif\u00e0 alle presunte vicende di Frank Dux, un lottatore di arti marziali che raccont\u00f2 di aver preso parte a un torneo giapponese semi-clandestino chiamato Kumit\u00e8. La pellicola si rivel\u00f2 un inaspettato successo al botteghino, incassando 65 milioni di dollari a fronte di un budget di produzione di appena 2 milioni.\nTrama.\nIl pilota militare Frank William Dux partecipa, malgrado il veto dei propri superiori, al Kumit\u00e8, una competizione violenta e rischiosa che si tiene in gran segreto nei bassifondi di Hong Kong, dove tutto \u00e8 consentito e a volte i combattenti muoiono sul ring (cosa tuttavia che non viene incoraggiata da chi lo organizza, ritenendolo invece un deplorevole atto). Dovr\u00e0 affrontare lottatori esperti nelle varie arti marziali e soprattutto Chong Li, un lottatore spietato che ha molte vittime al proprio attivo.\nFrank vuole partecipare in onore del suo maestro di giovent\u00f9, Tanaka, gravemente malato, il cui figlio nonch\u00e9 suo amico \u00e8 morto proprio in un combattimento di quella competizione. Durante la competizione Frank fa amicizia con Ray Jackson, un pi\u00f9 corpulento e burbero lottatore americano. Ray, ai quarti di finale, viene quasi ucciso da Chong Li, ma nella finale Frank vendica il suo amico ferito sconfiggendo il rivale e diventando il primo occidentale a trionfare al torneo. Dopo aver salutato Ray, che si rimetter\u00e0 del tutto, Frank torna negli Stati Uniti.\nColonna sonora.\nLa colonna sonora di \"Senza esclusione di colpi\" \u00e8 stata composta da Paul Hertzog, che ha scritto anche un'altra colonna sonora di un altro film di Jean-Claude Van Damme intitolato \"Kickboxer - Il nuovo guerriero\". La musica di Hertzog \u00e8 stata pubblicata su CD poche volte. A causa della sua rarit\u00e0, ora \u00e8 considerata oggetto di collezionismo e pu\u00f2 costare fino a 150$ su eBay.\nLa colonna sonora contiene le canzoni \"Fight To Survive\" e \"On My Own\", entrambe cantate da Stan Bush. Comunque i suoi pezzi nelle versioni della pellicola mancano dalla \"release\" ufficiale della colonna sonora, sostituite da versioni alternative con la voce di Paul Delph.\nNel film c'era anche una canzone di Michael Bishop, \"Steal The Night\", durante la scena in cui Frank Dux \u00e8 inseguito da Helmer e Rawlins. Questa canzone non \u00e8 stata mai pubblicata fino al 2006, quando divenne disponibile per la vendita online. Il singolo contiene una versione strumentale ed una cantata.\nLa lista delle tracce del CD originale era la seguente:\nDegna di nota \u00e8 da considerarsi anche la traccia intitolata \"The Gamble\", che \u00e8 stata successivamente inserita nel CD \"Best of Van Damme Compilation Volume 2\".\nIl 26 giugno 2007 \u00e8 stata pubblicata un'edizione limitata della colonna sonora ad opera dell'etichetta musicale Perseverance Records. Questa particolare edizione \u00e8 stata pubblicata in tiratura limitata di sole 3000 copie. Da tutti i fan della colonna sonora del film, quest'ultima viene considerata vastamente superiore rispetto alle altre versioni rilasciate su CD. Per la prima volta sono incluse le versioni originali dei brani eseguite da Stan Bush, cos\u00ec come vengono ascoltate nel film. La lista delle tracce contenute nell'edizione limitata \u00e8 la seguente:\nSequel.\nNel 1990 usc\u00ec il sequel \"Bloodsport II: The Next Kumite\", intitolato in Italia \"Colpi proibiti 2\" per farlo passare per il seguito di un altro film con van Damme. Analogamente nel 1997 \"Bloodsport III\" venne distribuito come \"Colpi proibiti III\". Nel 1999 usc\u00ec \"\", tuttora inedito in Italia.\nTitoli apocrifi.\nIl film \"Senza esclusione di colpi 2\" non \u00e8 un sequel di questo, si tratta bens\u00ec di un'operazione commerciale italiana che, nel distribuire il film \"American Kickboxer\", gli cambia nome per attrarre gli appassionati del film con Van Damme.\nIl film del 1989 \"Senza esclusione di colpi\" \u00e8 un'operazione simile alla precedente. Si tratta infatti del film \"No Holds Barred\" con Hulk Hogan che, nell'uscita esclusivamente televisiva italiana, vede il proprio nome cambiare per attrarre gli appassionati di Van Damme."}
{"id": "49514", "revid": "663182", "url": "https://it.wikipedia.org/wiki?curid=49514", "title": "Premio Strega", "text": "Il Premio Strega \u00e8 un premio letterario che \u00e8 assegnato annualmente all'autore di un libro pubblicato in Italia, tra il 1\u00ba marzo dell\u2019anno precedente e il 28 febbraio dell\u2019anno in corso. Dal 1986 \u00e8 organizzato e gestito dalla Fondazione Bellonci.\nOrigini ed evoluzione.\nIl Premio \u00e8 stato istituito a Roma nel 1947 dalla scrittrice Maria Bellonci e da Guido Alberti, proprietario della casa produttrice del Liquore Strega, che d\u00e0 il nome al Premio e si ricollega alle storie sulla stregoneria a Benevento (risalenti ai tempi dell'antichit\u00e0 classica).\nNel dopoguerra il Premio diventa un traino per il mondo della cultura italiana, logorato da oltre vent'anni di dittatura fascista e dal recente conflitto. \"Cominciarono, nell'inverno e nella primavera 1944, a radunarsi amici, giornalisti, scrittori, artisti, letterati, gente di ogni partito unita nella partecipazione di un tema doloroso nel presente e incerto nel futuro. Poi, dopo il 4 giugno, finito l'incubo, gli amici continuarono a venire: \u00e8 proprio un tentativo di ritrovarsi uniti per far fronte alla disperazione e alla dispersione\", ha scritto Maria Bellonci, ideatrice del Premio.\nIl primo scrittore a ricevere il Premio Strega, nel 1947, \u00e8 stato Ennio Flaiano, con il libro \"Tempo di uccidere\". Al 2021, undici donne hanno vinto il Premio: per prima, nel 1957, Elsa Morante, seguita da Natalia Ginzburg, Anna Maria Ortese, Lalla Romano, Fausta Cialente, Maria Bellonci, Mariateresa Di Lascia, Dacia Maraini, Margaret Mazzantini, Melania Mazzucco e Helena Janeczek. Al 2021, sessantaquattro uomini hanno vinto il Premio; la distribuzione di genere dei finalisti e dei vincitori del Premio ha suscitato polemiche e analisi della difficolt\u00e0 di affermazione delle scrittrici.\nLo scrittore Paolo Volponi \u00e8 stato il primo a vincere pi\u00f9 di una volta il Premio: lo ha vinto due volte, nel 1965, con \"La macchina mondiale\"; nel 1991, con \"La strada per Roma\". Nel 2020, anche lo scrittore Sandro Veronesi ha vinto per la seconda volta il Premio con \"Il colibr\u00ec\", dopo la prima volta nel 2006 con \"Caos calmo\".\nAlcune delle opere premiate con il Premio Strega sono divenute colonne portanti della letteratura contemporanea: da \"Il nome della rosa\" di Umberto Eco, che ha venduto cinquanta milioni di copie in tutto il mondo, grazie alla traduzione in decine di lingue, a \"Il Gattopardo\" di Giuseppe Tomasi di Lampedusa, un classico della letteratura italiana.\nFino all'edizione del 2014 il Premio Strega \u00e8 stato assegnato ogni anno ad un solo scrittore, poich\u00e9 non si sono mai verificate condizioni di parit\u00e0 nel computo finale dei voti. Nel 2006, tuttavia, accanto a \"Caos Calmo\" di Sandro Veronesi, anche la Costituzione della Repubblica Italiana ha ricevuto un Premio Strega onorario, al di fuori della classica competizione.\nModalit\u00e0 di premiazione.\nIl meccanismo del Premio prevede che la scelta del vincitore sia affidata ad un gruppo di quattrocento uomini e donne di cultura, tra cui gli ex vincitori. Coloro che compongono la giuria sono tuttora chiamati \"Amici della domenica\", dal giorno prescelto per le loro prime riunioni. I quattrocento giurati possono proporre dei titoli a loro graditi: ciascun Amico della domenica potr\u00e0 segnalare, con il consenso dell\u2019autore, un\u2019opera che ritiene meritevole di partecipare al premio, con un breve giudizio critico. \nAttualmente \u00e8 ammessa la partecipazione di un numero massimo di 12 opere; qualora le opere proposte fossero in numero maggiore, il Comitato direttivo \"sceglier\u00e0 con decisione inappellabile le dodici ammesse a partecipare\". Un'ulteriore selezione (in genere nel mese di giugno) designa la cinquina di opere finaliste, anche se in otto edizioni (1953, 1960, 1961, 1963, 1979, 1986, 1999 e 2020) si \u00e8 reso necessario aggiungere una sesta opera al gruppo delle finaliste. \nLa votazione definitiva che proclama l'opera vincitrice, effettuata con votazione finale degli \"Amici della domenica\" e trasmessa in diretta televisiva dalla Rai, avviene tradizionalmente il primo gioved\u00ec del mese di luglio nel ninfeo di Villa Giulia a Roma. Solo nel 2016, in occasione della settantesima edizione del premio, vengono modificati sia la data che il luogo della premiazione, che avvenne il primo venerd\u00ec di luglio (8 luglio 2016) all'Auditorium Parco della Musica, per poi tornare dalla successiva edizione (2017) a svolgersi nel ninfeo di Villa Giulia e nella sua tradizionale data (primo gioved\u00ec di luglio). \nLa designazione del vincitore ha suscitato talvolta polemiche nel mondo della cultura e dell'editoria, alimentando l'attenzione dell'opinione pubblica per il Premio.\nAlbo dei vincitori.\nDi seguito sono segnalati tutti i libri partecipanti alle finali del Premio e i libri vincitori.\nPremio Strega Europeo.\nNel 2014, durante il semestre di presidenza italiana del Consiglio dell\u2019Unione Europea, nasce il Premio Strega Europeo grazie alla collaborazione tra Fondazione Bellonci, Casa delle Letterature, Letterature Festival Internazionale di Roma e Rappresentanza in Italia della Commissione Europea.\nIl riconoscimento viene assegnato annualmente per diffondere la conoscenza delle voci pi\u00f9 originali e profonde della narrativa contemporanea ad un autore europeo che ha vinto un premio nazionale rilevante nel paese in cui \u00e8 stato pubblicato.\nAl vincitore che prevale su una cinquina di finalisti \u00e8 riconosciuta una somma di 3000 euro, mentre al traduttore dell'opera ne vanno 1500."}
{"id": "49516", "revid": "1712526", "url": "https://it.wikipedia.org/wiki?curid=49516", "title": "San Baudolino", "text": "Biografia.\nSecondo la testimonianza del monaco benedettino Paolo Diacono, Baudolino (Baudilio) visse al Foro, sotto il regno longobardo di Liutprando (712-744). Era dotato del dono dei miracoli e della profezia. Sempre Paolo Diacono racconta, nella sua \"Historia Langobardorum\", un episodio a testimonianza dei doni soprannaturali di Baudolino. Durante una battuta di caccia nella \"Silva Urba\" il nipote di Liutprando Anfuso fu erroneamente colpito, e il re mand\u00f2 un messo a chiamare Baudolino affinch\u00e9 gli prestasse le cure necessarie. Nel frattempo Anfuso mor\u00ec e quando il messo giunse dall'eremita questi afferm\u00f2 di sapere gi\u00e0 tutto e di non poter fare pi\u00f9 niente perch\u00e9 il giovane era gi\u00e0 spirato.\nMor\u00ec intorno al 740 e fu sepolto a Villa del Foro. Qualche secolo pi\u00f9 tardi, quando venne fondata la citt\u00e0 di Alessandria nel 1168, i suoi cittadini vi si trasferirono portando con s\u00e9 le reliquie del santo.\nPochi anni dopo la fondazione di Alessandria, nel 1174, la tradizione racconta di una sua apparizione sui bastioni della citt\u00e0 per mettere in fuga gli assedianti ghibellini. Nel 1189 fu eretta una chiesa in suo onore affidata agli Umiliati, ed alla soppressione di questi pass\u00f2 ai Domenicani nel 1571.\nCon i domenicani le scarse notizie sulla vita del santo vennero rielaborate mischiando dati verosimili con altri decisamente fantastici ed assurdi. Si disse inoltre che i vescovi di Tortona e Acqui ritenessero Baudolino alla loro stregua, considerata la sua notevole popolarit\u00e0. Si diffuse dunque la convinzione che fosse anche stato vescovo di Alessandria, come si pu\u00f2 evincere dalle numerose rappresentazioni iconografiche del santo eremita vestito delle insegne episcopali.\nCulto.\nNel 1786 San Baudolino venne proclamato patrono principale della citt\u00e0 e della diocesi di Alessandria; la sua festa \u00e8 celebrata il 10 novembre.\nNel 1803, a causa della chiusura della chiesa dei domenicani, le reliquie del santo furono trasferite dapprima nella chiesa dei Santi Alessandro e Carlo e poi, nel 1810, in una cappella appositamente dedicata nella cattedrale di nuova costruzione.\nIl 18 aprile 1979 viene consacrata ad Alessandria una nuova chiesa eretta e dedicata a San Baudolino, e parte delle reliquie furono trasferite dalla cattedrale nell'apposita cripta costruita sotto la nuova chiesa."}
{"id": "49517", "revid": "782150", "url": "https://it.wikipedia.org/wiki?curid=49517", "title": "Silvano (nome)", "text": "Origine e diffusione.\nDeriva dal nome latino \"Silvanus\", basato sull'omonimo aggettivo, col significato di \"silvano\", \"silvestre\", \"che vive nella selva\", \"che proviene dalla selva\" (in quanto basato su \"silva\", \"selva\", \"bosco\"). Allo stesso termine sono riconducibili anche i nomi Silvio, Silverio, Selvaggio e Silvestro, che hanno quindi significato analogo a Silvano.\nIl nome \u00e8 presente sia nella mitologia romana, dove Silvano \u00e8 il dio delle foreste, che nel Nuovo Testamento, dove \u00e8 portato da Silvano, uno dei compagni di viaggio di Paolo: egli \u00e8 chiamato anche \"Sila\", italianizzazione del greco biblico \u03a3\u03af\u03bb\u03b1\u03c2 (\"Silas\"), che \u00e8 un'abbreviazione di \u03a3\u03b9\u03bb\u03bf\u03c5\u03b1\u03bd\u03cc\u03c2 (\"Silouanos\"), la forma greca di Silvano; il nome \"Silas\" si diffuse, dopo la Riforma Protestante, anche nella lingua inglese. Dalla forma francese antica \"Seleuin\", inoltre, potrebbe derivare il nome inglese \"Selwyn\".\nOnomastico.\nNumerosi santi hanno portato questo nome; l'onomastico pu\u00f2 essere festeggiato in una qualsiasi delle date seguenti:"}
{"id": "49518", "revid": "226458", "url": "https://it.wikipedia.org/wiki?curid=49518", "title": "Acile", "text": "In chimica organica, acile (o gruppo acilico) \u00e8 il nome generico del gruppo funzionale corrispondente ad un acido carbossilico privato del suo gruppo -OH.\nIn particolare si parla inoltre di anione acile, catione acile e radicale acile, riferendosi alla specie chimica ottenuta sottraendo ad un acido carbossilico rispettivamente un OH+, OH- o OH\u2022.\nCarbocationi acilici.\nUna classe importante di carbocationi in chimica organica \u00e8 rappresentata dai carbocationi acilici che compaiono come intermedi in numerose reazioni di addizione e sostituzione elettrofila.\nI carbocationi acilici sono stabilizzati per risonanza, la carica elettrica viene parzialmente dispersa anche sul vicino atomo di ossigeno\n R-C=O \u2194 R-C\u2261O\nAlogenuri acilici.\nIn laboratorio, una delle principali fonti di ioni acilici \u00e8 costituita degli alogenuri acilici, composti aventi formula generale R-CO-X, dove X \u00e8 generalmente cloro o bromo:\n R-C=O +\n | \u2192 R-C=O (\"ione acile\") + X-\n X\nTali composti possono essere considerati come anidridi miste degli acidi carbossilico e alogenidrico corrispondenti, infatti in presenza di acqua subiscono una rapida idrolisi liberandoli con una reazione del tipo:\n R-(C=O)-X + H2O \u2192 R-(C=O)-OH + HX\nQuesto comportamento rende gli alogenuri acilici irritanti e lacrimogeni.\nEsempi.\nFormile.\nIl formile (gruppo formile o metanoile) \u00e8 l'acile dell'acido formico. La formula \u00e8 -HCO: risulta pertanto il pi\u00f9 semplice degli acili.\nIl radicale formile pu\u00f2 essere ottenuto dalla formaldeide e compare in alcuni composti come ad esempio il \"fluoruro di formile\", un liquido incolore che viene usato in chimica organica per alcune sintesi e che si decompone trasformandosi in acido fluoridrico ed ossido di carbonio."}
{"id": "49519", "revid": "1821847", "url": "https://it.wikipedia.org/wiki?curid=49519", "title": "Storia economica dell'et\u00e0 preindustriale", "text": "La Storia economica dell'et\u00e0 preindustriale riguarda ogni periodo precedente allo sviluppo industriale, iniziato a partire dal Settecento in Gran Bretagna e diffusosi poi in buona parte del mondo.\nAspetto demografico.\nLa crescita della popolazione \u00e8 lenta, con alcuni periodi in diminuzione: esso \u00e8 dovuto a periodi ciclici di crescita e recessione dell'economia che si possono riassumere in questo schema: \nEra un'economia caratterizzata da un alto tasso di mortalit\u00e0 e un alto tasso di natalit\u00e0: il primo per le frequenti carestie, epidemie e guerre; il secondo per compensare il tasso di mortalit\u00e0 e connesso al sistema produttivo che era basato sul lavoro manuale (e quindi al binomio tanti figli=tante braccia).\nAttivit\u00e0 economica.\nAgricoltura.\nA causa della forte sperequazione dei redditi, il 10% della popolazione possedeva il 60% delle ricchezze. La produzione era rivolta alle esigenze di autoconsumo. Durante il Medioevo erano frequenti delle forme di parassitismo: il feudatario si imponeva sulla comunit\u00e0 contadina e da essa esigeva tributi sotto forma di alimenti. Il perno economico dell'et\u00e0 preindustriale era sicuramente l'attivit\u00e0 agricola, che impegnava quasi il 70% della popolazione attiva, a causa della bassa produttivit\u00e0 e delle tecniche agricole ancora non sofisticate legate ad uno sfruttamento del suolo non intensivo. La quasi totalit\u00e0 della produzione agricola era utilizzata per l'alimentazione e per la produzione di sementi da piantare l'anno successivo. Solo nel XVI secolo il miglioramento delle tecniche agricole e l'uso (o sfruttamento\u2026) pi\u00f9 razionale del suolo (sono gli anni delle grandiose opere di bonifica in tutta Europa) permisero ai contadini un surplus produttivo e un miglioramento della qualit\u00e0 della vita.\nIn un periodo all'incirca decennale i raccolti abbondanti erano pochi, pi\u00f9 frequenti quelli mediocri o scarsi; quando per 3/4 anni si succedevano raccolti che non soddisfacevano il fabbisogno minimo, le scarse scorte alimentari si esaurivano velocemente, comportando un aumento dei prezzi dei cereali (e cos\u00ec delle farine, del pane ecc.), e in questo modo coloro che non potevano pi\u00f9 permetterseli erano esposti alla fame e ad un progressivo indebolimento che li rendeva soggetti pi\u00f9 attaccabili alle malattie.\nProduzione pre-industriale.\nNell'et\u00e0 pre-industriale convivevano tre diversi modelli di produzione. \nCommercio.\nFigure importanti per lo sviluppo economico successivo furono i mercanti (i primi imprenditori della storia): grazie a carri o navi, essi commerciavano con le comunit\u00e0 confinanti a breve o lungo raggio (ci sono tracce di scambi commerciali con l'oriente sin dall'Alto Medioevo). Erano in genere benestanti e contribuivano a mantenere nello stato una bilancia commerciale positiva (le esportazioni sono superiori in valore alle importazioni), grazie all'accumulo in patria di oro e argento: saranno loro gli inventori del metodo della partita doppia, applicato nell'economia aziendale. \nDisponendo di buone riserve finanziarie, si esponevano ai rischi di impresa nel commercio e uscirono dalla staticit\u00e0 del sistema attraverso due modalit\u00e0 d'intervento: \nAttivit\u00e0 bancaria.\nUn'altra importante attivit\u00e0 che si sviluppa nell'XI secolo \u00e8 quella dei banchieri. \nL'attivit\u00e0 bancaria \u00e8 esercitata da quattro tipi di soggetti, che operano in settori d'azione abbastanza distinti:\nL'attivit\u00e0 finanziaria era esercitata anche da soggetti che non erano banchieri: in particolare fra il Trecento ed il Cinquecento i pi\u00f9 grossi prestiti ai re e ai papi erano fatti dalle compagnie commerciali, come quelle dei Bardi, dei Medici e dei Fugger."}
{"id": "49523", "revid": "190914", "url": "https://it.wikipedia.org/wiki?curid=49523", "title": "Linea spettrale", "text": "Una linea spettrale \u00e8 una linea scura o chiara in uno spettro altrimenti uniforme e continuo, ed \u00e8 la conseguenza di un assorbimento o emissione di fotoni in una stretta gamma di frequenza. \nEmissione e assorbimento.\nLe linee spettrali sono il risultato di interazioni tra un sistema quantistico (di solito atomi, ma qualche volta molecole o nuclei atomici) e singoli fotoni. Un fotone \u00e8 assorbito quando esso ha l'energia corretta per permettere un cambio nello stato energetico del sistema (nel caso di un atomo \u00e8 solitamente un salto orbitale di elettrone); poi sar\u00e0 ri-emesso spontaneamente, o nella stessa frequenza dell'originale o in cascata, dove la somma dell'energia dei fotoni emessi sar\u00e0 la stessa del fotone assorbito. La direzione dei nuovi fotoni non sar\u00e0 in relazione alla direzione del fotone originale. \nA seconda della geometria del gas, della fonte del fotone e dell'osservatore sar\u00e0 prodotta o una linea di emissione o una linea di assorbimento: se il gas \u00e8 tra la fonte del fotone e l'osservatore si osserva un calo nell'intensit\u00e0 di luce nella frequenza del fotone incidente, poich\u00e9 i fotoni riemessi saranno in direzioni diverse dell'originale. Questa \u00e8 una linea di assorbimento. Se l'osservatore vede il gas, ma non la fonte del fotone, vedr\u00e0 solamente i fotoni riemessi in una stretta gamma di frequenza. Questa \u00e8 una linea di emissione. \nLe linee d'assorbimento e le linee di emissione sono estremamente atomo-specifiche, e possono essere usate per identificare facilmente la composizione chimica di tutti i mezzi che la luce pu\u00f2 attraversare (solitamente i gas). Dipendono anche delle condizioni fisiche del gas, e quindi sono largamente usate per determinare la composizione chimica di stelle e altri corpi celesti che non possono essere analizzati con altri mezzi, cos\u00ec come le loro condizioni fisiche. \nAltri meccanismi, oltre l'interazione atomo-fotone, possono produrre linee spettrali. A seconda dall'interazione fisica (con molecole, singole particelle, ecc.) la frequenza dei fotoni coinvolti varia ampiamente, e le linee possono essere osservate lungo tutto lo spettro elettromagnetico, dalle onde radio ai raggi gamma. \nUna linea spettrale si espande su una serie di frequenze, non su una sola frequenza. Le ragioni di questo allargamento sono diverse: "}
{"id": "49524", "revid": "1318658", "url": "https://it.wikipedia.org/wiki?curid=49524", "title": "Biotina", "text": "La biotina (unica denominazione internazionale ammissibile secondo la IUPAC) venne scoperta a seguito di alcuni studi riguardanti le alterazioni cutanee e della crescita verificatesi in animali nutriti esclusivamente con albume d'uovo crudo o proteine da esso estratte.\nIn passato essa era anche nota come: vitamina H (o talvolta vitamina I) nella nomenclatura tedesca; vitamina B7 in quella anglosassone; vitamina B8 in quella francese.\nIl fattore la cui carenza \u00e8 responsabile della comparsa della \"malattia da bianco d'uovo\" venne individuato nel 1931 e si \u00e8 visto che esso \u00e8 indispensabile per la corretta crescita dei mammiferi. Oggi \u00e8 noto il fenomeno soggiacente allo sviluppo di questa patologia: il legame tra la biotina e l'avidina, una glicoproteina dell'albume d'uovo. Infatti l'avidina \u00e8 resistente all'azione proteolitica dell'apparato gastrointestinale per cui il legame con la biotina impedisce l'assorbimento di quest'ultima.\nCaratteristiche e processi chimici.\nStrutturalmente la biotina presenta due anelli tra loro condensati: uno tiofenico ed uno imidazolidinonico. Legata all'anello tiofenico vi \u00e8 una catena laterale di acido valerianico.\nLa biotina \u00e8 solubile in acqua e in questo stato \u00e8 resistente al calore, alle basi ed agli acidi; si decompone per azione della luce ultravioletta e di forti ossidanti.La biotina viene assunta dagli alimenti in forma libera o legata alle proteine. Attualmente non sono ben noti i meccanismi di assorbimento. Si ritiene che la scissione della biotina dalle proteine cui \u00e8 legata avvenga per opera di una biotinasi secreta nel succo pancreatico. La vitamina libera viene assorbita a livello dell'ileo e del digiuno da due meccanismi di trasporto:\nSembra che la biotina, una volta entrata nel plasma, venga trasportata da diverse proteine: NIGA ed \u03b1 e \u03b2-globuline. Non \u00e8 chiaro se esiste anche una proteina di trasporto specifica.La biotina svolge il ruolo di cofattore di diverse carbossilasi ATP-dipendenti. Essa \u00e8 legata al sito attivo dell'enzima tramite un legame peptidico che si forma tra il gruppo carbossilico dell'acido valerianico ed un gruppo aminico di un residuo di lisina. La reazione di carbossilazione, in cui interviene la biotina, prevede il trasferimento di una molecola di CO2 da un donatore ad un accettore, passando per un intermedio in cui la vitamina fissa la CO2 su uno degli atomi di azoto dell'anello imidazolico, formando cos\u00ec la carbossibiotina.La formazione della carbossibiotina avviene tramite l'ausilio di bicarbonato, ioni magnesio ed ATP. Infatti il bicarbonato lega su di s\u00e9 la CO2 tramite una reazione richiedente energia, fornita dall'idrolisi di una molecola ATP. La molecola di carbonilfosfato creatasi cede poi CO2 alla biotina, idrolizzando il gruppo fosfato.La biotina viene utilizzata, nell'uomo, da quattro carbossilasi:\nFonti alimentari.\nLa biotina \u00e8 presente sia nel regno animale sia in quello vegetale. Si trova anche nel latte umano e di vacca, nei latticini, nel tuorlo dell'uovo e nei frutti di mare. Soprattutto nei vegetali la biotina \u00e8 presente legata in maniera energica alle proteine per cui la sua biodisponibilit\u00e0 \u00e8 pi\u00f9 bassa.La biotina \u00e8 prodotta in elevate quantit\u00e0 anche dai batteri intestinali.\nCarenza.\nGli stati carenziali di biotina sono decisamente rari e si possono verificare in individui che assumono grandi quantit\u00e0 di uova crude o alla \"coque.\" Invece le uova cotte non hanno questo effetto in quanto la cottura denatura l'avidina. Sono stati anche descritti casi di carenza in individui nutriti solo per via parenterale. Sembra che anche la somministrazione di alte dosi di sulfamidici possa provocare carenza di biotina per l'alterazione massiccia della flora batterica che si pu\u00f2 verificare. La carenza di biotina nell'adulto pu\u00f2 dare origine a manifestazioni cutanee (desquamazioni).\nLivelli di assunzione e tossicit\u00e0.\nDato che la biotina \u00e8 presente in molti alimenti e che i batteri intestinali ne possono produrre alte quantit\u00e0, non \u00e8 al momento ben chiaro quali possono essere i livelli di assunzione raccomandabili. In effetti le diverse fonti al momento non sono concordi e riportano livelli altamente variabili nell'intervallo di 30-100\u00a0\u00b5g giornalieri.Non si conoscono fenomeni di tossicit\u00e0 da biotina fino a livelli di 10\u00a0mg/die."}
{"id": "49525", "revid": "1632387", "url": "https://it.wikipedia.org/wiki?curid=49525", "title": "Ilario", "text": "Origine e diffusione.\nDeriva dal nome latino \"Hilarius\", basato su \"hilaris\" che significa \"\u00eclare\", \"allegro\"; potrebbe anche essere basato sul greco antico \u2018\u0399\u03bb\u03b1\u03c1\u03bf\u03c2 (\"Hilaros\"), che ha lo stesso significato - ed \u00e8 peraltro la radice comune a cui risale lo stesso termine latino. Ha quindi lo stesso significato dei nomi Allegra, Gaudenzio e Blythe.\nLa variante inglese \"Hilary\", inizialmente maschile, \u00e8 divenuta molto pi\u00f9 comune al femminile nel XX secolo.\nOnomastico.\nL'onomastico \u00e8 festeggiato il 13 gennaio in memoria di sant'Ilario, vescovo di Poitiers. Fra gli altri santi che portano questo nome si ricordano:"}
{"id": "49529", "revid": "1048993", "url": "https://it.wikipedia.org/wiki?curid=49529", "title": "Mac OS 8", "text": "Mac OS 8 \u00e8 una versione del sistema operativo Classic Mac OS, presentata il 22 luglio 1997.\nMac OS 8.0.\nI miglioramenti del Mac OS 8 includevano il multi threading, il Finder, il tema tridimensionale \"platinum\", numerosi miglioramenti riguardanti la memoria virtuale e un notevole incremento di velocit\u00e0 degli Applescript sia nell'esecuzione che nell'avvio.\nMac OS 8.1.\nDistribuito il 7 gennaio 1998, OS 8.1 \u00e8 l'ultima versione che funziona sui Macintosh dotati di processore della famiglia 68000. Ha introdotto anche il nuovo file system HFS+ che consentiva nomi pi\u00f9 lunghi, file pi\u00f9 grandi e introduceva una migliore gestione dello spazio grazie a una riduzione dei blocchi. Questa \u00e8 anche la prima versione dotata delle librerie Carbon.\nMac OS 8.5.\nPresentato il 15 ottobre 1998 e gi\u00e0 noto con il nome in codice \"Allegro\", OS 8.5 \u00e8 la prima versione del Mac OS a poter essere eseguita solo dai Mac dotati di processore PowerPC. In questa versione \u00e8 stato rimosso quasi tutto il codice m68k con un notevole miglioramento delle prestazioni del sistema. \u00c8 la prima versione che include il programma di ricerca Sherlock.\nMac OS 8.6.\nDistribuito il 10 maggio 1999, OS 8.6 presenta il concetto di nanokernel nel Mac OS per consentire il multitasking e il supporto al multiprocessing."}
{"id": "49530", "revid": "110157", "url": "https://it.wikipedia.org/wiki?curid=49530", "title": "Mac OS 9", "text": "Mac OS 9 \u00e8 l'ultima versione del sistema operativo Classic Mac OS. Venne prodotto da Apple Computer il 23 ottobre 1999.\nStoria.\nApple aggiorn\u00f2 OS 9 con una serie di aggiornamenti minori che risolsero dei bug e apportarono delle migliorie.\nTra i vari aggiornamenti conviene segnalare il 9.0.4 e il 9.1 distribuiti nel 2000 il primo e nel 2001 il secondo.\nIl 9.2 venne introdotto nel 2002 e la sua unica funzione era l'adattamento del Mac OS al fine di consentirgli di funzionare anche dentro l'ambiente Classic del macOS.\nTuttavia il Mac OS 9.2 era un sistema operativo indipendente e completo in grado di avviare i computer anche senza macOS.\nNel maggio del 2002 durante l'Apple Worldwide Developers Conference a San Jose (California), il CEO dell'Apple Steve Jobs annunci\u00f2 il \"funerale\" del Mac OS 9. Durante il keynote, apparve vestito di nero, con una bara.\nQuella presentazione molto teatrale serviva a sottolineare che Apple aveva bloccato lo sviluppo del Mac OS 9 e che quindi la versione 9.2.2 sarebbe stata l'ultima versione distribuita da Apple.\nNonostante questo Mac OS 9 vive in milioni di computer Macintosh anche se da giugno 2004 non viene pi\u00f9 fornito (insieme a Mac OS X) come componente del Power Mac ma va richiesto a parte quando viene ordinato.\nPer consentire un passaggio indolore delle applicazioni da Mac OS 9 a Mac OS X Apple oltre all'applicazione Classic ha previsto delle librerie chiamate Carbon che consentono ai programmi di funzionare sia su Mac OS 9 e che su Mac OS X.\nCaratteristiche.\nConsiderata la versione pi\u00f9 funzionale e stabile del Mac OS originale, l'OS 9 non era dotato di molte caratteristiche che i moderni sistemi operativi del tempo possedevano come la memoria protetta o il multitasking preemptive.\nNonostante queste mancanze era un notevole miglioramento rispetto al Mac OS 8, era dotato della tecnologia OpenTrasport per le reti locali e del motore di ricerca Sherlock 2.\nA differenza delle precedenti versioni supportava nativamente pi\u00f9 utenti senza bisogno di software di terze parti.\nUna caratteristica molto importante dell'OS 9 era che il codice era quasi totalmente codice PowerPC.\nNelle versioni precedenti buona parte del sistema operativo era scritto in codice 68000 e veniva eseguito utilizzando un emulatore, ovviamente era una soluzione lenta e che consumava molte risorse. Il nuovo codice PowerPC rendeva il sistema operativo pi\u00f9 veloce e pi\u00f9 parco nell'uso delle risorse.\nApple pubblicizz\u00f2 Mac OS 9 grazie alle \"50 nuove funzionalit\u00e0\" e lanci\u00f2 sul mercato con abbondanti pubblicit\u00e0 il software Sherlock 2, il quale introduceva la funzione \"canali\" per cercare svariate risorse online e un aspetto metallico in stile QuickTime. Mac OS 9 includeva anche il supporto integrato per la suite di servizi Internet di Apple conosciuta come iTools (pi\u00f9 tardi rinominati .Mac, poi MobileMe che \u00e8 stato infine rimpiazzato da iCloud) e includeva una migliore funzionalit\u00e0 TCP/IP grazie ad Open Transport 2.5.\nAltre nuove caratteristiche di Mac OS 9 erano:\nMac OS 9 (System 9) e Classic.\nLe versioni PowerPC del macOS precedenti alla 10.5 includono uno strato software di compatibilit\u00e0 chiamato Classic, che permette agli utenti di eseguire applicazioni ed hardware che richiede Mac OS 9 dall'interno di Mac OS X. Questo \u00e8 ottenibile attraverso il booting di un completo sistema Mac OS 9. Come risultato, Mac OS 9 deve essere installato sul computer in modo che Classic possa funzionare. La maggior parte delle applicazioni Mac OS 9 vengono ben eseguite in Classic, sebbene alcune applicazioni mostrino problemi di riscrittura video. In aggiunta, i driver degli scanner e molte altre utility non funzionano pi\u00f9.\nNel giugno 2005, Jobs annunci\u00f2 che le piattaforme Macintosh sarebbero state definitivamente portate verso i microprocessori Intel x86. La documentazione degli sviluppatori dello strato software di emulazione del PowerPC (Rosetta) rivelarono che le applicazioni scritte per il Mac OS 8 o 9 non avrebbero potuto essere eseguite sui Mac basati su x86. L'ambiente \"Classic Environment\" rimase solo nella versione per PowerPC del Mac OS X 10.4; le versioni x86 di OS X non supportano ufficialmente Classic.\nCome workaround per i Mac basati su Intel, Mac OS 9 pu\u00f2 essere emulato fino alla versione 9.0.4 usando SheepShaver, un emulatore di PowerPC. SheepShaver non pu\u00f2 emulare versioni pi\u00f9 nuove della 9.0.4 perch\u00e9 non emula un'unit\u00e0 di gestione della memoria. L'emulatore PowerPC PearPC non supporta Mac OS 9.\nDisponibilit\u00e0.\nNonostante Mac OS 9 non sia pi\u00f9 supportato da Apple, delle copie sono comunque disponibili in diversi store online a vario prezzo.\nClassificato come abandonware, vista la fine dello sviluppo, \u00e8 comunque utilizzato da chi non pu\u00f2 aggiornare il proprio computer ad OS X, a causa di limitazioni di tipo hardware, o lo preferisce a OS X. Mac OS 9 \u00e8 anche una scelta popolare tra chi coltiva l'hobby del retrocomputing. Viene utilizzato anche dai giocatori su piattaforme Apple (spesso via emulazione) per usufruire di giochi che non sono supportati su OS X; ad esempio: Bugdom, Nanosaur, Pista dell'Oregon e Civilization II.\nVersioni.\nGli aggiornamenti a Mac OS 9 includono 9.0.4, 9.1, 9.2.1 e 9.2.2. Mac OS 9.0.4 era un set di risoluzione di bug principalmente collegati al supporto USB e FireWire. Mac OS 9.1 includeva il supporto alla masterizzazione direttamente dal Finder e aggiungeva un nuovo menu \"Finestra\" per passare da una finestra aperta all'altra. Mac OS 9.2 aumentava le performance notevolmente e migliorava il supporto all'ambiente Classic. Mentre Mac OS 9.2 era supportato ufficialmente solo su Power Mac G3, poteva comunque essere installato su alcuni modelli di PowerPC non supportati attraverso l'uso di software di terze parti, come Mac OS 9 Helper."}
{"id": "49531", "revid": "6923", "url": "https://it.wikipedia.org/wiki?curid=49531", "title": "System 7", "text": "System 7 \u00e8 un sistema operativo sviluppato da Apple Computer per i computer della famiglia Macintosh\nIntroduzione.\nSystem 7 (conosciuto anche con il nome in codice di \"Big Bang\", nome che rifletteva i considerevoli cambiamenti apportati al sistema operativo) \u00e8 il termine utilizzato per riferirci alle sue varie versioni, la versione precedente veniva normalmente chiamata \"Sistema\" o \"System 6\". Il nome si riferisce alla versione del sistema operativo dato che il System 7 era la settima revisione e venne utilizzata fino a quando Apple non decise di utilizzare il nome Mac OS per identificare i suoi sistemi operativi.\nSystem 7.0 venne distribuito per i computer Apple Macintosh il 13 maggio 1991 ed offriva molti miglioramenti e molte aggiunte rispetto alla versione precedente del System.\nCaratteristiche.\nComparando il System 6.x e le versioni precedenti con il System 7 questo offriva:\nVi furono anche molte modifiche nell'architettura per rendere il SO pi\u00f9 coerente e stabile. Apple afferm\u00f2 che il System 7 era solido come una roccia e che era un salto epocale rispetto alle versioni precedenti. Effettivamente il System 7 era un grande passo in avanti anche se molti utenti affermavano che la maggior stabilit\u00e0 era stata accompagnata da una maggior lentezza. I successivi aggiornamenti nel System 7 ridussero il problema della lentezza del SO rendendolo competitivo col System 6.\nSystem 7.0 si diffuse rapidamente tra gli utenti Macintosh e divenne in breve tempo il requisito minimo per poter utilizzare il software Macintosh. Il System 7 rimase il requisito minimo fino all'arrivo del macOS, dato che le versioni successive del SO, il Mac OS 8 e il Mac OS 9 non apportarono le stesse modifiche sostanziali del System 7.\nGli sviluppatori del System 7 erano conosciuti come i \"blue meanies\" (prevaricatori in blu). I Blue Meanies erano personaggi del film Yellow Submarine dei Beatles; il colore blu era associato al System 7 a causa di una precedente riunione strategica di Apple in cui vennero delineate le idee per i futuri sviluppi del sistema operativo: quelle che potevano essere realizzate per la versione successiva (la 7) vennero scritte su schede blu, mentre le modifiche pi\u00f9 radicali vennero scritte su schede rosa e destinate al progetto Pink, poi divenuto Taligent. Nonostante il nome e le premesse il System 7 fu presentato con diversi anni di ritardo rispetto al piano iniziale di sviluppo."}
{"id": "49532", "revid": "6923", "url": "https://it.wikipedia.org/wiki?curid=49532", "title": "System 6", "text": "System 6 \u00e8 la sesta versione del Mac OS, il sistema operativo sviluppato dalla Apple Inc. per i computer Macintosh. Venne utilizzato sulla fine degli anni ottanta e venne sostituito dal System 7.\n\u00c8 stato il primo Macintosh System Software a essere dotato di multitasking cooperativo. Viene considerato il migliore sistema operativo per i primi Macintosh, vi sono degli hobbisti che utilizzano il System 6 per navigare sul web con dei Macintosh antiquati.\nIl multitasking cooperativo appare nel System 4 sotto forma di un programma chiamato Switcher che provvede a attivare i programmi permettendo agli utenti di passare da un programma all'altro. Il System 6 utilizza un approccio molto pi\u00f9 elegante e pratico chiamato MultiFinder. System 6 \u00e8 stato il primo Mac OS a supportare il multitasking nativamente (molti programmi non funzionavano con lo Switcher e comunque il programma andava comprato a parte dato che non era un elemento del System).\nIl multitasking sotto System 6 era una opzione, si poteva scegliere se attivare il Finder o il MultiFinder. Se si selezionava il MultiFinder, il Finder continuava a funzionare anche quando veniva avviato un altro programma. L'ambiente MultiFinder consentiva di continuare a vedere e utilizzare le icone presenti sul Finder anche quando pi\u00f9 programmi erano in esecuzione.\nIl System 6 con MultiFinder era limitato rispetto al futuro System 7. Le principali differenze sono:"}
{"id": "49536", "revid": "2176804", "url": "https://it.wikipedia.org/wiki?curid=49536", "title": "Idrolisi", "text": "Rientrano sotto il generico nome di idrolisi (leggasi \"idr\u00f2lisi\" o anche \"idrol\u00ecsi\", dal greco \u1f55\u03b4\u03c9\u03c1, acqua, e \u03bb\u03cd\u03c9, sciogliere) diverse reazioni chimiche in cui le molecole sono scisse in due o pi\u00f9 parti per effetto dell'acqua e pu\u00f2 talvolta essere considerata come la reazione inversa della reazione di condensazione. \nSi parla di reazioni di idrolisi, per quelle reazioni che vedono l'interazione tra uno ione e l'acqua. \nNon \u00e8 da confondersi con l\"idratazione\", in cui a una molecola viene addizionata una molecola di acqua (come nel caso dell'idratazione degli alcheni ad alcoli).\nL'idrolisi \u00e8 un particolare tipo di solvolisi in cui l'acqua svolge il ruolo di solvente.\nTipi.\nLe reazioni di idrolisi sono tra le pi\u00f9 varie; alcune sono spontanee, altre hanno bisogno di un catalizzatore, spesso un acido o una base. Nei sistemi viventi le idrolisi sono spesso catalizzate da specifici enzimi della famiglia delle idrolasi.\nDerivati carbossilici.\nUn esempio di idrolisi sono quelle acido-base-catalizzate di esteri, anidridi, ammidi e cloruri acilici a dare acidi carbossilici;\nQueste idrolisi si verificano quando il nucleofilo (un agente come ad esempio l'acqua o uno ione ossidrile) attacca il carbonio del gruppo carbonilico dell'estere o dell'ammide. Usando una base in soluzione acquosa, gli ioni ossidrile sono migliori nucleofili dell'acqua, mentre in condizioni acide il gruppo carbonile diventa protonato, e questo porta a un attacco nucleofilo molto pi\u00f9 facile da parte dell'acqua. In entrambi i casi il prodotto dell'idrolisi \u00e8 un acido carbossilico.\nForse il pi\u00f9 antico esempio praticato in commercio di idrolisi \u00e8 la saponificazione. \u00e8 l'idrolisi di un trigliceride con di idrossido di sodio in soluzione acquosa. Durante il processo, gli acidi grassi reagiscono con la base e si forma glicerolo e il sale sodico dell'acido carbossilico, usato appunto come sapone.\nPolisaccaridi.\nI monosaccaridi possono essere collegati insieme da legami glicosidici, che possono essere scissi mediante idrolisi, e l'unione tramite questi legami porta alla formazione di oligo e poli-saccaridi. Gli enzimi che idrolizzano legami glicosidici sono chiamati \"glicosidasi\".\nIl disaccaride pi\u00f9 noto \u00e8 il saccarosio (zucchero da tavola). L'idrolisi scinde il saccarosio nei suoi due monosaccaridi costituenti, glucosio e fruttosio. L'invertasi \u00e8 un enzima saccarasi utilizzata industrialmente per l'idrolisi del saccarosio, producendo cos\u00ec il cosiddetto zucchero invertito. La lattasi \u00e8 essenziale per l'idrolisi digestiva del lattosio presente nei latticini; molti esseri umani adulti non producono lattasi e non possono digerire il lattosio del latte.\nL'idrolisi dei polisaccaridi nelle loro unit\u00e0 ripetitive \u00e8 detta \"saccarificazione\". Il malto a base di orzo viene usato come fonte di \u03b2-amilasi per scindere l'amido in maltosio, il disaccaride, che pu\u00f2 essere utilizzato dal lievito per produrre birra. Altri enzimi del tipo amilasi possono convertire l'amido in glucosio o in altri oligosaccaridi. La cellulosa ad esempio viene prima idrolizzata a cellobiosio dalla cellulasi e poi il cellobiosio \u00e8 ulteriormente idrolizzato a glucosio dalla beta-glucosidasi. Gli animali come le mucche o i ruminanti in genere sono in grado di idrolizzare la cellulosa in cellobiosio e poi glucosio a causa di batteri simbionti che producono cellulasi, altrimenti gli animali non sono in grado di digerire queste sostanze.\nSali.\nCon il termine idrolisi si indica anche la reazione che subiscono gli ioni derivanti da acido o base debole: questi reagiscono con l'acqua originando in parte l'elettrolita debole di partenza e provocando una variazione del pH.\nI sali si ottengono da reazioni acido base (si noti che il comportamento \u00e8 legato ai rispettivi acido-base coniugati che sono gli ioni costituenti del sale):\nPossiamo considerare l'esempio della variazione di pH causata dalla soluzione di NaCN, un sale derivante dall'acido debole HCN e dalla base forte NaOH. In soluzione si generano gli ioni Na+ e CN-. Il primo \u00e8 inattivo, mentre il secondo d\u00e0 idrolisi:\nLa reazione porta alla formazione di acido cianidrico (acido coniugato della base cianuro) e ioni OH-. Tale tipo di reazione \u00e8 un esempio di \"idrolisi basica\".\nConsideriamo adesso la reazione di idrolisi del cloruro di ammonio, NH4Cl, sale derivante dall'acido forte HCl e dalla base debole NH3. In soluzione si generano gli ioni NH4+ e Cl-. Lo ione cloruro \u00e8 inattivo, mentre lo ione ammonio d\u00e0 idrolisi:\nIn questa reazione lo ione NH4+, acido debole, reagisce ripristinando parzialmente la sua base coniugata (l'ammoniaca, NH3) dando \"idrolisi acida\".\nConsideriamo infine il caso di un sale derivato da acido e base entrambi deboli, il cianuro di ammonio, NH4CN: in questo caso entrambi gli ioni subiscono idrolisi ma essendo la base coniugata di NH4+ pi\u00f9 forte dell'acido cianidrico, come si pu\u00f2 evincere dalle relative costanti di equilibrio, prevarr\u00e0 l'idrolisi basica e il pH sar\u00e0 alcalino.\nAcquoioni metallici.\nGli ioni metallici sono acidi di Lewis e in soluzione acquosa formano acquoioni (ioni idratati) di formula generale M(H2O)nm+. Gli acquoioni possono idrolizzarsi in grado pi\u00f9 o meno elevato; il primo step del processo di idrolisi si pu\u00f2 esprimere genericamente come \nIl catione metallico si comporta quindi come acido di Br\u00f8nsted. Questo effetto si pu\u00f2 comprendere considerando che la carica positiva dello ione metallico produce un effetto induttivo che indebolisce il legame O\u2013H dell'acqua coordinata, facilitando il distacco di un protone.\nIl logaritmo della costante di dissociazione acida della reazione (pKa) dipende dal rapporto carica/raggio dello ione metallico. Ioni con carica ridotta come Na+ sono acidi molto deboli che provocano idrolisi in quantit\u00e0 impercettibile. Grossi ioni divalenti come Ca2+, Zn2+, Sn2+ e Pb2+ hanno un pKa di 6 o pi\u00f9 e normalmente non vengono classificati come acidi, ma piccoli ioni divalenti come Be2+ sono ampiamente idrolizzati. Ioni trivalenti come Al3+ e Fe3+ sono acidi deboli con pKa simile a quello dell'acido acetico. Soluzioni acquose di sali come BeCl2 o Al(NO3)3 sono notevolmente acide; l'idrolisi si pu\u00f2 impedire per aggiunta di un acido come acido nitrico, che rende pi\u00f9 acida la soluzione.\nIl processo di idrolisi pu\u00f2 procedere oltre il primo step, portando spesso alla formazione di specie polinucleari con una sequenza di reazioni detta olazione. L'idrolisi tende a procedere al crescere del pH, arrivando spesso alla precipitazione di idrossidi tipo Al(OH)3 or AlO(OH)."}
{"id": "49537", "revid": "2121638", "url": "https://it.wikipedia.org/wiki?curid=49537", "title": "Hellboy", "text": "Hellboy, soprannominato \"Red\" (in italiano Rosso), \u00e8 un personaggio immaginario dei fumetti creato da Mike Mignola nel 1993 per l'etichetta \"Legend\" della casa editrice Dark Horse.\nOltre alla serie su \"2000 AD\", Hellboy \u00e8 stato per breve tempo pubblicato dalla DC Comics in una serie durata 2 numeri (dal 1999) e in alcuni \"crossover\" con personaggi come Lobster Johnson, Batman, Starman, Ghost o Sabrina.\nIl sito web IGN lo ha classificato alla venticinquesima posizione nella classifica dei cento migliori eroi della storia dei fumetti, dopo Yorick Brown e prima di Rick Grimes.\nBiografia.\nHellboy \u00e8 il nome dato dal professor Trevor Bruttenholm al demone Anung Un Rama, evocato sulla Terra il 23 dicembre 1944 dal malvagio stregone russo Rasputin per conto della divisione \"Ahnenerbe\" delle SS con l'intento di cambiare le sorti della guerra (in quello che era noto come \"Progetto Ragnarok\"); l'entit\u00e0, tuttavia, viene sottratta ai Nazisti dagli Alleati quando \u00e8 ancora un cucciolo e verr\u00e0 cresciuta da Bruttenholm come un figlio in una base dell'esercito degli Stati Uniti nel Nuovo Messico.\nDivenuto adulto Hellboy diventa il miglior detective del Bureau of Paranormal Research and Defense, all'interno del quale ha come compagni e alleati la giovane pirocineta Elizabeth \"Liz\" Sherman, l'umanoide anfibio Abraham \"Abe\" Sapien, Johann Kraus, un androide meccanico tedesco che manipola e controlla i metalli con il suo fumo, Ben Daimio, un agente capace della trasformazione in un giaguaro mannaro, Alice Monaghan, una ragazza che mantenne alcune abilit\u00e0 magiche e Roger, un omuncolo dalla forza sovrumana ritrovato in un castello in Romania.\nAspetto.\nHellboy \u00e8 molto alto (circa 2 metri), enorme e ha la pelle rossa, una lunga coda e due grandi corna che accorcia periodicamente. Il suo avambraccio destro \u00e8 enorme e fatto di un materiale durissimo e sconosciuto. Al posto dei piedi ha zampe caprine. Barba e capelli sono neri.\nIl suo tipico abbigliamento comprende impermeabile da investigatore, calzoni corti e ghette.\nPoteri e abilit\u00e0.\nIl braccio destro di Hellboy sembra indistruttibile e rappresenta il suo retaggio demoniaco. \u00c8 dotato di forza sovrumana, resistenza notevole e fattore rigenerante che comunque non lo rende totalmente invulnerabile. Invecchia molto pi\u00f9 lentamente degli umani. Possiede grandi capacit\u00e0 investigative ed \u00e8 esperto nell'utilizzo di armi sia bianche sia da fuoco.\nStoria editoriale.\ned \u00e8 per lo pi\u00f9 suddiviso in storie singole o mini-serie, non in una collana editoriale regolare \nA pubblicarne le avventure negli Stati Uniti \u00e8 la casa editrice Dark Horse Comics. Il personaggio \u00e8 stato mostrato per la prima volta negli Stati Uniti in un albo promozionale distribuito alla San Diego Comic-Con nell'agosto del 1993. Successivamente \u00e8 stato presentato in appendice a \"Next Men\" n. 21 (dicembre 1993), in una breve storia a colori di poche pagine.\nIl personaggio esordisce in una prima miniserie in quattro volumi, Hellboy: Seed of destruction, realizzata da Mike Mignola nel 1994 alla quale seguirono negli anni altre brevi miniserie o numeri unici fino al 2007. Nel terzo e conclusivo albo della miniserie \"The Fury Hero\", pubblicato nell'agosto 2011 dalla Dark Horse Comics, il personaggio muore. La morte del personaggio \u00e8 sempre stata un'idea del suo autore, Mignola, che aveva gi\u00e0 dichiarato che le avventure della sua creatura continueranno all'Inferno, in una nuova serie regolare dal titolo \"Hellboy in Hell\", che ha esordito nel 2012.\nEdizione italiana.\nIn Italia il personaggio ha esordito edito dalla Magic Press. Nel febbraio 1993, nel corso di una convention fumettistica a Prato, Mignola realizz\u00f2 una illustrazione a quattro mani con Nicola Mari che \u00e8 divenuta poi la copertina del quarto numero della testata \"Dime Press\", una pubblicazione italiana della \"Glamour International Production\" nella cui copertina compare il personaggio di Nathan Never con ali e coda da diavolo e con in mano un crocifisso, che viene apparentemente assalito da Hellboy. L'editore italiano non sapendo di che colore fosse la pelle di HellBoy, decise di adottare una colorazione neutra. Cos\u00ec nella sua prima uscita mondiale Hellboy era grigio."}
{"id": "49539", "revid": "73843", "url": "https://it.wikipedia.org/wiki?curid=49539", "title": "Corsa alla terra dell'Oklahoma", "text": "La corsa alla terra dell'Oklahoma, svoltasi nel 1889, fu una gara senza precedenti per conquistare un appezzamento in una nuova terra ancora vergine, l'Oklahoma. La terra fu suddivisa in 42.000 poderi, che sarebbero stati assegnati alla prima persona che vi avesse messo piede. Da tutti gli Stati Uniti giunsero circa 50.000 persone\nI confini furono protetti da soldati dell'esercito statunitense fino a quando la corsa ebbe inizio.\nA mezzogiorno preciso del 22 aprile 1889 un colpo di cannone diede il segnale di partenza.\nCitazioni e riferimenti.\nUn film, \"Cuori ribelli\", interpretato da Tom Cruise e Nicole Kidman, si \u00e8 ispirato a tale evento storico, rappresentandolo in modo spettacolare, con stereotipi e retorica fortemente hollywoodiani.\nAll'evento \u00e8 dedicato anche un albo speciale di \"Tex\", \"Oklahoma!\", uscito nel 1991, con testi di Giancarlo Berardi e disegni di Guglielmo Letteri.\nLa corsa \u00e8 anche il tema centrale di una storia nella serie di fumetti belga \"Lucky Luke\".\nL'avvenimento fa da sfondo anche al romanzo \"Cimarron\", scritto da Edna Ferber nel 1929, dal quale furono tratti i film \"I pionieri del West\" del 1931 e \"Cimarron\" del 1960."}
{"id": "49540", "revid": "1718925", "url": "https://it.wikipedia.org/wiki?curid=49540", "title": "Michele", "text": "Origine e diffusione.\nDeriva dal nome ebraico \u05de\u05b4\u05d9\u05db\u05b8\u05d0\u05b5\u05dc (\"Mikha'el\") ed \u00e8 composto dai termini \"mi\" (\"chi\"), \"kha\" (\"come\") ed \"El\" (\"Dio\"), che formano la frase \"Chi [\u00e8] come Dio?\", in latino \"Quis ut Deus?\", domanda retorica, in quanto la risposta \u00e8 \"nessuno\". Per significato ed etimologia \u00e8 affine ai nomi Misaele e Michea. \nTale domanda \u00e8 il grido di battaglia con il quale l'arcangelo Michele, alla guida delle schiere degli angeli fedeli a Dio, si oppose e sed\u00f2 la rivolta degli angeli ribelli guidati dal \"dragone\", ovvero Satana, in Ap . \u00c8 portato, nella Bibbia, anche da almeno altri nove personaggi minori. La figura dell'arcangelo, popolarissima, port\u00f2 notevole fortuna al nome, che \u00e8 assai diffuso nell'Europa occidentale sin dal Medioevo e in Inghilterra dal XII secolo; \u00e8 stato portato da numerosi sovrani, fra i quali nove imperatori bizantini e svariati re di Russia, Polonia, Romania e Portogallo.\nVa notato che la forma ceca e slovacca \"Michal\" coincide inoltre con la forma ebraica originale di Micol, ma i due nomi non sono correlati. Il diminutivo russo \u041c\u0438\u0448\u0430 (traslitterato \"Mi\u0161a\" o \"Misha\") \u00e8 il nome che venne dato all'orsetto scelto come mascotte dei giochi della XXII Olimpiade nel 1980 e che raggiunse un notevole successo commerciale. Il nome inglese Mitchell riprende l'omonimo cognome, derivato a sua volta da Michele.\nOnomastico.\nL'onomastico si festeggia solitamente in memoria del santo arcangelo Michele, commemorato il 29 settembre dalla Chiesa cattolica e l'8 novembre da quella ortodossa; sono altres\u00ec numerosi i santi e i beati che lo hanno portato, tra i quali si ricordano, nelle date seguenti:"}
{"id": "49545", "revid": "599013", "url": "https://it.wikipedia.org/wiki?curid=49545", "title": "Cu", "text": ""}
{"id": "49546", "revid": "767487", "url": "https://it.wikipedia.org/wiki?curid=49546", "title": "Le furie umane del kung fu", "text": "\"Le furie umane del kung fu (\u201cFive Deadly Venoms\u201d)\" \u00e8 un film del 1978 diretto da Chang Cheh.\nIl film usc\u00ec a Hong Kong il 12 agosto 1978.\nTrama.\nYang \u00e8 l'ultimo studente di un vecchio maestro che, in punto di morte, rivela all'allievo di aver fatto parte in passato della \"Setta degli spietati\", e di aver insegnato dei particolari stili marziali a cinque uomini. Questi uomini si facevano chiamare con il nome dell'animale di cui avevano appreso lo stile: Centopiedi, Serpente, Scorpione, Lucertola e Rospo. Il vecchio maestro chiede all'allievo Yang di ritrovare questi uomini e scoprire se sono divenuti malvagi, e nel caso ucciderli.\nDistribuzione.\nEdizione italiana.\nIl film \u00e8 stato distribuito in Italia per la prima volta da indipendenti regionali nel 1978, con doppiaggio affidato alla Cine Video Doppiatori.\nNel 2010 la AVO Film lo ha distribuito su DVD con una versione rimasterizata e ridoppiata.\nCritica.\nIl film \u00e8 divenuto un classico del genere, grazie anche all'abilit\u00e0 registica di Chang Cheh. Il titolo americano del film, \"Five Deadly Venoms\" (\"Cinque veleni mortali\"), si riferisce ai veleni dei cinque animali citati nella storia, la qual cosa viene anche citata nella versione italiana del film, senza per\u00f2 essere messa in risalto. \u00abOltre ai particolari sadici (una sorta di Vergine di Norimberga cinese nella quale viene racchiuso Lin Tao, o la crudele uccisione di Lin Guang messa in atto grazie ad un lungo ago che, infilato nel naso, gli fora il cervello) le maschere dei cinque combattenti e il loro comportamento fa s\u00ec che l'immaginazione corra subito ai supereroi mascherati o, meglio ancora, agli anti-eroi del \"fumetto nero\" italiano, costituendone, in un certo senso, la controparte asiatica\u00bb.\nCinque veleni.\nMillepiedi : Questo \u00e8 Zhang Yiaotian pratica lo stile del Millepiedi, il suo soprannome \u00e8 \"Mille Mani\", \u00e8 molto noto per i suoi movimenti rapidi, \u00e8 come se avesse mille mani.\nSerpente : Il secondo si chiama Qi Dong pratica lo stile del Serpente, \u00e8 soprannominato \"Spirito del Serpente\", la mano destra \u00e8 la testa, la sinistra \u00e8 la coda, \u00e8 noto per la sua reattivit\u00e0 rapida come quella di un serpente.\nScorpione : Il terzo si chiama Gao Ji pratica lo stile dello Scorpione, in questo stile la mano funge da tenaglia, i piedi si muovono come quelli di uno scorpione.\nLucertola o Geco : Il quarto si chiama Meng Tianxia pratica lo stile del Geco, \u00e8 addestrato ad avere un corpo leggero e gambe potenti cos\u00ec da potersi arrampicare con facilit\u00e0, usa anche la forza di rimbalzo per intensificare la propria potenza.\nRospo : Il quinto anziano \u00e8 Liang Shen pratica lo stile del Rospo, pu\u00f2 resistere agli attacchi con spade e lance, pu\u00f2 anche spezzare oggetti duri, il suo colpo \u00e8 molto potente."}
{"id": "49549", "revid": "287204", "url": "https://it.wikipedia.org/wiki?curid=49549", "title": "Provincia di Valladolid", "text": "Valladolid \u00e8 una provincia della comunit\u00e0 autonoma di Castiglia e Le\u00f3n, Spagna. Ha un'estensione di 8.202 chilometri quadrati. Il capoluogo \u00e8 Valladolid, altri centri importanti sono Medina del Campo e Laguna de Duero. Confina con le province di Le\u00f3n e Palencia a nord, di Burgos a est, di Segovia e di \u00c1vila a sud, di Salamanca a sud-ovest e di Zamora a ovest.\nHa una popolazione di 508.000 abitanti (dati del 2003), di cui circa i tre quinti risiedono nella capitale. Nella provincia ci sono 225 comuni, di cui oltre un terzo formati da meno di mille abitanti.\n\u00c8 il centro economico della comunit\u00e0 autonoma di Castiglia e Le\u00f3n.\nComarche.\nLa provincia di Valladolid \u00e8 suddivisa nelle seguenti comarche:"}
{"id": "49550", "revid": "125057255", "url": "https://it.wikipedia.org/wiki?curid=49550", "title": "Storia di macOS", "text": "macOS \u00e8 il sistema operativo sviluppato da Apple Inc. per i computer Macintosh, nato nel 2001 per combinare le note caratteristiche dell'interfaccia utente del Mac OS classico con l'architettura di un sistema operativo di derivazione UNIX della famiglia BSD. A differenza dei suoi predecessori, \u00e8 basato su una variante del sistema operativo Unix chiamato BSD e su una serie di librerie sviluppate dalla NeXT per il suo sistema operativo.\nL'influenza della politica.\nQuando i manager di Apple estromisero Steve Jobs dall'azienda nel 1985, egli decise di fondare, con Ross Perot e un piccolo gruppo di investitori, una nuova societ\u00e0 con cui creare una nuova rivoluzione nel mondo dell'informatica, con il nome di \"NeXT\". Pur essendo molto innovativo, il computer NeXT non ebbe il successo sperato e di conseguenza nel 1993 chiuse la divisione che si occupava dell'hardware, per concentrarsi sul software, sviluppando e migliorando cos\u00ec il suo sistema operativo NEXTSTEP che aveva gi\u00e0 ricevuto notevoli apprezzamenti per la sua architettura, considerata avanzata e moderna. Jobs promosse la realizzazione di una serie di librerie dedicate alle applicazioni commerciali e un server applicativo chiamato WebObjects, che recepiva le necessit\u00e0 aziendali e permetteva di realizzare dei server web. NeXT riusc\u00ec a vendere diversi sistemi e a ritagliarsi una quota di mercato con le consulenze e l'assistenza, ma il suo successo rimase sempre molto modesto.\nNel 1996 Apple si trovava in una situazione difficile poich\u00e9 il suo sistema operativo Mac OS appariva obsoleto e la possibilit\u00e0 di un aggiornamento completo, che avrebbe richiesto la riscrittura di una quantit\u00e0 rilevante di codice, risultava poco vantaggiosa. La societ\u00e0 aveva quindi intrapreso la ricerca di un sistema operativo da acquistare per rimpiazzare Mac OS. Inizialmente si rivolse alla Be Incorporated interessata al suo sistema operativo BeOS ma, dopo una serie di riunioni favorevoli, la trattativa si aren\u00f2 sul prezzo. Apple si rivolse allora a Jobs, acquistando il NEXTSTEP per utilizzarlo come base per il futuro sistema operativo. Il progetto fu chiamato Rhapsody e l'ingegner Avie Tevanian venne messo a capo del progetto. Jobs fu assunto in Apple come consulente ma, a causa della condizione economica di Apple, la quale aumentava i propri debiti, riusc\u00ec a convincere il consiglio di amministrazione a licenziare il CEO Gil Amelio e a farsi assumere come nuovo CEO \"ad interim\" fino a che la situazione economica non si fosse ristabilita. Jobs ricevette carta bianca: il suo unico obiettivo era far tornare l'Apple in attivo, mentre il consiglio di amministrazione avrebbe cercato un nuovo CEO.\nJobs inizi\u00f2 ristrutturando la societ\u00e0 dall'interno: elimin\u00f2 tutti i progetti che non erano in grado di generare profitto nell'immediato (come i dispositivi Newton) e contemporaneamente fece concentrare il settore software sulla conversione del NeXTSTEP in un prodotto adatto agli utenti del Mac e all'hardware Macintosh. La sezione hardware fu incitata nel realizzare un prodotto nuovo e innovativo e nacque la famiglia iMac, che riscosse un corposo successo, risollevando le sorti della societ\u00e0. Nel 2001 venne presentato Mac OS X, che dopo una fase di rodaggio divenne un sistema solido e funzionale. OS X rese Apple il primo distributore di sistemi Unix, mentre l'idea di Jobs di integrare il computer con le periferiche domestiche forn\u00ec una marcia in pi\u00f9 all'azienda, che seguendo questa filosofia lanci\u00f2 l'iPod (che tuttavia non \u00e8 il primo player MP3 della storia). Dopo il successo del Mac OS X Jobs fu acclamato dal consiglio di amministrazione, accettando di diventare CEO a tutti gli effetti.\nDal punto di vista del sistema operativo.\nNel 1986 NeXT, basandosi sul kernel Mach e sul sistema BSD, svilupp\u00f2 il sistema operativo NEXTSTEP, e in seguito OpenStep, mentre Apple cercava di riprendersi dall'insuccesso del Lisa e cercava di recuperare mercato spingendo il marketing del Macintosh. Nel corso degli anni, NeXTSTEP venne portato dalla piattaforma 68k a quella Intel e vi furono versioni dimostrative funzionanti su PA-RISC, SPARC e 88k, a dimostrazione di un'ottima capacit\u00e0 di adattamento e di una valida portabilit\u00e0 su sistemi diversi.\nA met\u00e0 del 1997 Jobs ritorn\u00f2 in Apple e collabor\u00f2 con il team di sviluppo che si occupava del porting e dell'incorporazione della tecnologia NeXT nel sistema operativo MacOS. Nel 1998 Jobs diventa CEO e annuncia che il progetto Rhapsody era diventato il progetto Mac OS X. Nel gennaio 1999 viene distribuito il primo prodotto del progetto Mac OS X, il macOS Server. Nel 2000 viene distribuita una beta pubblica e il 21 marzo viene infine distribuito il Mac OS X Cheetah, la prima versione del nuovo sistema operativo. La versione Mac OS X Puma viene distribuita pochi mesi dopo. Nel 2002 viene distribuita la versione Mac OS X Jaguar e nel 2003 la versione Mac OS X Panther. La versione Mac OS X Tiger \u00e8 stata distribuita il 29 aprile 2005 mentre il 26 ottobre 2007 Mac OS X Leopard. Perfezionamento di quest'ultima \u00e8 la versione OS X Snow Leopard, distribuita il 24 agosto 2009, seguita a distanza di due anni dalla versione OS X Lion, distribuita per la prima volta esclusivamente online sul Mac App Store il 20 luglio 2011. L'11 giugno 2012, alla conferenza inaugurale della WWDC a San Francisco, \u00e8 stata annunciata la versione OS X Mountain Lion, uscita il 26 luglio 2012. Il 10 giugno 2013, alla conferenza inaugurale della WWDC a San Francisco, \u00e8 stata annunciata la versione OS X Mavericks, uscita il 22 ottobre 2013. Il 2 giugno 2014, alla conferenza inaugurale della WWDC a San Francisco, \u00e8 stata annunciata la versione OS X Yosemite, uscita il 16 ottobre 2014. L'8 giugno 2015 alla conferenza inaugurale della WWDC a San Francisco, \u00e8 stata annunciata la versione OS X El Capitan, uscita il 30 settembre 2015. Il 13 giugno 2016 al Keynote inaugurale della WWDC a San Francisco, \u00e8 stata annunciata la versione 10.12, \"macOS Sierra\", nella stessa presentazione \u00e8 stato annunciato il cambiamento del nome del sistema operativo da OS X a macOS. Questa versione \u00e8 stata pubblicata il 20 settembre 2016.\nDalla prospettiva della GUI.\nFin dall'inizio della propria storia Apple si \u00e8 preoccupata di sviluppare prodotti innovativi. Nel 1980, dopo la visita allo Xerox PARC, Jobs decise che un computer basato su una interfaccia grafica (GUI), come lo Xerox Alto del 1973, sarebbe stato pi\u00f9 semplice da utilizzare per l'utente medio. L'azienda arriv\u00f2 anche a dividere le forze su due progetti contemporaneamente, il Lisa dedicato agli utenti professionali e il progetto Macintosh, nato con ambizioni inferiori e di costo inferiore. Alla fine Lisa si dimostr\u00f2 un computer dotato di S.O. solido ma senza mercato, invece i computer Macintosh si dimostrarono un successo commerciale, pur dotati di un S.O. poco avanzato. Apple si preoccup\u00f2 di rendere l'interfaccia utente funzionale, pratica e coerente, ma non si focalizz\u00f2 nel migliorare le basi del S.O. arrivando al punto di trovarsi con un'interfaccia utente altamente usabile, ma con un sistema operativo piuttosto arcaico e limitato. L'avvento del Mac OS X risolse questo problema: il sistema operativo acquis\u00ec la solidit\u00e0 di un sistema Unix, mentre l'interfaccia - derivata dalla decennale esperienza di Apple in questo settore - risult\u00f2 essere la migliore sul mercato come integrazione e semplicit\u00e0.\nProspettiva dei linguaggi/ delle terze parti.\nLa possibilit\u00e0 di programmare in modo nativo il Mac OS X in linguaggio C, C++, Objective C, Java, Ruby e Python ha avuto delle ricadute positive sugli sviluppatori. L'adozione di standard internazionali rende molto semplice il porting di programmi Unix, e gli sviluppatori apprezzano che Apple, piuttosto che sviluppare linguaggi o dialetti propri come fa Microsoft, abbia deciso di non introdurre queste variazioni nel codice destinato ai suoi prodotti.\nLa visione d'insieme.\nApple, basandosi sulla sua esperienza nel campo delle GUI e utilizzando la tecnologia NeXT, ha realizzato un sistema UNIX-based e quindi molto pi\u00f9 solido del precedente Mac OS \"Classic\".\nMantenendo lo spirito del progetto BSD, ha distribuito il codice della sua versione di Darwin BSD, e dell'Objective C.\nApple pur mantenendo diverse caratteristiche del precedente sistema operativo, ha rinnovato corposamente l'OS X. Da un confronto eseguito dagli ingegneri Apple, \u00e8 risultato come la versione 10.0 e la 10.6 non abbiano nessuna riga di codice in comune.\nUna critica alla societ\u00e0 \u00e8 stata riguardo alla licenza Apple (APSL), che non risultava compatibile con le licenze standard del mondo \"Open source\".\nApple ha per\u00f2 distribuito una seconda versione della licenza, che rimuove molti dei vincoli presenti nella precedente licenza e che oggi trova un numero maggiore di sostenitori, dal momento che \u00e8 considerata quasi equivalente ad altre licenze utilizzate nel mondo open source.\nVersioni.\nPre-System 6.\nTutte queste versioni erano in grado di eseguire al massimo un'applicazione per volta, sebbene alcune applicazioni fossero in grado di dare l'illusione di convivere con altre applicazioni, utilizzando una procedura di scambio tra applicazione attiva e applicazione dormiente (vedi MultiFinder per ulteriori informazioni). Il System 1.0 e 2.0 furono distribuiti insieme al Macintosh 128K e al Macintosh 512K ed utilizzavano un File system chiamato MFS (Macintosh File System) per organizzare i dati. Il System 3.0 introdusse HFS (Hierarchical File System - File System gerarchico), questo File System introduceva una reale gestione gerarchica dei dati. La precedente versione non possedeva la gestione gerarchica e il Finder la simulava con degli indici e delle tabelle. Il System 4.0 venne introdotto col Mac Plus (aggiunse il supporto per lo SCSI, AppleTalk, etc), e il System 5.0 venne distribuito col Mac SE e Macintosh II.\nUna significativa miglioria del System 5.x giunta con l'avvento del colore sui Macintosh \u00e8 stato QuickDraw, che venne presentato col Macintosh II nel 1986. Questa tecnologia (e le sue API) estese le capacit\u00e0 del sistema operativo di elaborare la grafica e, sebbene per Apple la maggior parte degli utenti non se ne rese conto, rappresentava un significativo miglioramento dell'architettura grafica del System; la sua utilit\u00e0 sarebbe emersa totalmente con l'arrivo delle schede grafiche di terze parti.\nSystem 6.\nIl System 6 aggiunse il MultiFinder, che rimpiazzava il precedente Finder con una versione notevolmente migliorata, in grado di eseguire pi\u00f9 programmi contemporaneamente. Il tempo macchina veniva diviso tra l'applicazione in esecuzione e le applicazioni dormienti; questa tecnica di gestione \u00e8 chiamata multitasking cooperativo e, sebbene sia un notevole miglioramento rispetto al passato, \u00e8 un multitasking poco efficiente, dato che sono le applicazioni a decidere quando distribuire il processore e non il sistema operativo, pertanto un applicativo mal scritto potrebbe mettere in crisi il computer. La tecnologia alla base del MultiFinder era gi\u00e0 presente nel precedente sistema operativo, ma fu con la sesta revisione che si diffuse il suo utilizzo.\nSystem 7.\nIl System 7 fu una versione del Mac OS con maggiori innovazioni rispetto al passato. Sebbene il nucleo del sistema operativo non fosse modificato rispetto alle versioni precedenti, Apple apport\u00f2 alle funzioni di alto livello un numero elevatissimo di modifiche che cambiarono profondamente l'interazione del sistema operativo con le periferiche ed i programmi. Il System 7 consolid\u00f2 le precedenti versioni e rese il Mac OS un sistema stabile e completo. Rese la gestione degli indirizzi a 32 bit completa, operazione necessaria per poter utilizzare pi\u00f9 memoria. Le precedenti versioni utilizzavano 24 bit per gli indirizzi e i rimanenti come selettori. Il vecchio metodo di indirizzamento era un metodo intelligente con i primi Macintosh che disponevano di una quantit\u00e0 limitata di memoria, ma per gli ultimi Macintosh costituiva una limitazione. Apple invit\u00f2 gli sviluppatori a seguire la nuova convenzione e dunque a rimuovere il codice che utilizzava la vecchia modalit\u00e0, visto che non sarebbe stata supportata in futuro.\nMalgrado le versioni 8.x e 9.x apportarono vari cambiamenti, il sistema operativo rimase essenzialmente lo stesso nelle fondamenta.\nMac OS 8.\nIl Mac OS 8.x nacque come una versione di transizione tra le precedenti versioni del Mac OS e il progetto Copland, sebbene durante il suo percorso le diverse esigenze costrinsero Apple a cancellare Copland. Comunque il Mac OS 8.x ricevette dal progetto Copland alcune tecnologie che furono integrate nel S.O. La GUI fu modificata e questa nuova versione consentiva un certo grado di personalizzazione all'utente. Questa funzione venne ottenuta aggiungendo un livello ulteriore al motore di disegno del sistema operativo e aggiungendo un nuovo pannello delle preferenze. Mac OS 8 introduceva anche il nuovo File System HFS+, che apportava delle significative modifiche la precedente HPS. La nuova versione si \u00e8 rivelata talmente valida che viene utilizzata tuttora dall'ultima versione del sistema operativo. Venne modificata anche la gestione della rete e della condivisione delle stampanti. Nonostante i diversi miglioramenti apportati, la base del Mac OS non era cambiata e corrispondeva ancora a quella del System 7.\nMac OS 9.\nIl Mac OS 9.x \u00e8 un'evoluzione del Mac OS 8 senza grosse innovazioni. In effetti l'unica ragione del passaggio da 8 a 9 nella numerazione fu quello di non spaventare eventuali utenti che vedendo il sistema operativo passare dalla versione 8 alla 10 (macOS) potessero pensare a un salto troppo brusco del S.O. Il System 9 conteneva una serie di tecnologie atte a facilitare il passaggio dal precedente al Mac OS X. Conteneva anche delle tecnologie del Mac OS X che incluse nel 9 per consentire agli sviluppatori di abituarsi al loro utilizzo, sempre nell'ottica di facilitare agli sviluppatori la transizione dei programmi. Una tecnologia molto importante \u00e8 quella delle librerie Carbon, che i programmatori dovevano utilizzare se volevano che i loro programmi funzionassero anche su Mac OS X. Un'altra caratteristica del Mac OS 9 era la possibilit\u00e0 di funzionare in modalit\u00e0 Classic sotto Mac OS X in modo che gli utenti non perdessero il patrimonio di programmi accumulati per via del passaggio a Mac OS X. La modalit\u00e0 Classic, si trattava per\u00f2 di una emulazione e quindi i programmi funzionanti dentro Classic non erano in grado di utilizzare le caratteristiche del Mac OS X, essendo confinato in una \"scatola\" dalla quale non potevano uscire.\nmacOS.\nIl macOS \u00e8 una versione totalmente nuova del Mac OS, \u00e8 basato sul sistema operativo di tipo Unix OpenStep di NeXT. In aggiunta alle librerie originali di OpenStep, OS X aggiunge le librerie Carbon per consentire ai programmi sviluppati con il vecchio paradigma di continuare a funzionare e di avvantaggiarsi di alcune delle innovazioni apportate dal nuovo sistema operativo. Il sistema include il programma Classic, che creando una emulazione dei vecchi Macintosh, permette anche ai vecchi programmi non compatibili con Carbon di continuare a funzionare."}
{"id": "49553", "revid": "599013", "url": "https://it.wikipedia.org/wiki?curid=49553", "title": "Cv", "text": ""}
{"id": "49556", "revid": "640389", "url": "https://it.wikipedia.org/wiki?curid=49556", "title": "Salamanca", "text": "Salamanca (in latino \"Salmantica\") \u00e8 una citt\u00e0 spagnola, capoluogo della provincia omonima. Si trova nella Comunit\u00e0 Autonoma di Castiglia e Le\u00f3n nella meseta settentrionale. \u00c8 stata dichiarata Patrimonio dell'umanit\u00e0 dall'UNESCO nel 1988.\nIl settore dei servizi (turismo culturale e Universit\u00e0) \u00e8 la principale fonte dei redditi della citt\u00e0. Rilevante l'attivit\u00e0 educativa soprattutto durante l'estate, che conta una grande affluenza di studenti stranieri, che in maggioranza arrivano per apprendere lo spagnolo e ad assistere a diversi corsi estivi di lingua e cultura spagnola di livello universitario.\n\u00c8 famosa per la sua Universit\u00e0, che \u00e8 la pi\u00f9 antica di Spagna.\nFu fondata nel XIII secolo durante il regno di Alfonso IX di Le\u00f3n, e ha raggiunto il punto di massimo splendore nel XVI secolo.\nLa scuola filosofica di Salamanca, all'epoca, si \u00e8 distinta soprattutto per la riflessione sul diritto naturale, a partire dall'incontro-scontro tra Spagnoli e Indios, nel Nuovo Mondo.\nFrancisco de Vitoria, domenicano come Bartolomeo de Las Casas, si \u00e8 distinto per le sue lezioni sugli Indios, in cui, basandosi sull'idea di diritto naturale come presentata da Tommaso d'Aquino, critica le presunte motivazioni degli spagnoli per la guerra di conquista. \u00c8 pertanto considerato uno dei fondatori del diritto internazionale moderno.\nStoria.\nI primi insediamenti nella zona risalgono a una fortezza (Helmantica) creata da popolazioni iberiche attorno alla quale si sviluppa gradatamente un insediamento abitato. La citt\u00e0 fu prima conquistata da Annibale nel III secolo a.C. e successivamente pass\u00f2 sotto il controllo dei Romani. All'epoca romana risale il ponte (I secolo) sul fiume Tormes tuttora esistente.\nCon la fine dell'Impero Romano la citt\u00e0 passa prima sotto il controllo degli Alani, poi dei Goti e infine dei Visigoti.\nNel 712, nel periodo dell'invasione musulmana, Muza-ben-Nuseir conquista la citt\u00e0.\nPer tutto il periodo moresco la valle del Duero \u00e8 una zona di confine, il che causa spopolamento, scorrerie degli eserciti di entrambe le parti e un generale sfacelo.\nDopo la Reconquista vi furono due insediamenti per la ripopolazione. Il primo nel 1102, guidato da Raimondo di Borgogna; il secondo nel XIII secolo in base agli ordini del monarca Alfonso IX di Le\u00f3n.\nDurante il suo regno fu fondato nel 1218 lo Studio Generale che divenne poi l'Universit\u00e0 di Salamanca, confermata dal re Ferdinando II di Castiglia nel 1243 e ratificata dal papa Alessandro IV (1255).\nIl periodo di massimo splendore della citt\u00e0 fu il XVI secolo, la citt\u00e0 raggiunse i 24.000 abitanti, soprattutto per il prestigio dei professori della sua Universit\u00e0, nella quale fino al 1580 si iscrivevano 6.500 studenti l'anno.\nSuccessivamente si un\u00ec alla decadenza generalizzata delle citt\u00e0 della corona di Castiglia (12.000 abitanti nel 1651).\nDurante la guerra d'indipendenza spagnola Salamanca fu occupata dalle truppe del maresciallo Soult nel 1809 e rimase in mano francese fino al 1812.\nDurante la guerra civile spagnola (1936-1939) fu sede del comando delle truppe nazionaliste del Generale Francisco Franco e il suo governo provvisorio. Le truppe, che l\u00ec si erano sollevate contro la Repubblica, vi partirono alla conquista dell'intera Spagna. Nel palazzo del comune, in Plaza Mayor, furono ricevuti i consoli della Germania nazista e dell'Italia fascista, principali alleati dei ribelli franchisti.\nNel 1940 Papa Pio XII fonda l'Universit\u00e0 Pontificia di Salamanca, per gli studi di teologia. Dopo essere stata riconosciuta dall\u2019UNESCO come citt\u00e0 Patrimonio dell'umanit\u00e0 nel 1988, nel 2002 Salamanca \u00e8 stata nominata, insieme con Bruges, Capitale Europea della Cultura per l'anno 2002.\nEtimologia.\nL\u2019origine del nome Salamanca \u00e8 incerta. Alcune teorie sostengono che Salamanca si chiamasse in passato Helmantica, parola esistente in romano e in lingua celtiberica, con significato di \u2018luce divina benedetta\u2019. Tuttavia, quando i romani arrivarono in Spagna, si stabilirono a Salmantica.\nIl nome Salamanca risale alle ondate migratorie preromane in Spagna, e fa riferimento alla divinit\u00e0 del fiume Tormes. \nIn realt\u00e0, il significato di entrambi i nomi \u2013 Helmantica e Salmantica \u2013 fa riferimento al divino.\nSport.\nCalcio.\nNella citt\u00e0 ha sede il \"Salamanca Club de F\u00fatbol UDS\", fondato nel 1923. Attualmente milita in Segunda Divisi\u00f3n B, terzo livello del campionato spagnolo."}
{"id": "49557", "revid": "599013", "url": "https://it.wikipedia.org/wiki?curid=49557", "title": "Cx", "text": ""}
{"id": "49558", "revid": "2615", "url": "https://it.wikipedia.org/wiki?curid=49558", "title": "Urss", "text": ""}
{"id": "49560", "revid": "123525486", "url": "https://it.wikipedia.org/wiki?curid=49560", "title": "Segovia", "text": "Segovia (: ) \u00e8 una citt\u00e0 spagnola, capoluogo della provincia omonima. Si trova nella Comunit\u00e0 Autonoma di Castiglia e Le\u00f3n. \u00c8 sede vescovile.\nL'agglomerato antico \u00e8 stato dichiarato patrimonio dell'umanit\u00e0 dall'UNESCO nel 1985, insieme al suo acquedotto.\nGeografia e clima.\nSegovia sorge sulle pendici della Sierra de Guadarrama tra i fiumi Eresma e Clamores.\nIl clima \u00e8 continentale, freddo e secco, conseguentemente all'alta quota e alla sua distanza dalla costa; la temperatura media annuale \u00e8 di 10.5\u00a0\u00b0C, con valori minimi nel mese di dicembre fino a -13\u00a0\u00b0C, e massimi fino a 33\u00a0\u00b0C in luglio. Le precipitazioni annuali sono di 520\u00a0mm / anno. La vegetazione \u00e8 costituita prevalentemente da faggio, ginestra e ginepro, ma anche rovere, disseminati nei paesaggi di stoppie di grano e maggese.\nStoria.\nLe sue origini sono antichissime. Abitata gi\u00e0 dall'epoca del bronzo la citt\u00e0 fortificata di origine celto-iberica fu conquistata dai Romani nell'80 a.C., distrutta e riedificata divent\u00f2 un importante centro della Spagna romana.\nDurante la dominazione araba fu capitale, ma si spopol\u00f2 perch\u00e9 parte della popolazione locale abbandon\u00f2 la citt\u00e0 e soltanto con la Reconquista nel 1088 Segovia venne ripopolata e fortificata.\nFu poi residenza dei re di Castiglia nei secoli dal XIII al XV. Con la riunificazione dei regni di Castiglia e d'Aragona nell'unico regno di Spagna e il trasferimento della capitale a Toledo la citt\u00e0 perse importanza e avendo preso parte alla \"rivolta dei comuneros\" contro Carlo V d'Asburgo nel 1520 sub\u00ec una dura repressione e danni.\nCultura.\nPrincipali monumenti.\nTestimonianza della dominazione romana \u00e8 l'imponente acquedotto romano, che domina con i suoi archi possenti l'ingresso alla citt\u00e0 vecchia attraversando una depressione del terreno. \u00c8 una grande opera idraulica costruita nel I secolo, al tempo dell'imperatore romano di nascita spagnola Traiano, per portare alla citt\u00e0 l'acqua dalle sorgenti del \"Riofrio\" a 17 km di distanza, compiendo l'ultimo tratto di circa 730 metri su due ordini di arcate sovrapposti.\nCostruito con grandi blocchi di granito perfettamente squadrati e assemblati a secco, \u00e8 ben conservato e alcuni archi, distrutti dagli Arabi, furono rifatti alla fine del XV secolo. All'estremit\u00e0 opposta della citt\u00e0 rispetto a quella interessata dal percorso dell'acquedotto, su uno sperone roccioso con uno strapiombo di 80 metri, si alza il castello dell'Alcazar; risalente al XI secolo, fu rifatto dal 1352 al 1358 dal re Enrico II e ampliato nella prima met\u00e0 del XV secolo da Giovanni II. Nel 1862 un incendio gli arrec\u00f2 gravissimi danni ma fu prontamente restaurato. Si presenta con un potente mastio quadrato sulla fronte, contornato da torrette merlate e, sui fianchi con altre torri e torrette cilindriche con le coperture a cono. All'interno ci sono diverse raccolte di armi e altri oggetti di valore.\nL'Alc\u00e1zar di Segovia, che domina la citt\u00e0 dall'alto, risale all'XI-XVI secolo e fu in gran parte ricostruito nel 1862.\nLa cattedrale di Segovia \u00e8 una delle grandi cattedrali di Spagna e, per la sua eleganza, \u00e8 detta la \"Signora delle Cattedrali\". Fu costruita in stile tardogotico nel periodo dal 1525 al 1725 con una poderosa torre campanaria alta 110 metri.\nTipiche di Segovia sono le vecchie case con le facciate a rilievi decorate con arabeschi detti \"esgrafiados segovianos\".\nAltri edifici notevoli sono San Martino, chiesa romanica del XII secolo, San Mill\u00e1n, altra chiesa romanica del 1110-1123, San Clemente, chiesa cistercense romanico-gotica del XII secolo, Vera Cruz, chiesa eretta dai templari in forme romaniche all'inizio del XIII secolo, San Juan de los Caballeros, chiesa romanica dei secoli XII-XIII, i resti delle mura romane rifatte nell'XI secolo con torri e merli, il monasterio del Parral del XV secolo e la Antigua Sinagoga Mayor del XIV secolo, poi trasformata in convento del Corpus Domini nel XV secolo.\nA 12\u00a0km a sud della citt\u00e0 si trova un grande parco con molti animali: cervi, caprioli, gazzelle e altri. Il Palacio Real di Riofr\u00edo al suo interno ospita un interessante e originale Museo Nacional de la Caza, museo della caccia aperto nel 1970: nelle sale del palazzo del 1754-1772 sono esposti oggetti d'arte, arazzi su disegni di Francisco Goya e Pieter Paul Rubens, dipinti dei Carracci, di Luca Giordano, Ribalta, Ribera, Herrera, Velazquez.\nA 11 km a sud est sorge La Granja, altro grandioso Palazzo Reale.\nInfrastrutture e trasporti.\nAccesso stradale.\nPer arrivare a Segovia utilizzando le strade \u00e8 possibile prendere da Madrid l'Autopista AP-6 e AP-61. Da Burgos e Madrid utilizzando la A-1. Partendo da Valladolid utilizzando l'autov\u00eda A-601, mentre da \u00c1vila \u00e8 possibile utilizzare la strada nazionale N-110 o in alternativa da Aranda de Duero utilizzando la CL-603.\nAutobus.\n\u00c8 possibile arrivare a Segovia utilizzando il servizio di autobus direttamente da Madrid. La frequenza dei mezzi va da 30 a 60 minuti. \u00c8 possibile inoltre raggiungere Segovia anche da Valladolid con autobus che partono ogni 60 o 120 minuti.\nTreni.\nCercan\u00edas (regionali).\nDalla Stazione di Segovia \u00e8 possibile viaggiare verso Madrid e vari paesi al sud di Segovia.\nAlta velocit\u00e0.\nDalla stazione di Segovia \u00e8 possibile viaggiare con l'Ave (treno ad alta velocit\u00e0) a Madrid e Valladolid ed esistono altre destinazioni, come Pa\u00eds Vasco, Galizia, Cantabria, Asturie e nel Nord verso Castilla e Le\u00f3n oltre ad Alicante."}
{"id": "49561", "revid": "599013", "url": "https://it.wikipedia.org/wiki?curid=49561", "title": "Cy", "text": ""}
{"id": "49562", "revid": "1226", "url": "https://it.wikipedia.org/wiki?curid=49562", "title": "GUI", "text": ""}
{"id": "49566", "revid": "1226", "url": "https://it.wikipedia.org/wiki?curid=49566", "title": "Graphical user interface", "text": ""}
{"id": "49568", "revid": "599013", "url": "https://it.wikipedia.org/wiki?curid=49568", "title": "Cz", "text": "Aziende.\n\u010cesk\u00e1 Zbrojovka (in italiano \"Armeria Ceca\"), abbreviato anche in CZ o \u010cZ, \u00e8 un nome commerciale utilizzato da diverse aziende produttrici di armi e a volte anche di veicoli della Repubblica Ceca:"}
{"id": "49569", "revid": "1305772", "url": "https://it.wikipedia.org/wiki?curid=49569", "title": "CLI", "text": ""}
{"id": "49576", "revid": "1005847", "url": "https://it.wikipedia.org/wiki?curid=49576", "title": "Da", "text": ""}
{"id": "49580", "revid": "599013", "url": "https://it.wikipedia.org/wiki?curid=49580", "title": "Db", "text": ""}
{"id": "49586", "revid": "83531", "url": "https://it.wikipedia.org/wiki?curid=49586", "title": "Tisana", "text": "Descrizione.\nIn erboristeria la tisana viene definita come una soluzione acquosa diluita, appartenente alla categoria degli idroliti, di sostanze medicamentose, formate da fitocomplessi (erbe o spezie) da assumersi per via orale.\nNella pratica la tisana cambia nome a seconda del metodo estrattivo di tali sostanze:\nUna tisana si pu\u00f2 preparare con una o con pi\u00f9 erbe e solitamente non contiene caffeina.\nUna tisana composta da pi\u00f9 erbe presenta elementi cos\u00ec schematizzabili:\nAd evitare interazioni nocive all'organismo tra i principi attivi si consiglia di non superare le 5 erbe in una stessa tisana. Altre fonti indicano in 8 il numero massimo ammesso dalla farmacopea nazionale, ma queste affermazioni sono estremamente empiriche ed \u00e8 ben pi\u00f9 rilevante l'approfondita conoscenza della chimica dei singoli componenti e le inevitabili reazioni tra gli stessi, che potrebbero giungere ad annullarsi vicendevolmente come a nuocere.\nParimenti sono possibili interazioni ed effetti collaterali nell'uso contemporaneo di erbe (sia in tisana sia al naturale), integratori e farmaci circa le quali esistono vademecum di libero accesso a cura di studiosi farmacisti e nutrizionisti e articoli scientifici \nIn una tisana di pi\u00f9 erbe le componenti devono essere tra loro omogenee. Non si devono cio\u00e8 mischiare le parti dure (radici, semi, cortecce, legno) e quelle tenere (foglie e fiori) delle piante.\nNella preparazione di una tisana le erbe (fresche o secche) devono essere opportunamente sminuzzate (forma taglio tisana). Il grado di sminuzzamento pu\u00f2 influire sull'estrazione dei principi attivi."}
{"id": "49589", "revid": "599013", "url": "https://it.wikipedia.org/wiki?curid=49589", "title": "De", "text": ""}
{"id": "49592", "revid": "123308551", "url": "https://it.wikipedia.org/wiki?curid=49592", "title": "Dachau", "text": "Dachau (in bavarese \"Dochau\"; pronuncia in italiano ) \u00e8 una citt\u00e0 tedesca di abitanti situata nel Land della Baviera. \u00c8 capoluogo dell'omonimo circondario. La citt\u00e0 si trova a da Monaco di Baviera.\nIl nome della citt\u00e0 \u00e8 direttamente collegato al campo di concentramento nazista che vi sorgeva durante la Seconda guerra mondiale.\nGeografia fisica.\nDachau \u00e8 situato a nordovest di Monaco di Baviera a 482 metri di altezza. Il passaggio \u00e8 caratterizzato dal territorio muscoso \"Dachauer Moos\", dal fiume Amper, dalla collina dominata dal castello e dalle colline a nord.\nLa citt\u00e0 si divide in 3 zone:\nDal 1972 fanno parte della citt\u00e0 anche: Pellheim, Pullhausen, Assenhausen, Lohfeld e Viehhausen.\nStemma.\nLo stemma di Dachau \u00e8 in stretta connessione con la storia della famiglia dei Wittelsbach di Monaco: lo sperone d'argento risale probabilmente allo stemma di Hans Marschalck che fu nel 1371 il custode del castello di Dachau. Il leone faceva parte dello stemma dei conti di Dachau ed il serpente faceva parte dello stemma dei Visconti di Milano.\nStoria.\nIl 15 agosto 805 la nobile Erchana della stirpe degli Ariboni regal\u00f2 tutte le sue terre site in \"Dachauua\" all'arcidiocesi di Monaco e Frisinga. Dachau si form\u00f2 all'incrocio tra un largo terreno paludoso a sud (\"Dachauer Moos\", le paludi di Dachau) e un terreno collinoso coperto di boschi a nord.\nLa sua posizione sulla strada principale, che collegava Monaco ad Augusta, non aveva soltanto dei vantaggi per Dachau, alla quale fu concesso il diritto di avere mercato per la prima volta nel 1270. La strada commerciale port\u00f2 anche guerra, miseria e malattie. Il periodo pi\u00f9 duro per la popolazione fu la Guerra dei Trent'Anni.\nNel novecento Dachau fu scoperta dai pittori. Alla ricerca di motivi ispirati dalla natura, i pittori paesaggistici scoprirono l'interessante scenario paludoso di Dachau e molti vi si stabilirono. Insieme a Worpswede, Dachau divent\u00f2 una delle pi\u00f9 importanti colonie di pittori della Germania.\nLa decadenza di Dachau cominci\u00f2 con la Prima Guerra Mondiale. La citt\u00e0 si impover\u00ec e poco tempo dopo fu uno dei comuni con il tasso di disoccupazione pi\u00f9 alto della Germania. Nel 1933, la storia del paese fu oscurata dalla costruzione del campo di concentramento di Dachau.\nLa citt\u00e0, anticamente conosciuta come rinomata citt\u00e0 artistica, divent\u00f2 in tutto il mondo il simbolo del terrore misantropico del regime nazionalsocialista.\nNel 2005 ha festeggiato il suo 1200\u00ba anniversario.\nEconomia e commercio.\nL'industria cartaria e la produzione di mattoni furono negli anni passati i due pilastri dell'economia di Dachau.\nLa cartiera \u00e8 stata chiusa il 1\u00ba luglio 2007.\nAttualmente le pi\u00f9 grosse aziende sono le officine MAN SE e MTU Friedrichshafen, oltre ad Autoliv e all'ospedale \"Amperklinik\".\nDal 1990 nei pressi di Dachau est \u00e8 sorta una zona industriale (\"Schwarzer Graben\") nella quale si trovano parecchi grossi centri commerciali; la loro continua espansione ha portato a concentrare gli interessi economici-commerciali non pi\u00f9 nel centro storico ma in periferia. Il centro storico con il tempo si sta spopolando e molti negozietti devono chiudere per la mancanza di richiesta.\nAlcuni negozi si trovano sulla M\u00fcnchnerstra\u00dfe e in alcuni tratti della Schlei\u00dfheimer Stra\u00dfe.\nTrasporti e mobilit\u00e0.\nRete stradale.\nDachau \u00e8 collegata a: Monaco dalla strada statale B304, a F\u00fcrstenfeldbruck dalla strada statale B471 e all'aeroporto di Monaco dall'autostrada A92.\nInoltre Dachau non \u00e8 lontana dalle autostrade A8 (Monaco-Stoccarda) e A99 (Monaco-raccordo autostradale).\nRete ferroviaria.\nDachau \u00e8 servita dalla linea S2 della \"S-Bahn\" di Monaco di Baviera: ogni 10 minuti partono e arrivano treni per e da Monaco.\nDalla stazione di Dachau si pu\u00f2 raggiungere Altom\u00fcnster, Ingolstadt e Norimberga/Treuchtlingen.\nMezzi pubblici.\nPer spostarsi a Dachau sono a disposizione 5 linee di autobus:\nIstruzione.\nA Dachau ci sono sia scuole statali che scuole private: 4 scuole elementari, 3 scuole per ottenere la licenza di scuola media inferiore, una scuola Montessori, una scuola secondaria inferiore tecnico-commerciale, due licei, un istituto professionale e una scuola greca.\nSalute e assistenza.\nIl centro ospedaliero di Dachau \u00e8 specializzato in diversi settori medici: internistica, chirurgia, traumatologia, ortopedia, ginecologia, ostetricia, neurologia, terapia del dolore, chirurgia vascolare, chirurgia addominale, chirurgia del torace, fisioterapia, chirurgia plastica.\nCultura.\nCinematografia a Dachau.\nLa citt\u00e0 di Dachau viene spesso utilizzata per fare delle riprese cinematografiche gi\u00e0 dai tempi del muto. Vi fu girato anche \"Monna Vanna\", un kolossal del 1922 diretto da Richard Eichberg. Oggigiorno, sia l'ospedale che il centro storico sono spesso teatro di riprese.\nA Dachau si gira inoltre dall'agosto 2007 una famosa serie televisiva con il nome \"Dahoam is Dahoam\".\nSport.\nA Dachau vi sono parecchie associazioni sportive:\nI circoli di tennis presenti sono: TSV 1865, Tennis Club Dachau 1950 e.V, Tennisfreunde Dachau e.V.\nSono presenti anche impianti di pattinaggio sul ghiaccio e di skating.\nManifestazioni.\nOgni anno nella seconda settimana di agosto si festeggia a Dachau la festa popolare (\"Volksfest\"), che ha le sue origini in un torneo di cavalli che fu organizzato nel 1652.\nDal 1920 la festa popolare si svolge sulla Ludwig-Thoma-Wiese e inizia il secondo sabato di agosto. Apre la manifestazione una sfilata con carri, cavalli, bande e gruppi folclorici locali. Ogni due anni (negli anni dispari) la prima domenica si svolge una sfilata di bambini.\nPer tradizione il prezzo della birra durante la festa popolare di Dachau \u00e8 pi\u00f9 basso rispetto alle altre feste popolari che si svolgono in Baviera.\nOgni anno nel secondo sabato di luglio si svolge la festa del centro storico nella parte alta della citt\u00e0.\nIn inverno il primo sabato dell'avvento anche a Dachau per l'intera durata pre natalizia vi \u00e8 un mercatino natalizio che si trova nel piazzale antistante il municipio, nella parte alta della citt\u00e0. Una sua attrazione \u00e8 il calendario dell'avvento, che come vuole la tradizione ha 24 caselle che vengono aperte ogni giorno fino alla vigilia di natale.\nDal 1979 nella sala rinascimentale del castello di Dachau si tengono concerti di musica classica.\nNel periodo estivo \"L'estate musicale di Dachau\" (Dachauer Musiksommer) richiama l'attenzione di un vasto pubblico proveniente da varie zone della Germania. Molti artisti di fama internazionale si sono esibiti a Dachau durante l'Estate Musicale: Haindling, Angelo Branduardi, Umberto Tozzi, Nigel Kennedy, Abdullah Ibrahim, Bireli Lagrene, Calexico, The National, Lambchop, Fiddler`s Green, Jos\u00e9 Gonzales, Gr\u00e1da, Faun, Iron and Wine.\nOgni anno il 15 agosto nel centro storico si svolge la gara ciclistica \"Bergkriterium\", una delle gare ciclistiche pi\u00f9 prestigiose della Baviera.\nOgni due anni il comune di Dachau consegna una targa di riconoscimento a coloro i quali hanno mostrato nella loro vita coraggio civile.\nIn autunno ogni anno (fine settembre) l'associazione culturale \"Amperitiv\" organizza sulla Ludwig-Thoma-Wiese un festival della cultura, con musica, teatro.\nAmministrazione.\nGemellaggi.\nLa citt\u00e0 di Dachau \u00e8 membro attivo dell'Euroart, un'associazione che raggruppa le colonie artistiche presenti in Europa."}
{"id": "49596", "revid": "47767", "url": "https://it.wikipedia.org/wiki?curid=49596", "title": "Belinda (nome)", "text": "Origine e diffusione.\n\u00c8 un nome dall'etimologia dubbia; ha di certo origini germaniche ed \u00e8 composto da due elementi, il secondo dei quali \u00e8 da ricondurre a \"lind\" (o \"linde\", \"drago\", \"serpente\") o a \"lindi\" (o \"linde\", \"tenero\", \"morbido\"), mentre il primo \u00e8 di pi\u00f9 difficile interpretazione; nel complesso, il nome potrebbe essere una variante dell'alto tedesco antico \"Betlindis\", e quindi il primo elemento sarebbe \"bad\" (\"guerra\", lo stesso presente in Batilde). Va peraltro notato, al netto di tutte le disquisizioni etimologiche, che ci sono anche fonti che affermano si tratti di un nome inventato di sana pianta.\nAnche se appare in alcune versioni del \"ciclo carolingio\", dove \u00e8 portato dalla moglie di Orlando, \"Belinda\" non entr\u00f2 nell'uso comune in inglese fino al XVII secolo, allorch\u00e9 venne adoperato in opere letterarie come la \"Didone ed Enea\" di Purcell e \"Il ricciolo rapito\" di Pope; a questo punto, il nome veniva sovente ricondotto all'italiano \"bella\" (o al francese \"belle\"), alterato con il suffisso \"-inda\", assai popolare all'epoca. Venne ulteriormente diffuso, nel XIX secolo, dal romanzo di Maria Edgeworth \"Belinda\". In italiano, il nome venne successivamente importato per la fama di alcune attrici statunitensi cos\u00ec chiamate.\nOnomastico.\nIn quanto nome adespota, ovvero privo di santa patrona, l'onomastico viene eventualmente festeggiato il 1\u00ba novembre, giorno di Ognissanti."}
{"id": "49597", "revid": "106908", "url": "https://it.wikipedia.org/wiki?curid=49597", "title": "Beltramo", "text": "Origine e diffusione.\nDeriva dal nome germanico \"Berahthram\", che, composto dai termini \"beraht\" (o \"berht\", \"brillante\", \"illustre\") e \"hramn\" (\"corvo\"; anche \"hraban\", nella forma estesa \"Berahthraban\"), significa \"corvo brillante\", \"corvo illustre\" o, in senso lato, \"illustre e splendente come il corvo\", animale particolarmente caro alla mitologia norrena.\nBen presto si confuse e mescol\u00f2 con il nome Bertrando, col quale condivide solo il primo elemento, tanto che adesso \u00e8 difficile separarli, e molte fonti danno al secondo il significato del primo o viceversa, considerandoli l'uno variante dell'altro. Il nome venne portato in Inghilterra dai Normanni, divenendo popolare durante il Medioevo.\nOltre che con Bertrando, il primo elemento che compone il nome (assai comune nei nomi di origine germanica), si riscontra anche in Berto, Roberto, Adalberto, Cutberto, Cuniberto, Bertoldo e molti altri, mentre il secondo si pu\u00f2 ritrovare in Volframo, Gontrano, Rabano ed Enguerrand. Ramberto, infine, \u00e8 composto dai suoi stessi elementi, per\u00f2 invertiti.\nOnomastico.\nL'onomastico si pu\u00f2 festeggiare il 9 settembre in ricordo di san Bettelin, chiamato anche Bertram, discepolo di san Guthlac di Croyland ed eremita."}
{"id": "49601", "revid": "2567", "url": "https://it.wikipedia.org/wiki?curid=49601", "title": "LOTR", "text": ""}
{"id": "49603", "revid": "9498", "url": "https://it.wikipedia.org/wiki?curid=49603", "title": "Copland (sistema operativo)", "text": "Il Copland Project fu un progetto per sviluppare una nuova versione del sistema operativo Mac OS iniziato nel 1994 ed abbandonato nell'agosto 1996 da Apple Computer.\nDopo il System 7.5 Apple si rese conto che era necessaria una riscrittura radicale di Mac OS per renderlo competitivo con Windows. Il progetto incontrer\u00e0 molti problemi.\nStoria del progetto Copland.\nIl progetto Taligent.\nDopo il System 6, Apple decise che la manutenzione e l'aggiornamento del sistema operativo stava diventando sempre pi\u00f9 problematico.\nPoich\u00e9 sviluppare una nuova versione del System avrebbe richiesto molto tempo, furono creati due progetti paralleli, denominati rispettivamente \"progetto Blue \"e il \"progetto Pink\", dal colore dei fogli su cui gli ingegneri scrivevano le specifiche da implementare.\nIl progetto Blue riguardava le innovazioni che potevano essere integrate nel System rapidamente: questo progetto generer\u00e0 il System 7.\nIl progetto Pink conteneva invece le modifiche pi\u00f9 radicali, che avrebbero portato al nuovo sistema operativo.\nSuccessivamente Apple sigl\u00f2 un'alleanza con IBM e Motorola.\nQuesta alleanza comprendeva anche il progetto Pink, che fu ceduto alla societ\u00e0 \"Taligent\", nata appositamente per sviluppare il nuovo sistema operativo utilizzato dall'alleanza Apple-IBM-Motorola.\nIl progetto Copland.\nVarato dopo il fallimento del progetto Talligent, il progetto Copland mirava a realizzare un sistema operativo innovativo ed a utilizzare l'emulazione per garantire la compatibilit\u00e0 con le applicazioni sviluppate per il vecchio Mac OS.\nIl nuovo sistema operativo doveva essere basato sulla programmazione orientata agli oggetti e su altre nuove tecnologie.\nNonostante Apple avesse presentato alcune pubbliche dimostrazioni del progetto, Copland procedeva molto lentamente, poich\u00e9 il team di sviluppo si trov\u00f2 ad affrontare molti problemi che richiesero molto tempo per essere risolti.\nI manager si resero conto che lo sviluppo del sistema operativo internamente ad Apple avrebbe richiesto troppo tempo e, dopo i disastrosi risultati fiscali trimestrali del 1996, cancellarono il progetto Copland.\nDopo Copland: Rhapsody.\nAbbandonata l'idea di sviluppare il sistema operativo internamente, Apple var\u00f2 una nuova strategia: decise di comprare un sistema operativo gi\u00e0 esistente e di adattarlo.\nLa strategia poteva seguire due strade: acquisire \"NeXT\", un'azienda fondata da Steve Jobs, oppure acquisire \"Be Incorporated\", una societ\u00e0 fondata da Jean-Louis Gass\u00e9e, allora in crisi finanziaria.\nInizialmente Apple contatt\u00f2 Be, ma quando Gass\u00e9e inizi\u00f2 ad alzare il prezzo, i manager Apple si ritirarono dalla trattativa.\nL'allora CEO Apple, Gil Amelio, ritenne che l'azienda non solo avesse bisogno di una societ\u00e0 dotata della tecnologia adeguata, ma anche degli uomini giusti e riteneva Jobs necessario al buon fine del progetto. Apple acquis\u00ec NeXT nel dicembre del 1996 per 427 milioni di dollari, segnando il ritorno di Jobs in Apple.\nIl team di sviluppo NeXT inizi\u00f2 a lavorare sul progetto \"Rhapsody\" che generer\u00e0 macOS. Il 27 luglio 1997 Amelio rassegn\u00f2 le dimissioni e Jobs fu nominato CEO \"ad interim\". Jobs attu\u00f2 una cura drastica per risanare i conti di Apple: riacquistando le licenze precedentemente concesse ai produttori di cloni Macintosh, cancell\u00f2 molti progetti non redditizi come OpenDoc, HyperCard, QuickDraw 3D e Newton MessagePad."}
{"id": "49604", "revid": "1543377", "url": "https://it.wikipedia.org/wiki?curid=49604", "title": "Cyberdog", "text": "Cyberdog \u00e8 un browser sviluppato da Apple che utilizza l'architettura OpenDoc. \u00c8 stato creato per le versioni di Mac OS precedenti al Mac OS X e su questo funziona solamente nella modalit\u00e0 \"Classic\".\nCyberdog ha un programma per gestire i newsgroup e un client e-mail."}
{"id": "49605", "revid": "287204", "url": "https://it.wikipedia.org/wiki?curid=49605", "title": "OpenDoc", "text": "OpenDoc \u00e8 un framework sviluppato da Apple Computer per consentire il collegamento dinamico tra applicazioni e documenti. \u00c8 ispirato alla tecnologia object linking and embedding (OLE) sviluppata da Microsoft per l'ambiente Windows.\nVenne inizialmente creato da Apple Computer nel 1992 dopo una breve collaborazione tra Apple e Microsoft. Inizialmente Microsoft contatt\u00f2 Apple per proporle di aderire alla tecnologia OLE II. Apple analizz\u00f2 il prototipo e le specifiche di OLE II e invi\u00f2 a Microsoft le sue proposte di miglioramento. Microsoft non sembr\u00f2 ad Apple molto ricettiva e quindi questa decise di sviluppare una tecnologia alternativa a OLE, e avvi\u00f2 il progetto che avrebbe portato a OpenDoc.\nInizialmente aveva il nome in codice \"Exemplar\", poi \"Jedi\" e in seguito \"Amber\" che nella release finale divenne OpenDoc. Il team di sviluppo si rese conto che per ottenere un successo nell'adesione dello standard era necessario coalizzarsi con altre societ\u00e0 per poter spingere OpenDoc. Crearono il \"Component Integration Laboratories\" con IBM e WordPerfect. Nel 1996 lo standard venne adottato dall'Object Management Group.\nKurt Piersol dell'Apple Computer, il disegnatore dell'architettura di OpenDoc si scontr\u00f2 con Jed Harris (futuro presidente del CILabs) che lo critic\u00f2 per l'architettura dello standard. Mark Ericson di WordPerfect capo progetto del porting per Windows introdusse una interoperabilit\u00e0 tra OpenDoc e OLE.\nOpenDoc venne inizialmente rilasciato per macOS System 7.5 ed era uno standard basato sui documenti e non sulle applicazioni. Alcune applicazioni furono concepite seguendo lo standard OpenDoc come, per esempio, il word processor WAV che \u00e8 un parziale successo dell'architettura OpenDoc. Venne rilasciato anche Cyberdog un browser creato da Apple e utilizzante l'architettura OpenDoc e anche il software Nisus Writer sviluppato da Nisus integrava OpenDoc al suo interno.\nQuando IBM entr\u00f2 in Taligent, decise di implementare l'architettura OpenDoc in OS/2 Warp 4.\nNonostante allo standard OpenDoc aderissero formalmente centinaia di sviluppatori, nella realt\u00e0 il suo utilizzo era scarso e i pochi sviluppatori che lo adottavano non riuscirono a collaborare in modo proficuo. Apple intanto perdeva molto denaro e l'arrivo di tecnologie come Java e i JavaBeans rendevano la tecnologia sorpassata. Quando Steve Jobs ritorn\u00f2 in Apple decise di eliminare il progetto OpenDoc e di licenziare l'intero team di sviluppo durante la grande ristrutturazione del 1997."}
{"id": "49607", "revid": "39884", "url": "https://it.wikipedia.org/wiki?curid=49607", "title": "QuickDraw 3D", "text": "QuickDraw 3D \u00e8 un'estensione di QuickDraw introdotta dal Macintosh System 7.6. QuickDraw 3D versione 1.6 \u00e8 incluso in QQuickTime Player 4.0.\nAl Macworld Expo del gennaio 1999, Apple annunci\u00f2 che la tecnologia QuickDraw 3D RAVE (Rendering Acceleration Virtual Engine) sarebbe stata inclusa nel macOS. L'azienda in seguito decise di eliminare il progetto del giugno del 1999 e di rimpiazzare la tecnologia proprietaria QuickDraw 3D con lo standard aperto OpenGL. Questa scelta si rivel\u00f2 vincente dato che consent\u00ec il porting in modo semplice ed economico di molti giochi 3D sulla piattaforma Macintosh.\nQuickDraw 3D \u00e8 disponibile come componente opzionale di QuickTime, ed \u00e8 utilizzato da alcuni software di CAD.\nDi recente Apple ha presentato Quartz e Quartz 3D, due tecnologie basate sull'OpenGL ma molto pi\u00f9 potenti e versatili. In Mac OS X sono molto presenti, anche se la possibilit\u00e0 di sviluppare in OpenGL \u00e8 comunque sempre supportata a pieno livello."}
{"id": "49608", "revid": "1543377", "url": "https://it.wikipedia.org/wiki?curid=49608", "title": "Progetto Star Trek", "text": "Progetto Star Trek era il nome in codice di un progetto di Apple Computer sviluppato tra il 1992 e il 1993. Ispirato nel nome alla famosa serie televisiva di fantascienza, era una versione del sistema operativo Macintosh in grado di essere utilizzato sulle macchine Intel-compatibili (durante quegli anni il macOS funzionava su macchine basate sui processori Motorola della serie 68000). Lo slogan era: \"Per andare l\u00e0 dove nessun Mac \u00e8 mai giunto prima.\"\nGli sviluppatori erano riusciti ad avviare un PC 486 con una versione modificata del System 7 e la rappresentazione grafica era indistinguibile da quella di un Macintosh classico. Il progetto venne cancellato a met\u00e0 del 1993, non a causa di incompatibilit\u00e0 hardware o software ma per una scelta strategica e per carenze del personale.\nSebbene non esista una versione funzionante di macOS per processori Intel compatibili, alcuni programmatori indipendenti hanno sviluppato degli emulatori software in grado di far funzionare il macOS. I due emulatori pi\u00f9 conosciuti sono vMac e Basilisk II. Va notato che, essendo degli emulatori, devono tradurre le istruzioni Motorola in istruzioni Intel e questo rende i programmi molto lenti anche su macchine molto veloci. Dal maggio del 2004 si \u00e8 reso disponibile un nuovo emulatore, chiamato PearPC, in grado di emulare un processore PowerPC e quindi in grado di far funzionare macOS. Trattandosi di un emulatore, soffre come i precedenti di analoghe limitazioni ed \u00e8 un programma estremamente lento.\nDieci anni dopo il progetto Star Trek, \u00e8 possibile eseguire Apple Darwin, il cuore Unix di Mac OS X, sulle piattaforme x86 senza bisogno di emulazioni e quindi a piena velocit\u00e0. Ci\u00f2 \u00e8 reso possibile dalla decisione di Apple di rendere open source (Apple Public Source License) il nucleo del sistema operativo, anche se la disponibilit\u00e0 di driver \u00e8 molto limitata, cos\u00ec come il supporto di architetture non PowerPC. \u00c8 significativo il fatto che Apple abbia reso open source il nucleo del sistema operativo ma non la sua interfaccia grafica: \"Aqua\" \u00e8 il fiore all'occhiello del Mac OS X e quindi difficilmente Apple render\u00e0 pubblico il suo componente pi\u00f9 prezioso.\nAlcuni anni dopo l'abbandono del progetto Star Trek si \u00e8 diffusa la voce di un presunto progetto Marklar volto al porting del Mac OS X su X86. Per anni Apple ha smentito le voci ma, il 6 giugno 2005 ha confermato l'esistenza del progetto e ha dichiarato che avrebbe abbandonato i processori PowerPC in favore dei processori x86 nel giro di due anni. I primi computer di questa serie (ossia i nuovi iMac e i MacBook Pro) sono entrati in commercio nel gennaio 2006.\nAttualmente, con la \"transizione\" di Powerbook (rinominato MacBook Pro), iBook (MacBook), PowerMac (Mac Pro), iMac e Mac mini (nomi invariati) all'architettura Intel, tutto il parco macchine Apple utilizza i nuovi chip. La transizione si \u00e8 completata il 6 agosto 2006."}
{"id": "49609", "revid": "124090615", "url": "https://it.wikipedia.org/wiki?curid=49609", "title": "Apple Pippin", "text": "Apple Pippin \u00e8 una console da tavolo sviluppata da Apple, fabbricata principalmente dalla Bandai e uscita nel 1996. Si nota per essere la prima console dotata di capacit\u00e0 Internet di serie. Tuttavia ebbe scarso successo e fu abbandonata nel 1998. Nel 2006 \u00e8 stata collocata al 22\u00ba posto nella classifica dei 25 peggiori prodotti tecnologici di tutti i tempi, pubblicata da \"PCWorld.com\".\nCaratteristiche.\nLa tecnologia \u00e8 sostanzialmente quella di un Power Macintosh di seconda generazione semplificata. Pippin \u00e8 basato su un processore PowerPC 603e a 66\u00a0MHz e ha una versione modificata del sistema operativo Mac OS System 7.5.2, inclusa in ogni disco. La memoria totale, di sistema e video, \u00e8 di 6\u00a0MB, il lettore CD-ROM \u00e8 a velocit\u00e0 4X e la grafica supporta fino a 16,7 milioni di colori. L'hardware \u00e8 unico per le tutte le regioni, con alimentazione 100/240V e uscita video NTSC/PAL/VGA (per televisori o monitor) regolabili tramite interruttori. Non ci sono blocchi regionali sul software n\u00e9 protezioni dalla copia.\nL'obiettivo della tecnologia era quello di creare un computer a basso costo dotato di capacit\u00e0 Internet.\nI modelli della Bandai erano venduti con in dotazione un modem 14,4k e il gamepad AppleJack, dotato anche di una trackball al centro. Tra gli accessori opzionali c'era una tastiera con tavoletta grafica incorporata..\nLa console aveva anche delle funzioni di networking e gioco in rete basilari, basate su un network online di Bandai chiamato @WORLD, un servizio dalle funzionalit\u00e0 simili a quelli di servizi come PlayStation Network e Xbox Live.\nStoria.\nApple non intendeva costruire la console, intendeva piuttosto cedere in licenza la realizzazione dell'hardware come fece anche la compagnia 3DO. Il primo e principale licenziatario della tecnologia Pippin fu Bandai. Il primo modello venduto fu Pippin Atmark per il mercato giapponese, di colore bianco. Usc\u00ec il 28 marzo 1996 al prezzo di 64.800 yen e vendette unit\u00e0 nel primo mese. Il modello statunitense, chiamato Pippin @World e venduto a 599$, era di colore nero ed ebbe ancor meno successo, tanto che molte console invendute vennero riconvertite in Atmark per il Giappone. Su meno di Pippin prodotte dalla Bandai, ne furono vendute solo . \nIn Europa la licenza di produzione fu acquisita dalla compagnia irlandese Katz Media, che lanci\u00f2 il modello Pippin KMP 2000, prodotto soltanto in 5000 unit\u00e0. Non era infatti rivolta al pubblico, ma la Katz la proponeva alle aziende per fornire accesso Internet ai loro clienti o impiegati.\nQuando Steve Jobs torn\u00f2 a capo della Apple nel 1997, il Pippin fu uno dei primi progetti a essere soppresso.\nSebbene la Apple lo intendesse pi\u00f9 come un computer per Internet, veniva percepito dal pubblico come una console da giochi, e in questo campo c'erano gi\u00e0 delle concorrenti inarrivabili (Nintendo 64, PlayStation e Sega Saturn). Inoltre il Pippin era costoso, comparando ad esempio i suoi 599$ con i 199$ ai quali era recentemente sceso il Saturn. Anche i prezzi dei computer stavano crollando, per cui neppure come computer a basso costo aveva molta attrattiva. Un ultimo tentativo di pubblicizzare il Pippin come un set-top box rimase praticamente ignorato. Anche la limitata quantit\u00e0 di software disponibile fu un difetto, infatti il principale produttore di software era la stessa Bandai, e in pratica manc\u00f2 una killer application.\nLa console Pippin fu anche molto sfortunata perch\u00e9 si trov\u00f2 a combattere con la prima generazione di console esplicitamente pensate per la grafica tridimensionale e la sua scheda grafica non era in grado di competere con i chip custom sviluppati dalla Sony, Sega o Nintendo. Venne abbandonata dopo poco tempo dato lo scarso interesse del pubblico: la produzione cess\u00f2 nel 1998.\nVideogiochi.\nFurono pubblicati meno di 80 giochi in Giappone e meno di 20 in Nordamerica, non contando quelli inclusi con la console.\nLa maggior parte erano editi dalla Bandai, che spesso sfrutt\u00f2 i personaggi di saghe di sua propriet\u00e0, come \"Gundam\" e \"Dragon Ball Z\". Molti titoli erano incentrati sulla multimedialit\u00e0, come i giochi full motion video \"Terror T.R.A.X.\" e ' o le avventure ', \"L-Zone\" e \"Victorian Park\". Non mancarono giochi strategici come \"Nobunaga's Ambition Returns\" e un po' di giochi da tavolo. Uscirono pochi giochi d'azione ad alto numero di poligoni, genere che allora andava per la maggiore, tra cui \"Racing Days\" (poco riuscito concorrente di \"Ridge Racer\") e \"Shockwave Assault\". Tra il software non ludico, titoli multimediali come \"Exotic Sushi\" trovarono ampia diffusione, ma per poco. Principalmente usc\u00ec edutainment in abbondanza, e anche un poco di software di produttivit\u00e0.\nSecondo la rivista \"Retro Gamer\", tra i migliori giochi per Pippin ci sono \"Super Marathon\" (raccolta di conversioni di \"Marathon\" e '), \"Tunin'Glue\" (gioco musicale, primo prodotto della NanaOn-Sha, poi creatrice di \"PaRappa the Rapper\") e '."}
{"id": "49611", "revid": "11959", "url": "https://it.wikipedia.org/wiki?curid=49611", "title": "Cecenia", "text": "La Cecenia (; in ceceno: \u041d\u043e\u0445\u0447\u0438\u0447\u043e\u044c, \"Nox\u00e7iy\u00e7\u00f6\"), ufficialmente Repubblica Cecena (in russo: \u0427\u0435\u0447\u0435\u043d\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430, \"\u010ce\u010denskaja Respublika\"; in ceceno: \u041d\u043e\u0445\u0447\u0438\u0439\u043d \u0420\u0435\u0441\u043f\u0443\u0431\u043b\u0438\u043a\u0430, \"Nox\u00e7iyn Respublika\"), \u00e8 una repubblica della Federazione Russa. Confina a nord-ovest con il Territorio di Stavropol', ad est e nord-est con la repubblica del Daghestan, a sud con la Georgia e ad ovest con le repubbliche dell'Inguscezia e dell'Ossezia del Nord-Alania. Si trova sulle montagne del Caucaso nel Circondario federale del Caucaso Settentrionale della Federazione Russa.\nStoria.\nIl XVI secolo e l'annessione all'Impero Russo.\nParte dell'Impero ottomano dal XV secolo, nel 1577 i Cosacchi liberi provenienti dal Volga e stabilitisi sulle rive del fiume Terek, formando una comunit\u00e0 raccolta nello Stato cosacco del Terek. Nel 1783 i regni di Russia e Georgia firmarono il trattato di Georgievsk con il quale i \"Kartli-Kakheti\", ovvero i signori della regione, si sottomettevano all'autorit\u00e0 imperiale russa diventando un protettorato. Per assicurarsi una comunicazione diretta tra la Georgia e le altre regioni della Transcaucasia, l'Impero russo cerc\u00f2 di espandere il proprio controllo sulla Cecenia, provocando cos\u00ec lo scoppio della guerra caucasica nel 1817, scatenando la guerra di resistenza della popolazione soprattutto nelle zone degli altopiani contro le quali venne inviata un'armata al comando del generale Aleksandr Barjatinskij forte di 250.000 uomini, che riusc\u00ec a sedare la rivolta soltanto nel 1859. Annessa alla Russia nel 1873, anche se con periodiche ribellioni (Imamato del Caucaso), Cecenia ed Inguscezia furono inglobate nella Repubblica Autonoma Socialista Sovietica Ceceno-Inguscia alla nascita dell'Unione Sovietica.\nLa rivolta contro l'Unione Sovietica.\nDurante la seconda guerra mondiale, i ceceni insorsero contro i russi sperando di approfittare dell'impegno dell'esercito sovietico su altri fronti per ottenere l'indipendenza, ma una volta che l'Armata Rossa ebbe ricacciato le truppe nemiche, Stalin ordin\u00f2 una durissima punizione per i ceceni collaborazionisti. Il 23 febbraio 1944 con l'Operazione Lentil in una sola notte mezzo milione di cittadini ceceni vennero deportati dal governo centrale sovietico nella repubblica sovietica del Kazakhstan. Qui i ceceni vennero isolati e le famiglie disperse nel tentativo di \"decaucasizzare\" i ribelli. Fu loro concesso di ritornare alla loro regione d'origine solo nel 1957.\nL'indipendenza e la prima guerra cecena (1991-1996).\nDopo il collasso dell'Unione Sovietica in Cecenia nacque un movimento indipendentista che entr\u00f2 in conflitto con la Russia, non disposta a riconoscere la secessione della Cecenia. Tra i motivi dell'opposizione russa vi sono anche la produzione petrolifera locale e soprattutto il passaggio sul territorio ceceno di oleodotti e gasdotti.\nD\u017eochar Dudaev, il presidente nazionalista della repubblica cecena, dichiar\u00f2 l'indipendenza della nazione dalla Russia nel 1991. Nella sua campagna elettorale presidenziale del 1990 Boris El'cin aveva promesso di riconoscere le richieste di autonomia amministrativa e fiscale dei governi federati, spesso disegnati su base etnica in epoca sovietica e il 31 marzo 1992 la Duma (presieduta da Ruslan Chasbulatov, un ceceno) approv\u00f2 una legge in tal senso, in base alla quale Eltsin e Chasbulatov firmarono il Trattato della Federazione (Russa), che definiva la divisione dei poteri fra i due livelli di governo, con 86 degli 88 territori interessati. Il Tatarstan firm\u00f2 nella primavera del 1994, mentre nel caso della Cecenia, che rifiutava di ritirare la dichiarazione di indipendenza, nessuna delle due parti tent\u00f2 seriamente di trattare.\nNel 1994 il presidente russo Boris El'cin invi\u00f2 30.000 soldati nella repubblica per impedirne la secessione, scatenando la prima guerra cecena; nonostante le truppe russe, mal equipaggiate e poco motivate, subissero sconfitte anche notevoli ad opera dei ribelli, riuscirono a prendere il controllo della capitale Groznyj nel febbraio del 1995, e a uccidere Dudaev il 21 aprile 1996 con un missile sul luogo in cui si trovava con un'operazione gestita dalla intelligence militare centrale. Il 6 marzo 1996, tra i 1.500 e i 2.000 ribelli ceceni si infiltrarono all'interno di Groznyj e per tre giorni lanciarono attacchi a sorpresa in molte zone della citt\u00e0 riuscendo anche a impossessarsi di armi e munizioni. Sempre a marzo i ceceni attaccarono Sama\u0161ki dove vennero uccisi centinaia di civili; il mese successivo, il 16 aprile, il comandante saudita Ibn al-Khattab nell'agguato di \u0160atoj distrusse una grande colonna di corazzati russi uccidendo 53 soldati (secondo molti 100), in un altro attacco 28 soldati furono uccisi vicino a Vedeno.[29]\nLe perdite militari e le crescenti vittime civili resero la guerra ancora pi\u00f9 impopolare in Russia, le vicine elezioni presidenziali indussero il governo di Boris El'cin alla ricerca di una via d'uscita al conflitto. Nonostante l'uccisione di D\u017eochar Dudaev, avvenuta il 21 aprile 1996, il movimento separatista permase. Il mese successivo, il 28 maggio 1996, il presidente russo Eltsin dichiar\u00f2 la vittoria a Groznyj, dopo un temporaneo \"cessate il fuoco\" con il presidente ceceno \"ad interim\" Zelichan Jandarbiev,[30] ma le forze armate continuavano la guerra. Il 6 agosto 1996, tre giorni prima che Eltsin venisse nominato presidente della Russia per il secondo mandato e quando la maggior parte delle truppe russe venne spostata a sud in attesa dell'offensiva finale nelle roccaforti separatiste in montagna, i ribelli ceceni lanciarono un attacco a sorpresa su Groznyj. \u0160amil Basaev al comando di circa 5000 uomini il 6 agosto 1996 attacc\u00f2 Groznyj, riuscendo ad occupare tutti i punti chiave della citt\u00e0 e a tendere imboscate ai soccorsi. La riuscita del piano e l'alto numero di prigionieri russi costrinsero Aleksandr Lebed' a trattare e a firmare l'accordo di Chasavjurt, che sanc\u00ec la definitiva vittoria cecena.\nA fine agosto 1996 Eltsin, grazie anche all'opera di mediazione condotta dal Gruppo di Assistenza dell'OSCE (organizzazione per la Cooperazione e Sicurezza in Europa) guidata dal diplomatico svizzero Tim Guldimann, si accord\u00f2 con i leader ceceni per un cessate il fuoco a Chasavjurt in Daghestan che port\u00f2 nel 1997 alla firma di un trattato di pace. Alla fine della \"prima guerra russo-cecena\" (1994-96) venne eletto come primo Presidente della Cecenia Aslan Maschadov, il comandante delle forze ribelli che firm\u00f2 con il generale Aleksandr Lebed' la tregua con le forze armate russe. Aslan Maskhadov \u00e8 stato eletto con un mandato quadriennale in un'elezione tenuta sotto monitoraggio internazionale nel gennaio 1997, quando i separatisti rappresentavano una forza maggioritaria. Tuttavia una grave crisi economica, le continue azioni terroristiche di Basaev e la perdurante presenza di \"signori della guerra\", che in varie zone sostituivano completamente l'autorit\u00e0 governativa, ridimensionarono fortemente la figura del comandante Maskhadov.\nLa seconda guerra cecena (1999-2009).\nDopo la prima guerra cecena il paese si presentava devastato sia economicamente che psicologicamente. La maggior parte delle infrastrutture erano distrutte, cos\u00ec come citt\u00e0 e attivit\u00e0 industriali; inoltre queste non potevano essere ricostruite visto che le riparazioni di guerra non lasciarono mai la Russia. Le attivit\u00e0 criminali e il perdurante blocco economico post guerra corrosero il tessuto socio-economico e lasciarono il campo aperto per una maggior penetrazione del wahhabismo, in particolare nelle fasce deboli della popolazione, i disoccupati e i giovani. Nell'agosto 1999, \u0160amil Basaev e l'IIPB (Brigate internazionali), miliziani jihadisti non inquadrati nell'esercito ceceno, invasero il Daghestan.\nContemporaneamente all'invasione in territorio daghestano, venne sferrata una serie di attentati dinamitardi in alcune abitazioni di Mosca e Volgodonsk e nella cittadina daghestana di Bujnaksk. Il 4 settembre 1999 uno di questi attentati contro una palazzina che ospitava le famiglie di poliziotti russi fece 62 vittime. Gli attentati, che durarono nelle successive due settimane, fecero complessivamente 300 morti. Le autorit\u00e0 russe, primo fra tutti l'allora Presidente Boris El'cin, accusarono degli attentati i separatisti ceceni.\nTuttavia alcuni uomini politici di alto profilo negli Stati Uniti, tra i quali l'affarista russo Boris Berezovskij e il senatore John McCain, sostennero invece che gli attentati erano stati preparati dai servizi segreti russi (in particolare l'FSB) con lo scopo di scatenare una campagna contro i separatisti ceceni per giustificare la successiva invasione della Cecenia[14]. Queste affermazioni vennero successivamente confermate dall'ex agente segreto russo Aleksandr Litvinenko nel libro \"Blowing Up Russia: Terror From Within\". Il 29 settembre 1999 le autorit\u00e0 russe chiesero alla Cecenia l'estradizione dei responsabili materiali degli attentati, e il giorno successivo le forze di terra russe iniziarono l'invasione della Cecenia[15][16][17][18]. A nulla valsero i tentativi di Aslan Maskhadov di ridurlo a pi\u00f9 miti consigli. Le truppe russe invasero la Cecenia nel settembre 1999, radendo al suolo la capitale Groznyj. Nel 2001, Maskhadov promulg\u00f2 un decreto che ne prorogava la carica per un altro anno. Non gli fu tuttavia possibile partecipare alle elezioni presidenziali del 2003, dato che i partiti separatisti furono posti fuori legge e che su di lui pendeva l'accusa di far parte di forze separatiste: Maskhadov fu costretto a ritirarsi sulle montagne.\nDopo l'uccisione di Aslan Maskhadov ad opera dei servizi russi (avvenuta il 9 marzo 2005), il nuovo capo dei separatisti divenne Abdul Halim Sadulaev, esponente di quella \"nuova guardia\" stanca dei silenzi dell'Occidente e che non esit\u00f2 nel settembre del 2005 a destituire i vecchi ministri del defunto Maschadov, sostituendoli con personaggi pi\u00f9 estremisti come \u0160amil Basaev. Il 17 giugno 2006 le truppe speciali russe hanno ucciso Sadulaev e il 9 luglio 2006 \u0160amil Basaev, l'uomo pi\u00f9 ricercato in Russia, leader della guerriglia cecena, nel corso di un'operazione delle forze speciali russe, \u00e8 stato ucciso insieme ad altri guerriglieri che si trovavano con lui in Inguscezia. Il 16 aprile 2009 le operazioni contro il terrorismo in Cecenia sono state dichiarate ufficialmente concluse e passate in toto al governo ceceno.[1]\nPolitica.\nLa Cecenia \u00e8 una Repubblica della Federazione Russa, la cui Costituzione regionale \u00e8 entrata in vigore il 2 aprile 2003, dopo un referendum tenutosi il 23 marzo 2003. \nSin dal 1990 la repubblica cecena \u00e8 stata al centro di conflitti legali, militari e civili riguardanti la sua indipendenza. L'attuale governo recepisce la maggior parte delle leggi della precedente Repubblica socialista sovietica, della successiva Repubblica cecena e della Federazione Russa. Questo compromesso viene visto da alcuni come troppo pro-federale.\nIl 5 ottobre 2003 Akhmad Kadyrov, uno dei primi leader della guerra separatista - visto oggi dai separatisti come un traditore - \u00e8 stato eletto Presidente della Repubblica con l'83% dei consensi. L'OSCE ha tuttavia segnalato brogli elettorali e atti di intimidazione da parte dei soldati russi, nonch\u00e9 l'esclusione delle liste separatiste dalla contesa elettorale. A capo del Consiglio di Sicurezza ceceno \u00e8 salito Rudnik Dudaev, mentre Anatolij Popov \u00e8 diventato Primo Ministro.\nIl 9 maggio 2004, Kadyrov \u00e8 stato ucciso in uno stadio di Groznyj con una mina posta nella tribuna d'onore fatta esplodere durante una parata a commemorazione della vittoria sovietica della seconda guerra mondiale. Sergej Abramov ne ha assunto le funzioni \"ad interim\" dopo l'attentato.\nIl 29 agosto 2004 si \u00e8 tenuta una nuova elezione presidenziale. Stando alla commissione elettorale cecena, Alu Alchanov, ex ministro dell'interno, ha ricevuto il 74% dei consensi. L'affluenza alle urne \u00e8 stata dell'85,2%. Alcuni osservatori, quali il Dipartimento di Stato degli Stati Uniti e la Federazione Internazionale dei Diritti Umani di Helsinki, nonch\u00e9 i partiti di opposizione hanno contestato l'elezione citando, tra le altre cause, anche la mancata accettazione della candidatura del principale oppositore Malik Sadulaev dovuta a vizi di forma.\nAnche la conduzione dell'elezione \u00e8 stata contestata, senza tuttavia l'apertura di contestazioni formali. Le elezioni sono state sorvegliate nel loro svolgimento dalla Comunit\u00e0 degli Stati Indipendenti e dalla Lega Araba. Gli osservatori occidentali, bench\u00e9 invitati, non hanno partecipato all'osservazione.\nIl 4 marzo 2006 il primo ministro Sergej Abramov rimane coinvolto in un grave incidente stradale a Mosca. Viene sostituito dal vice-primo ministro Ramzan Kadyrov, figlio di Ahmad Kadyrov e tuttora a capo della Repubblica della Cecenia.\nIl governo di Kadyrov, divenuto presidente il 15 febbraio 2007 dopo la nomina da parte di Vladimir Putin, di fatto \u00e8 una dittatura. La posizione di Primo Ministro \u00e8 stata abolita in Cecenia, non sono garantiti i pi\u00f9 elementari diritti civili e nella citt\u00e0 sono in corso forti ricostruzioni che le danno un aspetto di apparente normalit\u00e0. Kadyrov, oltre ad esser stato accusato di aver compiuto per mezzo del suo esercito privato assassinii, stupri, rapimenti e casi di tortura, fu inoltre accusato di aver ordinato l'assassinio di Ruslan Jamadaev, un imprenditore, politico e leader militare pluridecorato ceceno, membro del Duma di Stato della Federazione Russa, considerato l'unica figura sufficientemente autorevole a contrastare il suo potere, avvenuto nel 2008 a Mosca, vicino al Cremlino della capitale, ucciso con 10 colpi di arma da fuoco. Kadyrov neg\u00f2 le accuse fatte sul suo conto e sugger\u00ec che il suo assassinio fosse stato causato da una faida in cui era coinvolto il clan Yamadayev. Anche il fratello di Ruslan, Sulim Jamadaev, accus\u00f2 Kadyrov dell'assassinio e promise di vendicare la morte del fratello, ma il 29 marzo del 2009 anche Sulim venne assassinato, a Dubai.\nGeografia antropica.\nSuddivisioni amministrative.\nDistretti.\nLa Repubblica di Cecenia \u00e8 divisa nei seguenti rajon\nGeografia fisica.\nFiumi:\nEconomia.\nNel 2003.\nDurante gli anni della guerra l'economia cecena \u00e8 collassata. Il prodotto interno lordo, se fosse attendibilmente misurabile, risulterebbe essere una frazione di ci\u00f2 che era prima delle guerre. I problemi dell'economia cecena hanno anche impatto sull'economia federale russa - molti crimini finanziari negli anni novanta sono stati commessi da (o con la copertura di) organizzazioni finanziarie cecene. La Cecenia \u00e8 all'interno della Federazione Russa la regione in cui si registrano i maggiori movimenti di capitali da dollari a rubli. Consistente \u00e8 il giro di dollari USA falsi. I separatisti hanno previsto l'introduzione di una valuta locale, il Nahar, ma l'esercito federale russo finora l'ha impedita.\nTra gli effetti della guerra rientra la distruzione di circa l'80% del potenziale economico della Cecenia. L'unico settore industriale che \u00e8 stato finora ricostruito \u00e8 l'industria petrolifera. Nel 2003 la produzione locale \u00e8 stata stimata in circa 1,5 milioni di tonnellate (circa 30.000 barili al giorno) contro la produzione massima degli anni ottanta di circa 4 milioni di tonnellate. La produzione del 2004 rappresenta circa lo 0,6% della produzione totale russa.\nIl tasso di disoccupazione \u00e8 al 76%. Nonostante qualche miglioramento, baratto ed espedienti sono praticati da gran parte della popolazione. Secondo il governo federale russo, sono stati spesi dal 2000 ad oggi oltre 2 miliardi di dollari per la ricostruzione dell'economia cecena. Tuttavia, secondo l'equivalente russo della Corte dei Conti (\"S\u010dotnaja Palata\") non pi\u00f9 di 350 milioni di dollari sono stati spesi come pianificato.\nPopolazione.\nLa maggior parte dei ceceni \u00e8 di religione musulmana sunnita; la regione vi fu convertita tra il XVI secolo e il XVIII secolo.\nAlla fine dell'era sovietica i russi rappresentavano il 23% circa della popolazione (269.000 nel 1989), tuttavia la guerra e i conflitti sociali hanno spinto molti russi a lasciare il paese. Alla fine degli anni novanta ne rimanevano nel paese circa 60.000.\nLe lingue usate nella repubblica sono la lingua cecena e la lingua russa. La lingua cecena appartiene alla famiglia linguistica Vaynakh, o del Caucaso centro-settentrionale, che include anche le lingue inguscia e batsb. Alcuni ricercatori collocano questa famiglia linguistica in una super-famiglia ibero-caucasica.\nLa Cecenia ha una tra le popolazioni pi\u00f9 giovani della Federazione Russa, la cui popolazione sta generalmente invecchiando. Nei primi anni '90 era una tra le poche regioni la cui popolazione cresceva in modo naturale.\nDiritti umani.\nNel 2006 la Human Rights Watch riport\u00f2 che le forze cecene sotto il comando di Mosca (in realt\u00e0 agli ordini del premier Ramzan Kadyrov, come il personale delle forze di polizia), hanno usato la tortura per ottenere informazioni sulle forze separatiste. \"Se siete detenuti in Cecenia, correte un reale e immediato rischio di tortura. E ci sono poche possibilit\u00e0 che il torturatore possa essere ritenuto il responsabile\", dichiar\u00f2 Holly Cartner, Direttore per l'Europa e la Divisione Centrale dell'Asia di HRW.\nI gruppi per i diritti umani hanno criticato lo svolgimento delle elezioni parlamentari nel 2005 in quanto influenzate dal governo centrale russo e dai militari.\nLa \"Internal Displacement Monitoring Centre\" riport\u00f2 che dopo che centinaia di migliaia di persone abbandonarono le loro case in seguito al conflitto inter-etnico e separatista in Cecenia, nel 1994 e nel 1999, pi\u00f9 di 150.000 sono sfollate nella Russia odierna.\nI due conflitti hanno prodotto violazioni dei diritti umani acclarate dalla UN Commission on Human Rights oltre che dalla massima sede giurisdizionale internazionale, la Corte europea dei diritti umani, in almeno tre sentenze di condanna della Federazione russa, di seguito riassunte.\nSentenze 24 febbraio 2005, casi Cha\u0161iev e Akaeva c. Russia, Isaeva, Jussupova e Bazaeva c. Russia e Isaeva c. Russia.\nLa Corte europea dei diritti dell'uomo era chiamata a deliberare su richiesta di sei cittadini della Cecenia che avevano accusato Mosca della morte di loro parenti, uccisi durante attacchi e bombardamenti delle forze armate russe nel 1999 e nel 2000.\nNel primo caso considerato, avvenuto nella capitale cecena Groznyj, nessun esito avevano avuto presso le istanze nazionali le esecuzioni extra-giudiziali di parenti dei ricorrenti ad opera di personale dell'esercito russo a fine gennaio 2000; i corpi dei familiari erano stati rinvenuti mutilati da ferite da armi da fuoco e da taglio dopo un'incursione delle forze armate russe in cerca di ribelli separatisti. L'inchiesta penale, pi\u00f9 volte sospesa e riaperta, si era conclusa senza l'identificazione dei responsabili, e nel 2003 una corte civile aveva ordinato al Ministero della difesa il pagamento di un indennizzo a Cha\u0161iev in relazione all'uccisione dei suoi parenti da parte di personale militare non identificato. I due ricorrenti hanno sostenuto dinanzi alla Corte europea che i loro familiari erano stati torturati e assassinati dai membri dell'esercito russo, che l'indagine condotta sulle circostanze del loro decesso era stata inefficace e che, inoltre, non avevano beneficiato di alcun rimedio nazionale effettivo, invocando di conseguenza l'art. 2 (diritto alla vita), l'art. 3 (divieto di tortura) e l'art. 13 (diritto a un ricorso effettivo) della Convenzione europea dei diritti dell'uomo (CEDU).\nNel secondo caso, i ricorrenti, residenti in Groznyj fino al 1999, hanno denunciato il bombardamento indiscriminato da parte degli aerei militari russi di civili in fuga da Groznyj il 29 ottobre 1999 su un corridoio umanitario verso l'Inguscezia; tale bombardamento aveva causato l'uccisione dei familiari di Isaeva, il ferimento delle prime due ricorrenti nonch\u00e9 la distruzione del veicolo di Bazaeva contenente tutti i beni della sua famiglia. Le tre ricorrenti hanno lamentato la violazione del loro diritto alla vita e di quello dei loro familiari, nonch\u00e9 del loro diritto alla protezione contro trattamenti inumani e degradanti, affermando altres\u00ec che l'indagine intrapresa dalle autorit\u00e0 russe in merito alle circostanze dell'attacco era stata inefficace e che non avevano beneficiato di un ricorso nazionale effettivo; le richiedenti hanno invocato gli artt. 2, 3 e 13 della CEDU, nonch\u00e9, nell'ultimo caso, l'art. 1 del Protocollo n. 1 (protezione della propriet\u00e0).\nInfine, nel terzo caso, la richiedente sosteneva che il suo villaggio Katyr-Yourt della Cecenia era stato bombardato in maniera indiscriminata dall'esercito russo il 4 febbraio 2000 e, in conseguenza di questo bombardamento, i suoi familiari erano rimasti uccisi. Un'inchiesta penale aperta nel settembre del 2000 aveva confermato la versione dei fatti formulata dalla ricorrente ma vi si pose fine nel 2002, giacch\u00e9 le azioni dei militari furono stimate legittime nelle circostanze date (un gruppo importante di combattenti illegali occupava allora il villaggio e si rifiutava di arrendersi). La ricorrente ha quindi affermato che il diritto alla vita dei suoi familiari era stato violato, che l'indagine in merito al loro decesso era stata inefficace e che non aveva beneficiato di un ricorso interno effettivo, facendo leva sugli artt. 2 e 13 della CEDU. In tutti i casi esaminati, la Corte ha riconosciuto quanto meno la violazione dell'articolo 2 ed ha disposto, in applicazione dell'art. 41, il risarcimento di danni pecuniari e non pecuniari ai sei ricorrenti per un ammontare di 135.710 euro, nonch\u00e9 il pagamento delle spese giudiziali per complessivi 32.779 euro.\nSentenza 27 luglio 2006, caso Bazorkina c. Russia.\nLa Russia \u00e8 stata dichiarata responsabile della sparizione di un giovane ceceno di 25 anni, Chad\u017ei-Murat Jandiev, mentre si trovava in custodia nelle mani delle forze di sicurezza moscovite. La causa era stata intentata dalla madre, Fatima Bazorkina, che ha anche accusato le autorit\u00e0 russe di non aver condotto indagini adeguate. Fra le prove, la donna ha presentato un filmato nel quale si vede chiaramente un generale russo che, dopo aver sbrigativamente interrogato Jandiev vicino a un autobus, d\u00e0 ordine di portarlo via e ucciderlo. Da allora non si hanno pi\u00f9 notizie del ragazzo.\nMosca ha respinto le accuse della madre sostenendo che non \u00e8 stato dato nessun ordine di ucciderlo, n\u00e9 esiste alcuna prova che Jandiev sia morto. I giudici, tuttavia, hanno stabilito che il ragazzo \u00e8 presumibilmente deceduto e che la Russia deve essere considerata legalmente responsabile per questo. Il fatto che da nessuna parte sia stata annotato l'arresto del giovane viene considerato della Corte un'aggravante. \u00abLa Corte - si legge in un comunicato - considera il fatto in s\u00e9 una mancanza molto grave, perch\u00e9 ha consentito ai responsabili di un atto di privazione della libert\u00e0 di nascondere il loro coinvolgimento nel crimine\u00bb. La Corte ha, inoltre, riconosciuto alla madre un risarcimento di 35.000 euro e il rimborso delle spese sostenute.\nLa sentenza \u00e8 stata accolta favorevolmente dai gruppi che si battono per i diritti umani: \u00e8 un fatto che potrebbe aprire le porte alle oltre 200 simili denunce che attendono di essere ascoltate. Dall'inizio del secondo conflitto ceceno nel 1999 sono oltre 5.000 le persone scomparse.\nSentenza 9 novembre 2006, caso Estamirov c. Russia.\nLa sentenza reagisce all'uccisione di cinque membri di una famiglia, tra cui una donna al nono mese di gravidanza (febbraio 2000). La Corte europea per i diritti umani ha emesso una sentenza di condanna nei confronti della Federazione russa che dovr\u00e0 pagare 200.000 euro di risarcimento ai parenti di una famiglia massacrata nel febbraio del 2000 alla periferia di Groznyj. Fra i sette morti della famiglia Estamirov c'erano anche un bambino di appena un anno, una ragazza di 19 e una donna incinta.\nIl tribunale di Strasburgo ha dato tre mesi di tempo a Mosca per pagare il risarcimento, in base all'articolo 2 della Convenzione europea per i diritti umani. Ha anche condannato la Russia in base all'articolo 13 della convenzione, che garantisce il diritto alla rappresentanza legale, sottolineando che le autorit\u00e0 non hanno ottemperato all'obbligo di aprire un'inchiesta sulla strage, come chiesto dai parenti delle vittime. I giudici della Corte hanno all'unanimit\u00e0 stabilito che Mosca ha violato il \"diritto alla vita\", oltre a criticare il fatto che le autorit\u00e0 non sono state in grado di portare avanti un'adeguata indagine sugli omicidi.\nPersecuzione degli omosessuali.\nNell'aprile del 2017 il periodico Novaja Gazeta ha pubblicato un'inchiesta che porta alla luce le persecuzioni degli omosessuali in Cecenia.\nTestimoni riportano che le forze dell'ordine perseguono, arrestano, picchiano e torturano persone sospettate di essere omosessuali. \nIl governo ceceno attraverso le parole del primo ministro Ramzan Kadyrov ha smentito tali accuse negando, di fatto, l'esistenza di persone omosessuali nel paese, sottolineando per\u00f2 che \"se tali persone esistessero in Cecenia, le forze dell'ordine non dovrebbero preoccuparsi di loro dal momento che ci penserebbero gli stessi familiari a spedirli da dove non possono pi\u00f9 tornare\".\nInno nazionale.\nL'inno nazionale della Cecenia \u00e8 \u015eatlaqan Illi.\nSport.\nCalcio.\nLa selezione di calcio della Cecenia \u00e8 una selezione di calcio creata in rappresentanza della repubblica di Cecenia, non riconosciuta ufficialmente a livello internazionale in quanto la Cecenia non \u00e8 membro n\u00e9 della FIFA n\u00e9 della UEFA e pertanto non pu\u00f2 partecipare ai tornei organizzati da queste due societ\u00e0 (come i campionati mondiali di calcio e i campionati europei di calcio). Attualmente \u00e8 membro della NF-Board, che organizza gare non ufficiali tra altre squadre non ufficiali ed ha accettato di prendere parte alla VIVA World Cup. La Cecenia ha perso 14-0 con l'Occitania in un'amichevole e non ha mai vinto una partita in VIVA World Cup."}
{"id": "49612", "revid": "919135", "url": "https://it.wikipedia.org/wiki?curid=49612", "title": "Progressione aritmetica", "text": "In matematica una progressione aritmetica \u00e8 una successione di numeri tali che la differenza tra ciascun \"termine\" (o \"elemento\") della successione e il suo precedente sia una costante. Tale costante viene detta \"ragione\" della progressione. Per esempio, la successione 3, 5, 7, 9, 11, ... \u00e8 una progressione aritmetica di ragione 2.\nCalcolo.\nSe il primo termine di una progressione aritmetica \u00e8 formula_1 e la ragione \u00e8 formula_2 allora l'formula_3-esimo termine della successione \u00e8 dato da:\nTale propriet\u00e0 pu\u00f2 essere estesa a un qualsiasi termine della progressione; si avr\u00e0 quindi che:\nLa somma dei numeri di una progressione aritmetica finita si chiama serie aritmetica. La somma formula_6 dei primi formula_3 valori di una progressione aritmetica \u00e8 uguale a:\ndove formula_1 \u00e8 il primo termine e formula_10 l'formula_3-esimo.\nEsempio: somma dei primi \"n\" interi positivi.\nPer esempio per trovare la somma dei primi formula_3 interi positivi formula_13 si calcola:\nDimostrazione.\nSi deve dimostrare che formula_15 Posizioniamo due progressioni aritmetiche uguali a quella data una sopra l'altra e con gli addendi invertiti di posizione. Ponendo formula_6 uguale alla somma e andando poi a sommare in verticali gli addendi corrispondenti, abbiamo che:\nLa riga inferiore presenta addendi uguali perch\u00e9 formula_20. Ci\u00f2 \u00e8 facilmente dimostrabile. Infatti, ricordando che l'formula_3-esimo termine \u00e8 dato da formula_22, effettuando le seguenti sostituzioni:\ne scrivendo\nsi dimostra che\nSimili uguaglianze sono dimostrabili per gli altri termini della somma. Ma allora, ricordando che la somma della riga inferiore contiene formula_3 termini\ndividendo entrambi i membri dell'equazione per formula_29\nCaratteristiche.\nLe progressioni aritmetiche forniscono le sequenze di intervalli consecutivi di uguale ampiezza (la ragione); queste sequenze servono per la definizione degli integrali e per le campionature delle funzioni reali di una variabile reale; queste ultime sono utilizzate per la presentazione grafica di queste funzioni in tutti gli odierni sistemi e pacchetti computazionali.\nIl teorema di Dirichlet, dimostrato nel 1837 da Peter Gustav Lejeune Dirichlet, afferma che in ogni progressione aritmetica in cui il primo termine formula_31 e la ragione formula_32 siano interi coprimi (ossia valga MCDformula_33) si trovano infiniti numeri primi."}
{"id": "49616", "revid": "170423", "url": "https://it.wikipedia.org/wiki?curid=49616", "title": "Denver Nuggets", "text": "I Denver Nuggets sono una delle trenta squadre di pallacanestro che militano nel massimo campionato professionistico statunitense, la NBA.\nStoria della franchigia.\nCreazione.\nNel 1967 la licenza per una franchigia American Basketball Association (ABA) viene assegnata a una cordata di Kansas City, guidati dall'imprenditore del sud California James Trindle. Trindle non riusc\u00ec tuttavia a trovare un'arena adatta nella zona di Kansas City. Il commissario della lega George Mikan ha suggerito allora di spostare la squadra a Denver. Dopo aver nominato direttore generale l'ex giocatore NBA e nativo di Denver Vince Boryla, Trindle sposta la squadra a Denver come Denver Larks, dal nome dell'uccello del Colorado (\"lark\" infatti significa allodola). La cordata di Trindle era in grave carenza di fondi, spingendo Mikan a ordinare ai Larks di pagare una cauzione di 100.000 $ o perdere la licenza. Poche ore prima della scadenza Trindle ha quindi ceduto per 350.000 dollari i 2/3 della partecipazione al magnate degli autotrasporti di Denver Bill Ringsby, che ha in seguito rinominato la squadra Denver Rockets, in onore della sua compagnia di camion.\nAnni in ABA.\nI Rockets hanno inizialmente faticato nella postseason e non sono riusciti a giocare in una serie di campionato. Nei primi anni hanno un solido gruppo di stelle guidate da Byron Beck e Larry Jones e poi da Beck e Ralph Simpson. Durante la stagione 1969-70 la squadra ha inoltre una matricola controversa chiamata Spencer Haywood, uno dei primi giocatori a giocare nel massimo campionato senza essersi ancora laureato, motivo per il quale la lega gli impedisce di giocare. Dopo aver segnato in media quasi 30 punti e 20 rimbalzi l'anno successivo pu\u00f2 iniziare la sua produttiva carriera nella NBA con i Seattle SuperSonics.\nNel 1972 Ringsby vende la squadra agli imprenditori di San Diego Frank Goldberg e Bud Fischer. Nel 1974 cambiano il vecchio nome, Denver Rockets, in Nuggets (\"Pepite\"), un soprannome prima usato da una franchigia del 1950. Il loro nuovo logo \u00e8 un minatore che scopre una palla ABA. Nel 1976 Goldberg e Fisher vendono a loro volta la squadra a una cordata locale. Con le selezioni al draft di David Thompson e Marvin Webster e le acquisizioni di Dan Issel e Bobby Jones, guidati dall'allenatore Larry Brown disputano la loro migliore stagione raggiungendo lo stesso anno le finali ABA, ma senza vincere il campionato causa lo scioglimento della lega.\nPrimi anni in NBA.\n\u00c8 una delle quattro squadre che dopo aver militato nella ABA, si \u00e8 trasferita nel 1976 nella NBA, insieme a New York Nets, San Antonio Spurs e Indiana Pacers. I Nuggets e i Nets avevano gi\u00e0 chiesto di entrare in NBA nel 1975, ma erano stati costretti da un ordine del tribunale a rimanere in ABA. Nei primi anni di vita della franchigia sono caratterizzati dal crollare, nonostante la buona squadra, nei momenti decisivi della \"postseason\" non riuscendo a vincere il campionato. Entrati nella lega NBA, nei primi due anni durante la stagione regolare conquistano la prima posizione della division (perdendola il terzo anno per solo una partita), senza aver successo nei playoffs. Come le altre nuove squadre NBA i Nuggets hanno ricevuto finanziamenti per 2 milioni di dollari.\nNel 1978 la squadra viene comprata da Red McCombs. Nel 1979 Larry Brown ha lasciato la squadra, dando vita a un breve periodo di declino della squadra. Nel 1981 il nuovo allenatore Doug Moe impone un cambio di filosofia nel gioco della squadra, rinominato \"Run and Gun philosophy\": l'obiettivo \u00e8 segnare il maggior numero di canestri e questo aiuta la squadra a diventare molto competitiva; durante la stagione i Nuggets segnano pi\u00f9 di 115 punti di media per partita restando sotto i 100 solo una volta e stabilendo un record di 136 partite consecutive con pi\u00f9 di 100 punti; con 126,5 punti di media a partita diventano inoltre la squadra con il punteggio medio pi\u00f9 alto.\nEra Alex English.\nGuidati da Alex English e Kiki Vandeweghe, i Nuggets hanno guidato la lega nel punteggio, con English e Vandeweghe che hanno segnato entrambi pi\u00f9 di 25 punti di media a partita. Durante questo periodo la nuova strategia ha portato i Nuggets a dominare la Midwest Division e a qualificarsi per i play-off. Il 13 dicembre 1983 i Nuggets e i Detroit Pistons hanno stabilito un record di 370 punti in una partita vinta dai Pistons al terzo tempo supplementare per 186-184. A fine stagione English \u00e8 stato nominato miglior marcatore, diventando l'unico giocatore dei Nuggets a vincere il titolo nonostante il gioco altamente offensivo di Moe. Nella stagione 1984-85 i Nuggets, dopo anni di clamorose eliminazioni, arrivano finalmente alle finali di Western Conference, venendo eliminati per 4-1 dai Los Angeles Lakers.\nPrima della stagione 1985-86 Vandeweghe viene ceduto ai Portland Trail Blazers in cambio della guardia Fat Lever, dell'ala grande Calvin Natt e del centro Wayne Cooper. Guidata da English e rafforzata dalle nuove acquisizioni e dagli specialisti difensivi Bill Hanzlik e T.R. Dunn ha replicato i successi della stagione precedente nonostante la perdita di Vandeweghe. Hanno inoltre chiuso la stagione 1987-88 con un record per la franchigia di 54 vittorie. Tuttavia sono stati eliminati dai Dallas Mavericks al secondo turno dei play-off 1988. Nel 1985 McCombs ha venduto la squadra a Sidney Shlenker. Nel 1989 Shlenker ha a sua volta venduto la squadra\nTracollo.\nNel 1990 Moe lascia la squadra, venendo rimpiazzato da Paul Westhead. Westhead decide di adottare anch'egli lo stile di gioco corri e tira, basando la squadra su giocatori come Michael Adams e Chris Jackson per segnare in pochi secondi di possesso. Westhead curava tuttavia la fase difensiva ancora meno di Moe e come risultato i Nuggets prendevano punti ancora pi\u00f9 velocemente di quanti ne segnavano. La partenza dell'allenatore nel 1990 fa precipitare i Nuggets in cattive acque, chiudendo la stagione 1990-91 con il peggior bilancio della lega, seppur con molti record di punti. I giornalisti sportivi affibbiarono cos\u00ec alla squadra i nomignolo di \"Enver Nuggets\" (senza \"D\" di difesa). I Nuggets fanno un passo avanti nella ricostruzione scegliendo il centro di 2,18 m Dikembe Mutombo dall'Universit\u00e0 di Georgetown nel Draft del 1991. Mutombo disputa un'ottima stagione da matricola, mancando per poco il premio \"Rookie of the Year\" a favore di Larry Johnson. I Nuggets chiudono la stagione con un bilancio di 24-58. I Nuggets licenziano Westhead prima della stagione 1992-93 e assumono al suo posto l'ex cestista All-Star Dan Issel. I Nuggets avevano due prime scelte al draft 1992, con le quali hanno selezionato l'ala LaPhonso Ellis dall'Universit\u00e0 di Notre Dame e la guardia Bryant Stith dall'Universit\u00e0 della Virginia. I Nuggets chiudono con un bilancio di 36-46, mancando i play-off.\nA partire dalla stagione 1993-94 i Nuggets hanno cambiato i loro colori dell'arcobaleno in azzurro marino, oro metallico e color vino. Guidati da Mutombo, Mahmoud Abdul-Rauf (che aveva cambiato il suo nome da Chris Jackson prima della stagione) ed Ellis, i Nuggets chiudono la loro prima stagione con un bilancio vincente (42-40) dall'addio di Doug Moe. I Nuggets si qualificano in 8\u00aa posizione ai play-off, fronteggiando i Seattle SuperSonics, primi classificati. I Nuggets erano altamente sfavoriti, avendo solo un paio di giocatori con una reale esperienza ai play-off. Dopo aver disputato le prime due partite a Seattle, la serie si sposta a Denver. I Nuggets vincono entrambe le partite portandosi in vantaggio di 2 partite ed entrano poi nella storia quando sconfiggono per 98-94 i Sonics ai tempi supplementari in gara-5, diventando la prima 8\u00aa classificata a sconfiggere una 1\u00aa classificata. I Nuggets arrivano vicini a ripetersi al secondo turno, venendo eliminati per 4-3 dagli Utah Jazz.\nDurante l'off-season i Nuggets acquisiscono dai Seattle SuperSonics la guardia tiratrice Dale Ellis e scelgono al draft il fenomeno Jalen Rose dall'Universit\u00e0 del Michigan. I Nuggets non riescono a riconfermarsi, causando le dimissioni di Issel a met\u00e0 stagione. Per un breve periodo la squadra \u00e8 stata guidata dall'assistente allenatore Gene Littles, che \u00e8 stato poi sostituito dal direttore generale Bernie Bickerstaff. I Nuggets riescono a qualificarsi ancora una volta ai play-off in 8\u00aa posizione, venendo per\u00f2 eliminati dai San Antonio Spurs al primo turno. A fine stagione i Nuggets acquisiscono il giorno del draft Antonio McDyess dai Los Angeles Clippers; McDyess sarebbe stato il leader della squadra nelle stagioni successive, visto che Mutombo sarebbe stato ceduto dopo la stagione 1995-96 agli Atlanta Hawks, Ellis avrebbe perso gran parte delle stagioni successive a causa di ricorrenti infortuni alle ginocchia e alle gambe, Rose sarebbe stato ceduto agli Indiana Pacers in cambio di Mark Jackson e Abdul-Rauf sarebbe stato ceduto ai Sacramento Kings prima della stagione 1996-97. Dopo aver terminato la stagione con il quarto peggior bilancio della lega (21-61) i Nuggets cedono McDyess ai Phoenix Suns mentre Ellis torna ai Seattle SuperSonics. Nella stagione 1997-98 i Nuggets arrivano vicini a stabilire il record di meno partite vinte in una stagione da 82 partite (11); hanno inoltre quasi pareggiato la striscia perdente pi\u00f9 lunga con 23 sconfitte consecutive, contro le 24 sconfitte consecutive dei Cleveland Cavaliers dei primi anni'80 (la serie sarebbe poi stata superata nel 2011 dai Cavaliers nel 2011 con 26 sconfitte consecutive). Nella stagione 2002-03 riescono a pareggiare il peggior record di vittorie sempre con i Cavaliers.\nLe difficolt\u00e0 della squadra negli anni '90 sono dovute in parte alle instabilit\u00e0 societarie. Nel 1995 COMSAT aveva infatti comprato i Quebec Nordiques trasferendoli a Denver come Colorado Avalanche, tuttavia la diversificazione in propriet\u00e0 sportive stava mandando in crisi l'azienda; in particolare i costi aggiuntivi dovuti alla costruzione del Pepsi Center aveva messo gli azionisti sul piede di guerra. Finalmente, nel 1997, la COMSAT trova un accordo di massima per vendere l'Ascent Entertainment Group, la sezione che si occupava dello sport, alla Liberty Media. Al momento la Liberty Media non era tuttavia interessata a propriet\u00e0 sportive (anche se poi comprer\u00e0 gli Atlanta Braves) e mise quindi immediatamente come condizione dell'affare che Ascent Entertainment vendesse prima i Nuggets e gli Avalanche. Dopo quasi due anni viene trovato l'accordo per vendere i Nuggets e gli Avalanche a Bill e Nancy Laurie, proprietari della Walmart, per 400 milioni di dollari. Tuttavia un gruppo di azionisti della Ascent Entertainment ha rifiutato l'offerta, ritenendo il prezzo di vendita troppo basso. I Nuggets e gli Avalanche sono poi stati venduti al magnate bancario di Denver Donald Sturm per 461 milioni di dollari.\nTuttavia sorge un nuovo problema quando la citt\u00e0 di Denver rifiuta di concedere l'appezzamento di terreno nel quale \u00e8 situato il Pepsi Center finch\u00e9 Sturm non garantisca di lasciare i Nuggets e gli Avalanche a Denver per almeno 25 anni. Sturm aveva comprato le squadre a nome proprio e la citt\u00e0 voleva tutelarsi nel caso in cui Sturm fosse morto o avesse venduto le squadre prima di 25 anni. Dopo il fallimento delle trattative, la Liberty Media ha comprato Ascent Entertainment, ma ha mantenuto i Nuggets e gli Avalanche sul mercato. Nel frattempo Dan Issel era tornato alla guida della squadra nel 1999, ma i problemi societari gli avevano impedito di ricostruire la squadra. Poco prima della stagione 1999-2000 dichiar\u00f2 ai giornalisti che c'erano alcuni cambi di personale che non poteva fare a causa delle instabilit\u00e0 societarie (in quanto per tutte le decisioni era necessaria sia l'approvazione di Ascent Entertainment/Liberty Media, sia quella di Donald Sturm. Infine, nel luglio 2000, i Nuggets, gli Avalanche e il Pepsi Center sono stati comprati dall'imprenditore immobiliare Stan Kroenke per 450 milioni di dollari. Kroenke \u00e8 il cognato dei Laurie, visto che sua moglie Ann \u00e8 la sorella di Nancy Laurie. Liberty Media ha mantenuto una quota del 6,5% dei diritti. Come parte dell'affare, Kroenke ha assicurato che avrebbe lasciato le squadre a Denver almeno fino al 2025. Dopo l'acquisto, Kroenke ha organizzato le attivit\u00e0 sportive sotto la Kroenke Sports Enterprises.\nEra Carmelo Anthony.\nLe speranze della squadra sono cresciute con la scelta della matricola Carmelo Anthony al draft 2003 coincidente con un cambio dei colori sociali: si passa ad azzurro polvere, oro e blue reale, quest'ultimo sostituito da blu marino nel 2009. In solo due mesi di campionato i Nuggets sono riusciti a vincere lo stesso numero di partite con cui avevano chiuso la stagione precedente: ad aprile diventa la prima franchigia che avendo chiuso l'anno precedente con meno di 20 gare vinte, entra nei play-off da quando \u00e8 entrata in vigore la stagione a 82 partite. Gran parte del merito di questo cambiamento \u00e8 di Kiki Vandeweghe, ex stella dei Nuggets che aveva assunto il ruolo di direttore generale il 9 agosto 2001. Ai play-off vengono eliminati al primo turno dai Minnesota Timberwolves.\nIl 28 dicembre 2004 l'allenatore Jeff Bzdelik viene licenziato e sostituito ad interim dall'ex giocatore dei Los Angeles Lakers e allenatore delle Los Angeles Sparks Michael Cooper. Viene in seguito ingaggiato George Karl come allenatore definitivo. Karl ha chiuso la seconda met\u00e0 della stagione con un bilancio di 32-8, portando i Nuggets ai play-off per il secondo anno consecutivo. Ai play-off vengono per\u00f2 eliminati dai San Antonio Spurs per 4-1.\nI Nuggets ricevono la 20\u00b0 scelta al draft 2005, acquisita dai Washington Wizards via Orlando Magic: viene selezionato Julius Hodge. I Nuggets hanno ricevuto anche la 22\u00b0 scelta, con la quale hanno selezionato Jarrett Jack, che hanno ceduto ai Portland Trail Blazers in cambio della loro 27\u00b0 scelta, Linas Kleiza. Nella stagione 2005-06 i Nuggets vincono per la prima volta in 18 anni il titolo di Northwest Division, classificandosi inoltre terzi in Western Conference. I Nuggets si scontrano con i Los Angeles Clippers che, nonostante il loro 6\u00ba posto, avevano chiuso con un bilancio migliore e hanno ricevuto di conseguenza il vantaggio di poter giocare in casa. I Clippers hanno sconfitto i Nuggets per 4-1. Poco dopo i Nuggets hanno annunciato che il contratto del direttore generale Kiki Vandeweghe non sarebbe stato rinnovato, sostituendolo con Mark Warkentien.\nNella stagione 2006-07 arriva in trattativa il giovane talentuoso J.R. Smith, che ha precedentemente giocato due stagioni ai New Orleans/Oklahoma City Hornets parzialmente deludenti. Il 18 dicembre 2006 Anthony, Smith e il centro Nen\u00ea sono stati sospesi (rispettivamente per 15, 10 e 1 partita) per una rissa che si era verificata nella partita contro i New York Knicks due giorni prima. La rissa \u00e8 stata innescata dalla matricola dei Knicks Mardy Collins che aveva fermato irregolarmente J.R. Smith mentre eseguiva un tiro sotto mano in contropiede.\nIl 19 dicembre 2006 i Nuggets mettono a segno un importantissimo colpo di mercato riuscendo ad aggiudicarsi l'MVP della stagione 2000-01 Allen Iverson, ormai in rotta con la squadra in cui aveva militato negli ultimi 11 anni, i Philadelphia 76ers, acquisendolo insieme a Ivan McFarlin in cambio di Joe Smith, Andre Miller e due prime scelte al draft 2007 (McFarlin viene tagliato subito dopo l'ufficializzazione dello scambio). Questa mossa di mercato consente ai Nuggets di poter contare su due dei migliori marcatori della lega, visto che sia Anthony che Iverson avevano entrambi una media di oltre 30 punti al momento dello scambio. L'11 gennaio 2007 cedono Earl Boykins, Julius Hodge e una somma in denaro ai Milwaukee Bucks in cambio del playmaker Steve Blake. Con Iverson i Nuggets erano considerati una delle migliori squadre in Western Conference, ma la convivenza tra le due stelle sarebbe stata un problema, e i Nuggets si qualificano ai play-off con solo la 6\u00aa posizione, finendo contro i San Antonio Spurs. I Nuggets vincono gara-1 ma, come nei play-off 2005, gli Spurs vincono le restanti quattro partite chiudendo la serie sul 4-1; i Nuggets vengono quindi eliminati al primo turno per il quarto anno consecutivo.\nIl 16 marzo 2008 i Nuggets segnano 168 punti in una vittoria casalinga per 168-116 contro i Seattle SuperSonics: \u00e8 stata la terza partita con pi\u00f9 punti segnati nella storia della NBA (i Nuggets e i Detroit Pistons mantenevano ancora il record di pi\u00f9 punti segnati con pi\u00f9 di 360). Chiudono la stagione 2007-08 con 50 vittorie e 32 sconfitte, il terzo miglior risultato da quando i Nuggets erano entrati in NBA nel 1976, a seguito di una vittoria per 120-111 in casa dei Memphis Grizzlies nell'ultima partita stagionale. I Nuggets chiudono all'8\u00ba posto nella Western Conference per i play-off, e le loro 50 vittorie hanno stabilito un record di vittorie per un'ottava classificata. I Nuggets hanno affrontato al primo turno i Los Angeles Lakers, primi nella Western Conference con 57-25. Le sette partite che separano i Nuggets e i Lakers sono state il margine pi\u00f9 basso che ha separato una prima da un'ottava da quando l'NBA \u00e8 passata ai play-off a 16 squadre nella stagione 1983-1984. I Lakers distruggono i Nuggets per 4-0, segnando la seconda volta nella storia dell'NBA da quando sono entrati in vigore i play-off al meglio delle 7 partite nella quale una squadra da 50 o pi\u00f9 vittorie \u00e8 stata eliminata al primo turno.\nIl 16 luglio, al termine della stagione 2007-08, i Nuggets cedono Marcus Camby, Defensive Player of the Year e terzo miglior giocatore della squadra dopo Anthony e Iverson, ai Los Angeles Clippers per una seconda scelta al draft (che sar\u00e0 poi ceduta ai New York Knicks in cambio di Renaldo Balkman). Questo scambio \u00e8 stato necessario per ridurre il monte ingaggi della squadra. Nella stagione 2008-09 i Nuggets concludono le trattative di scambio con i Detroit Pistons e ottengono Chauncey Billups, Antonio McDyess e Cheikh Samb proprio per Iverson (parte dei soldi ottenuti dalla cessione di Camby sono stati usati per permettere lo scambio). Lo scambio si riveler\u00e0 uno dei pi\u00f9 azzeccati nella storia dell'NBA: mentre infatti Iverson otterr\u00e0 risultati a dir poco mediocri venendo addirittura messo fuori squadra dai Pistons, Billups disputer\u00e0 un'annata straordinaria portando i Nuggets a ottimi risultati. Il 10 novembre 2008 i Nuggets tagliano McDyess, che verr\u00e0 reingaggiato dai Pistons poco dopo. Con Anthony che mantiene una media di 22,4 punti a partita e Billups 6,4 assist a partita, i Nuggets ottengono ottimi risultati. Il loro bilancio di 54-28 segna il miglior bilancio da quando sono entrati in NBA; la loro partenza di 27-14 \u00e8 stata un record di vittorie nella prima parte di stagione. \u00c8 stata anche la prima volta nella storia dei Nuggets che hanno vinto pi\u00f9 di 50 partite per due stagioni consecutive.\nDominano la Northwest Division, classificandosi secondi in Western Conference, il miglior piazzamento nella loro storia. Il loro direttore generale Mark Warkentien ha vinto il premio \"Executive of the Year\" per il miglioramento dei Nuggets. Hanno vinto gara-1 dei play-off contro i New Orleans Hornets; era la prima volta dai play-off 1988 che avevano il vantaggio di giocare in casa; inoltre, la vittoria di 29 punti \u00e8 stata la vittoria con il margine di vantaggio pi\u00f9 alto dei play-off 2009. Billups ha siglato un record per la franchigia di pi\u00f9 triple realizzate in una partita (8) e le sue 19 triple totali sono state un record di triple in una serie di play-off. Hanno battuto gli Hornets per 4-1, in particolare con una vittoria di 58 punti in gara-4, che corrisponde alla vittoria con pi\u00f9 margine nella storia dei play-off. Hanno poi battuto i Dallas Mavericks per 4-1 nelle semifinali di Western Conference, arrivando per la prima volta alle finali di Conference dai play-off 1985. \u00c8 stata anche la prima volta che i Nuggets si sono portati in vantaggio per 3-0 in una serie al meglio delle sette. Hanno perso la prima partita delle finali di Western Conference contro i Los Angeles Lakers, ma hanno vinto la seconda partita. Anthony \u00e8 inoltre diventato il primo giocatore dei Nuggets da quando sono entrati in NBA a segnare almeno 30 punti in 5 partite consecutive di play-off. Hanno perso la serie per 4-2, arrivando pi\u00f9 avanti nella storia della squadra. Durante questa stagione, oltre a Anthony e Billups si \u00e8 messo in luce il centro Nen\u00ea.\nAl draft 2009 hanno ceduto una prima scelta acquisita dagli Charlotte Bobcats ai Minnesota Timberwolves in cambio dei diritti per la matricola Ty Lawson, diciottesima scelta assoluta. Il 13 luglio 2009 cedono una seconda scelta al draft ai Detroit Pistons in cambio di Arron Afflalo (parte dei soldi ottenuti dalla cessione di Iverson sono stati usati per permettere lo scambio) e Walter Sharpe. Afflalo ha sostituito la guardia Dahntay Jones, che aveva firmato con gli Indiana Pacers. Il 10 agosto i Nuggets hanno tuttavia perso Linas Kleiza, che ha firmato per l'Olympiacos. Durante la stagione 2009-10 Anthony ha mantenuto una media di 28,2 punti e Billups una media di 19,6 punti. Durante le prime due partite della stagione Anthony ha segnato 71 punti: 30 nella partita di apertura in casa e 41 nella partita successiva, nelle vittorie contro i rivali di Division Utah Jazz e Portland Trail Blazers. Anthony \u00e8 stato il secondo giocatore nella storia dei Nuggets (dopo Alex English) a segnare almeno 70 punti nelle due partite inaugurali. \u00c8 stata anche la prima volta dal 1987 che i Nuggets sono partiti con un bilancio di 2-0. In seguito sono andati anche 3-0, 4-0 e 5-0, sconfiggendo Memphis Grizzlies, Indiana Pacers e New Jersey Nets. Nonostante gli infortuni occorsi ai tre capitani (Anthony, Billups e Kenyon Martin) hanno fatto perdere ai Nuggets un totale di 46 partite e poi l'assenza dell'allenatore George Karl, che ha subito un'operazione per un cancro al collo e alla gola, i Nuggets hanno vinto 53 partite (terza stagione consecutiva con pi\u00f9 di 50 partite, prima volta nella storia della franchigia), vincendo la Northwest Division e classificandosi 4\u00ba in Western Conference. Sono stati tuttavia eliminati dagli Utah Jazz per 4-2, disputando il loro settimo turno di play-off in 16 anni. Anthony ha mantenuto una media di 30,7 punti a partita durante i play-off.\nIl 14 luglio 2010 i Nuggets firmano Al Harrington. Durante l'off-season 2010 viene assunto Masai Ujiri al posto di Mark Warkentien come direttore generale, mentre Josh Kroenke viene nominato presidente della squadra. Nel 2010 Stan Kroenke acquista inoltre i St. Louis Rams, squadra militante in NFL. Dal momento che la NFL non consente ai proprietari di detenere il controllo di altre squadre delle leghe maggiori in citt\u00e0 NFL, Stan Kroenke ha girato il controllo dei Nuggets e degli Avalanche a Josh Kroenke e si \u00e8 impegnato a vendere la sua quota delle due squadre entro il 2014.\nEra post Anthony.\nIl 22 febbraio 2011, dopo mesi di indiscrezioni secondo le quali Anthony voleva lasciare la squadra, nel \"mega-trade\" che coinvolge 4 squadre NBA i Nuggets cedono Anthony, Billups, Anthony Carter, Shelden Williams e Renaldo Balkman ai New York Knicks e ricevono in cambio Danilo Gallinari, Wilson Chandler, Raymond Felton, Timofej Mozgov e Kosta Koufos (quest'ultimo tramite i Minnesota Timberwolves), pi\u00f9 tre scelte ai Draft NBA. Si chiude cos\u00ec l'era di Carmelo Anthony ai Nuggets. Il giorno dello scambio la rosa dei Nuggets si riduce ad appena 9 elementi, nella partita contro i Memphis Grizzlies. I Nuggets riescono comunque a vincere 120-107, andando in vantaggio anche di 27 punti; nei minuti finali della partita i tifosi intonavano il coro \"Chi ha bisogno di Melo?\"; a fine partita Karl ha dichiarato \"I nostri ragazzi, quando le loro spalle sono poste davanti a una situazione difficile, giocano solitamente ad alto livello. Abbiamo sempre reagito a situazioni difficili in modo positivo\". Molti credevano che i Nuggets sarebbero diventati i Cleveland Cavaliers della Western Conference e che avrebbero faticato in classifica perdendo i play-off a causa della perdita del loro leader, Anthony. Lo scambio sembra tuttavia migliorare la squadra; i Nuggets arrivano a una media di 24,1 assist a partita, mostrando il loro ritrovato gioco di squadra. Anche la difesa \u00e8 migliorata, passando dal concedere 105,2 punti a partia a 97,1 punti. Nonostante la netta rivoluzione della squadra, che ha visto 18 titolari diversi, i Nuggets hanno chiuso con 50 vittorie (quarta stagione consecutiva in cui i Nuggets vincono almeno 50 partite), classificandosi 5\u00ba in Western Conference. Hanno incontrato al primo turno gli Oklahoma City Thunder, venendo sconfitti per 4-1.\nLa prima stagione intera del post Anthony ha visto la crescita di Gallinari, che gioca con una media di 17 punti, 5,2 rimbalzi e 2,6 assist nelle prime 25 partite della stagione, portando a un ottimo avvio i Nuggets. Gallinari ha perso tuttavia buona parte della stagione a causa di vari infortuni a caviglia, pollice e polso. Il 15 marzo 2012 i Nuggets decidono di ringiovanire la squadra cedendo Nen\u00ea, ultimo dei protagonisti dell'era Anthony e nelle precedenti 9 stagioni sempre ai Nuggets, ai Washington Wizards in cambio di JaVale McGee. Prima di arrivare ai Nuggets McGee era considerato un giocatore anonimo, noto per aver commesso errori clamorosi che hanno caratterizzato i suoi anni ai Wizards. McGee sarebbe rinato ai Nuggets, passando da essere un giocatore con problemi comportamentali a essere un giocatore chiave per i Nuggets. Nella sua prima partita con la maglia dei Nuggets mette a segno una schiacciata su una palla persa di Arron Afflalo, che si sarebbe rivelata il punto partita nella vittoria per 116-115 contro i Detroit Pistons. McGee attira poi l'attenzione nazionale grazie a due partite nel finale di stagione nelle quali mette a segno rispettivamente 16 punti e 15 rimbalzi e 21 punti e 16 rimbalzi in due partite della serie di play-off contro i Los Angeles Lakers. Queste prestazioni aiutano i Nuggets a ribaltare uno svantaggio di 2-0 con un vantaggio di 3-1; i Nuggets perdono per\u00f2 la serie in gara-7, perdendo per 87-96.\nL'11 agosto 2012 i Nuggets vengono coinvolti in un'altra \"mega-trade\", quella che porta Dwight Howard ai Los Angeles Lakers, dalla quale ottengono tra gli altri l'All-Star Andre Iguodala. Subito dopo il trasferimento Andre Iguodala ha twittato: \"Sono entusiasta di unirmi ai Denver Nuggets e so che la mia migliore pallacanestro \u00e8 davanti a me\". Con l'acquisizione di Iguodala i Nuggets possono di nuovo contare su un giocatore All-Star (seppur non al livello di Anthony), che era sempre mancato dopo la cessione di Anthony, nonostante buoni talenti come Gallinari e McGee.\nLa stagione si rivela decisamente positiva, infatti i Nuggets chiudono al 3\u00ba posto la Western Conference con un record di 57 vittorie e 25 sconfitte, il migliore della storia della franchigia; a testimonianza dell'ottima stagione l'allenatore Karl vince il Coach of the Year Award. Tuttavia, poche settimane dalla fine della regular season, Gallinari si rompe il crociato ed \u00e8 quindi costretto a saltare i playoff. Nonostante questo i Nuggets si presentano come super favoriti nella serie contro i Golden State Warriors, ma dopo aver vinto di 2 punti gara 1 vengono sconfitti a Denver, dove durante l'anno avevano perso solo 3 partite, e non riuscendo pi\u00f9 a riacquistare il fattore campo vengono eliminati in 6 gare. A fine stagione l'allenatore Karl viene clamorosamente licenziato.\nIl 17 giugno viene eletto come nuovo general manager della squadra Tim Connelly, che rimpiazza il vincitore del premio di miglior GM della stagione nel 2013 Masai Ujiri, assunto dai Toronto Raptors.\nIl 25 giugno 2013, in sostituzione dell'esonerato George Karl, viene nominato Head Coach Brian Shaw, assistente di Frank Vogel ai Pacers.\nIl 27 giugno i Nuggets orchestrano uno scambio con i Memphis Grizzlies, ottenendo l'ala grande Darrell Arthur e i diritti su Joffrey Lauvergne in cambio di Kosta Koufos; il 10 luglio, tramite un'altra trade che ha coinvolto, oltre a Denver, anche i Golden State Warriors e gli Utah Jazz, i Nuggets aggiungono al loro roster la guardia Randy Foye, cedendo per\u00f2 Iguodala ai Warriors. Con la partenza di quest'ultimo, la squadra del Colorado cerca un nuovo leader a cui affidare le chiavi della squadra, anche a causa dell'infortunio di Gallinari che lo terr\u00e0 fermo per tutta la stagione e dei problemi legali di Ty Lawson; l'11 luglio viene quindi firmato il centro free agent J.J. Hickson, reduce di una buona stagione con i Portland Trail Blazers, mentre il successivo 22 luglio con un colpo di mercato si assicurano il playmaker Nate Robinson, appena arrivato da un'ottima annata con i Chicago Bulls.\nCon un quintetto solido formato da Lawson, Foye, Wilson Chandler, Kenneth Faried e JaVale McGee, Denver punta a raggiungere ancora i playoff; la stagione si rivela invece una profonda delusione, gli infortuni condizionano fortemente il gioco di squadra e costringono Lawson e Chandler a saltare venti partite ciascuno, a cui si aggiunge la pesante assenza di Gallinari; la dirigenza prova a risollevare la squadra cedendo Andre Miller e Jordan Hamilton in cambio di Jan Vesel\u00fd e Aaron Brooks, ma ci\u00f2 non basta e il sistema di coach Shaw non sortisce l'effetto sperato, portando i Nuggets ad una stagione da 46 sconfitte e 36 vittorie, non sufficiente per raggiungere i playoff. La squadra manca cos\u00ec l'accesso alla postseason per la prima volta dopo 11 anni, dimostrando le prime difficolt\u00e0 dalla partenza di Carmelo Anthony. Uniche note positive sono Ty Lawson, che nonostante gli infortuni e i problemi con la legge ha disputato la sua migliore stagione in NBA, e la giovane guardia Evan Fournier con 40 presenze in pi\u00f9 rispetto all'anno precedente.\nGrazie alla stagione negativa i Nuggets ottengono la undicesima chiamata assoluta al Draft 2014 con la quale selezionano uno dei migliori giocatori universitari, Doug McDermott, il quale viene per\u00f2 ceduto immediatamente ai Chicago Bulls insieme alla riserva Anthony Randolph in cambio della sedicesima e della diciannovesima scelta, rispettivamente Jusuf Nurki\u0107 e Gary Harris; il 26 giugno Fournier viene ceduto con i diritti su Devyn Marble agli Orlando Magic in cambio di Arron Afflalo, mentre a settembre viene firmato il free agent Alonzo Gee per completare la panchina; inoltre Danilo Gallinari si \u00e8 ripreso dall'infortunio al ginocchio e pu\u00f2 ricominciare a giocare. \nLa seconda stagione con Brian Shaw ad allenare sar\u00e0 ancora negativa, a dispetto delle buone prestazioni dei giovani e di Gallinari, che stabilisce il record di punti in una partita NBA per un italiano con 47 punti; il 3 marzo 2015 Shaw viene esonerato e rimpiazzato dal suo vice Melvin Hunt; il dirigente Connelly a febbraio firma il lungo francese Joffrey Lauvergne di cui la squadra deteneva i diritti; Afflalo viene girato ai Portland Trail Blazers in cambio di Will Barton; JaVale McGee viene ceduto ai Philadelphia 76ers; Nate Robinson \u00e8 scambiato ai Boston Celtics in cambio di Jameer Nelson. Nonostante le modifiche al roster e nella panchina i rendimenti non migliorano e la regular season si conclude con un record di 30 vittorie e 52 sconfitte, peggio della precedente.\nCome nota positiva, Nurki\u0107 viene incluso nel secondo quintetto dei rookie.\nIl 15 giugno 2015 viene annunciato come nuovo allenatore Michael Malone. Al Draft 2015 i Nuggets ottengono la settima chiamata con cui selezionano il playmaker congolese Emmanuel Mudiay, arrivato da una stagione in Cina, e firmano il centro serbo Nikola Joki\u0107, di cui Denver aveva i diritti dal Draft 2014. Con il settore guardie ormai colmo, Connelly organizza uno scambio con gli Houston Rockets, mandando Ty Lawson in Texas in cambio di Joey Dorsey, Nick Johnson, Pablo Prigioni e K\u014dstas Papanikolaou (solo Papanikolaou giocher\u00e0 per i Nuggets, venendo anche tagliato pi\u00f9 volte); viene firmato anche il veterano Mike Miller, mentre Chandler salter\u00e0 tutta la stagione per infortunio. Il primo anno con Mike Malone non \u00e8 particolarmente soddisfacente a livello di squadra, ma il contributo offerto dai pi\u00f9 giovani e da un Gallinari nella sua migliore stagione in carriera, fino a quando l'ennesimo infortunio gli far\u00e0 terminare in anticipo l'annata, fanno sperare bene per il futuro. Si evidenzia sempre di pi\u00f9 la tendenza a ringiovanire la squadra, eliminando i veterani come Randy Foye (scambiato agli Oklahoma City Thunder per D.J. Augustin) e la firma di JaKarr Sampson a febbraio; con l'eccezione di Mike Miller e Jameer Nelson, tutti i giocatori hanno meno di trent'anni. \nLa stagione 2015-16 si conclude con tre vittorie in pi\u00f9 rispetto all'anno prima, e un'altra mancata partecipazione ai playoff. Joki\u0107 viene incluso nel primo quintetto dei rookie e Mudiay nel secondo.\nAl Draft 2016 con la settima scelta selezionano la guardia Jamal Murray.\nNei due anni successivi non riescono a qualificarsi per la post season nonostante nel 2017-2018 ottengono un record positivo di 46-36 piazzandosi per\u00f2 noni alle spalle dei Minnesota Timberwolves.\nNel 2018-2019 con un'ottima stagione terminata alle spalle dei soli Golden State Warriors con un record di 54-28, affrontano al primo turno i San Antonio Spurs vincendo la serie per 4-3 ma vengono eliminati alle semifinali di conference dai Portland Trail Blazers anche in questa occasione in sette gare.\nNella stagione 2019-2020, con la definitiva esplosione del duo Murray-Joki\u0107, la squadra si dimostra ben collaudata e strappa il pass per i playoff con la terza posizione nella Western Conference (46-27) alle spalle delle due squadre di Los Angeles, favorite per contendersi un posto nelle Finals 2020. Al primo turno incontrano gli Utah Jazz di Donovan Mitchell e dopo essersi trovati sotto per 3-1 Murray sale in cattedra e con delle prestazioni straordinarie riesce a ribaltare la serie sul 4-3. In semifinale incontrano i Los Angeles Clippers dei due All-Star Kawhi Leonard e Paul George e anche in quest'occasione dopo essersi trovati in svantaggio per 3-1 riescono a vincere la serie tornando in finale di conference dopo 11 anni dove si ritrovano davanti, proprio come l'ultima volta, i Los Angeles Lakers del tre volte campione NBA LeBron James e dell'All-Star Anthony Davis che li eliminano in 5 gare.\nMembri della Basketball Hall of Fame.\nNote:\nNumeri ritirati.\nNote:\nAllenatori.\n\"Note: Statistiche aggiornate a fine stagione 2019-2020.\"\nLeader di franchigia.\nGrassetto: giocatore ancora attivo ai Nuggets. \"Corsivo\": giocatore ancora attivo, non con i Nuggets.\nPunti segnati (regular season)\nAltre statistiche (regular season) \nPremi individuali.\nNBA Most Valuable Player Award\nNBA All-Star Game Most Valuable Player Award\nNBA Defensive Player of the Year Award\nNBA Most Improved Player Award\nNBA Coach of the Year Award\nNBA Executive of the Year Award\nAll-NBA First Team\nAll-NBA Second Team\nAll-NBA Third Team\nNBA All-Defensive First Team\nNBA All-Defensive Second Team\nNBA Rookie First Team\nNBA Rookie Second Team\nNBA Three-point Shootout\nRecord.\nIl 13 dicembre 1983, nella partita in trasferta contro i Detroit Pistons si tocc\u00f2 il record del maggior numero di punti segnati in una partita di NBA: 370, 186 per Detroit e 184 per Denver. I Denver hanno anche partecipato ad altre due partite da record. Il 2 novembre 1990 persero 162-158 contro i Golden State Warriors: si tratta della partita con il maggior numero di punti conclusasi ai tempi regolamentari. Nove giorni dopo subirono 107 punti dai Phoenix Suns solo nel primo tempo. I Nuggets sono la prima squadra che nel 1994, dopo essersi classificata all'ottavo posto alla fine della stagione regolare, \u00e8 riuscita a sconfiggere nei playoff al primo turno la squadra prima classificata nella propria Conference, che in quell'occasione erano i Seattle SuperSonics."}
{"id": "49621", "revid": "1784938", "url": "https://it.wikipedia.org/wiki?curid=49621", "title": "Henri de Saint-Simon", "text": "Considerato il fondatore del socialismo francese, partecip\u00f2 alla guerra d'indipendenza americana, combattendo agli ordini di La Fayette.\nBiografia.\nPrimo di nove figli, apparteneva alla famiglia dell'autore dei \"M\u00e9moires\", Louis de Rouvroy de Saint-Simon, ma di un altro ramo. Fin dall'infanzia diede prova di un'energia e di un'indipendenza di carattere fuori dal comune. Fu in relazione con D'Alembert del quale sub\u00ec l'influenza. Bench\u00e9 abbia avuto dei precursori, prima di lui non era mai stato dichiarato che l'uomo e le societ\u00e0 potevano essere diretti nella loro condotta solo iniziando a ridurli a oggetti della scienza e, per di pi\u00f9, che questa scienza non poteva poggiare su altri principi che non fossero le scienze della natura.\nTeorico della \"filosofia positiva\" e di un approccio scientifico ai problemi sociali e politici, mir\u00f2 all'avvento di una nuova societ\u00e0 orientata a migliorare le condizioni del proletariato, a suo dire realizzazione del suo modo di guardare il messaggio evangelico. Alla sua morte si svilupp\u00f2 un movimento politico-religioso, basato sulle sue idee, chiamato Sansimonismo che fu criticato in profondit\u00e0 da Antonio Rosmini ne \"I Sansimoniani\". Le sue opere influenzarono notevolmente Auguste Comte.\nPensiero.\nSaint-Simon parte da un'esaltazione della societ\u00e0 industriale, che egli concepisce come societ\u00e0 dei produttori in contrapposizione a quella degli \u201coziosi\u201d: nobili, cortigiani, preti, militari. Una classe di parassiti, \u201cpraticoni\u201d e \u201cincapaci\u201d che conserva una posizione di egemonia, in Europa, pur avendo perduto qualsiasi funzione sociale: rappresenta un \"mondo alla rovescia\" rispetto a quello che dovrebbe essere. \"Se, infatti, in Francia venissero meno, improvvisamente, i tremila individui che esercitano attualmente il potere, scrive Saint-Simon, non accadrebbe assolutamente nulla, in quanto essi potrebbero essere facilmente sostituiti. Se, invece, venissero a mancare i trentamila artigiani, scienziati e imprenditori pi\u00f9 capaci ed esperti, il tracollo del paese sarebbe inevitabile e la Francia diventerebbe una nazione di secondo ordine\".\nPer Saint-Simon il cui bersaglio polemico \u00e8 la societ\u00e0 francese della Restaurazione, in cui vede rivivere i caratteri dell'Ancien regime, non vi sono contrasti o differenze fra i ceti produttivi, o \u201cindustriali\u201d: imprenditori e banchieri, commercianti e artigiani, contadini e marinai devono essere alleati nella lotta contro gli oziosi, per realizzare una societ\u00e0 in cui dominino l'industria, la tecnica e il sapere scientifico. \u201cNon vanno combattuti i borghesi, vanno combattuti tutti coloro che campano alle spalle del proletariato senza svolgere alcuna attivit\u00e0\u201d. Questa societ\u00e0 sapr\u00e0 produrre una ricchezza cos\u00ec grande, una volta liberatasi dai parassiti, che non conoscer\u00e0 pi\u00f9 n\u00e9 oppressione n\u00e9 sfruttamento e tutti i suoi componenti saranno \u201cdei collaboratori e dei soci, dal pi\u00f9 semplice manovale al pi\u00f9 ricco industriale, all'ingegnere pi\u00f9 illuminato\u201d.\nLa politica per Saint-Simon, diventa una scienza della produzione: \u00e8 un sistema di interventi che determina le condizioni della produzione, cio\u00e8 un ordine capace di favorire (o di ostacolare e danneggiare) lo sviluppo delle forze produttive. Occorre, quindi, creare le condizioni perch\u00e9 si affermi nella societ\u00e0 un nuovo stato di benessere: questa \u00e8 la vera misura per valutare la qualit\u00e0 di una politica. La politica deve indicare la direzione di marcia della societ\u00e0 e deve farlo attraverso il movimento della societ\u00e0 stessa, attraverso il protagonismo delle forze che sono realmente capaci di promuovere lo sviluppo. Saint-Simon \u00e8 convinto che solo il movimento delle forze produttive e solo la costruzione di un rapporto di cooperazione fra produttori possano aprire un'epoca nuova nella civilt\u00e0 umana.\nTuttavia, nell'ultima fase della vita di Saint-Simon questa esaltazione di una societ\u00e0 \u201cindustriale tecnocratica\u201d viene sostituita da un ideale di tipo religioso: le misere condizioni degli operai, di quella che egli chiama \u201cla classe pi\u00f9 numerosa e pi\u00f9 povera\u201d fanno ritenere a Saint-Simon che tecnica e industria non siano sufficienti per dare la felicit\u00e0 sociale. Occorre invece che si diffonda un \u201cNuovo Cristianesimo\u201d (\u00e8 questo il titolo di un importante scritto di Saint-Simon del 1825), capace di realizzare ovunque il messaggio evangelico dell'amore per il prossimo."}
{"id": "49622", "revid": "338340", "url": "https://it.wikipedia.org/wiki?curid=49622", "title": "Asse (moneta)", "text": "L'asse romano (in latino \"as\", gen. \"assis\") era una moneta di bronzo (in seguito di rame) in uso durante la Repubblica e l'Impero Romano.\nL'asse fu introdotto durante il IV secolo a.C. in forma di una grande moneta fusa di bronzo. La parola \"as\" indica un'unit\u00e0 di misura di peso.\nAccanto all'asse furono prodotti i suoi sottomultipli \u2013 bes (2/3), semisse (1/2), quincuncia (5/12), triente (1/3), quadrante (1/4), sestante (1/6), oncia (1/12), e semioncia (1/24) \u2013 ed i multipli \u2013 dupondio (2), sesterzio (2+1/2), tresse o tripondio (3), quadrusse (4), quinquesse (5), e decusse (10).\nDurante la Repubblica di norma l'asse era caratterizzato dalla testa di Giano al diritto e da una prua di una galea al rovescio. L'asse in origine era fuso e prodotto su uno standard librale, cio\u00e8 pesava una \"libra\" (circa 327 g).\nCon la progressiva riduzione del peso delle monete, la produzione delle monete di bronzo durante la Repubblica romana, non fu pi\u00f9 fusa, ma battuta.\nDurante alcuni periodi non furono prodotti n\u00e9 assi n\u00e9 altre monete di bronzo.\nDopo la riforma monetaria di Augusto nel 23 a.C., l'asse fu battuto su rame puro rosso (anzich\u00e9 di bronzo) mentre sesterzio (4 assi) e dupondio (2 assi) erano prodotti in una lega colore oro nota ai numismatici col nome di oricalco. Sul dritto era, in genere, riportato il ritratto dell'Imperatore.\nMentre il diritto di coniazione delle monete in argento era riservato al \"Princeps\", l'asse e le altre monete di bronzo venivano coniate su deliberazione del Senato e in genere al rovescio erano riportate le lettere 'SC', \"Senatus consultum\".\nL'asse continu\u00f2 ad essere prodotto fino al III secolo. Era la moneta di valore pi\u00f9 basso prodotta con regolarit\u00e0 durante l'Impero Romano mentre semissi e quadranti erano prodotti meno frequentemente e non pi\u00f9 prodotti a partire dal principato di Marco Aurelio."}
{"id": "49624", "revid": "400694", "url": "https://it.wikipedia.org/wiki?curid=49624", "title": "Pontefice", "text": ""}
{"id": "49629", "revid": "123154760", "url": "https://it.wikipedia.org/wiki?curid=49629", "title": "Mike Mignola", "text": "Carriera.\nCome molti disegnatori statunitensi, anche Mignola ha cominciato con i supereroi. \u00c8 da questa base che ha inizio il suo percorso evolutivo, attraverso lavori diversi tra loro per tutto il corso degli anni novanta, tra i quali spicca lo \"storyboard\" per \"Dracula di Bram Stoker\" di Francis Ford Coppola divenuto poi un albo vero e proprio, alcune miniserie (\"Fafhrd and the Grey Mouser\", \"Cosmic Odissey\" ed altre). In questo ambito, la sua collaborazione pi\u00f9 importante \u00e8 con la DC Comics, per la quale realizza, oltre alla gi\u00e0 citata \"Cosmic Odissey\", anche il primo \"Elseworlds\" ufficiale dell'era moderna, \"Dall'inferno a Gotham\" (\"Gotham by Gaslight\"), su testi di Bryan Augustyn, le copertine per l'edizione da edicola di \"Una morte in famiglia\" e altre storie con protagonista il personaggio di Batman (come la scrittura della recente \"La maledizione di Gotham\", disegnata da Troy Niixey). Questo periodo di gavetta tra i supereroi lo porta alla realizzazione di una serie di creazioni proprie ed autonome (di cui detiene i diritti), la pi\u00f9 importante delle quali \u00e8 Hellboy, protagonista di miniserie e storie singole, pubblicate in Italia dalla Magic Press.\nNel 2003 vince il Premio Eisner per la \"migliore pubblicazione umoristica\" con il fumetto \"Lo stupefacente Testa a vite\" (\"The Amazing Screw-On Head\"). Nel 2005 si \u00e8 cimentato nella veste di sceneggiatore con un breve ciclo per il Conan della Dark Horse Comics, tratto dal racconto \"Hall of the Dead\" (Il palazzo dei morti) di Robert E. Howard.\nL'evoluzione stilistica.\nTutto il corso della sua carriera \u00e8 stato sempre caratterizzato dalla sperimentazione e dalla ricerca stilistica ed estetica, che ha permesso all'autore di creare, al termine della maturazione, uno stile originale ed unico, esplorando nuove capacit\u00e0 espressive, molto vicine ai B-movie.\nLo stile particolare di Mignola, definito quasi un incrocio tra l'espressionismo tedesco e Jack Kirby, il \"re\" dei comics, estremizza i chiaroscuri, creando forti contrasti, anche simbolici, tra luce ed ombra, che amplificano volumi e linee. Le tavole assumono, quindi, un aspetto cupo, gotico, di grande valore plastico, mentre la sua narrazione risulta profondamente influenzata dall'opera del \"solitario di Providence\": Howard Phillips Lovecraft.\nLetteratura.\nMignola ha collaborato con Christopher Golden a un romanzo intitolato \"Baltimore - Il tenace soldatino di stagno e il vampiro\", (\"Baltimore or, The Steadfast Tin Soldier and the Vampire\") pubblicato nel 2007 e uscito in Italia nel settembre 2009."}
{"id": "49632", "revid": "767487", "url": "https://it.wikipedia.org/wiki?curid=49632", "title": "Hellboy (film 2004)", "text": "Hellboy \u00e8 un film del 2004 diretto da Guillermo del Toro. \u00c8 ispirato all'omonimo fumetto di Mike Mignola, una serie indipendente della Dark Horse Comics divenuta un \"cult\".\nIl film \u00e8 uscito nelle sale negli Stati Uniti d'America il 2 aprile 2004, mentre in Italia l'8 ottobre 2004. Ha avuto un sequel nel 2008, dal titolo \".\nTrama.\nIn un'isoletta della Scozia, nel 1944, durante la Seconda guerra mondiale, i servizi segreti nazisti stanno svolgendo un rito magico chiamato \"Ragnarok\"\", condotto dal loro alleato russo, il malefico stregone Grigorij Rasputin (misteriosamente sopravvissuto al suo assassinio), che con varie e misteriosi fonti di energia e macchinari apre un portale verso l'aldil\u00e0. Un plotone di Alleati li attacca nel mentre, facendo fallire il procedimento alla fine di una violenta lotta: Rasputin viene risucchiato nel portale mentre si richiude e i suoi due servitori, la sua bella amante Ilsa von Haupstein e il misterioso combattente meccanizzato \"Karl Ruprecht Kroenen\", scompaiono misteriosamente. Il giovane professore Trevor \"Broom\" Bruttenholm \u00e8 convinto che durante tutto il tempo nel quale il portale \u00e8 rimasto aperto potrebbe essere uscito qualcosa. Infatti ritrova un misterioso cucciolo di una creatura rossa simile a un diavolo, e decide di prendersene cura, allevandolo come fosse suo figlio. Alla fine della missione, i soldati battezzano l'essere con il nome di \"\"Hellboy\".\nNei nostri tempi, il giovane agente dell'FBI, John T. Myers, viene trasferito nel misterioso centro Bureau of Paranormal Research and Defense (B.P.R.D, \"Istituto per la ricerca e la difesa del paranormale\"\"), al cui interno molti vociferano che vengano nascoste creature paranormali e soggetti occulti. Infatti Myers incontra l'anziano professor Broom presso l'uomo anfibio \"Abe Sapien\", trovato in una cisterna d'acqua in un edificio abbandonato nel giorno in cui fu assassinato Abraham Lincoln, dal quale prende il nome. Il professore affida a Myers l'incarico di diventare il nuovo assistente personale di Hellboy, conosciuto al mondo solo come una nota creatura occulta del posto. Myers fa quindi la conoscenza del suo assistito: una rossa creatura umanoide, dalla gigantesca e granitica mano destra, immune alle fiamme e con un paio di corna tronche, le quali Hellboy lima continuamente per assomigliare il pi\u00f9 possibile ad una persona.\nNel frattempo, sulle alte montagne della Moldavia, Ilsa e Kroenen, tramite il sanguinoso sacrificio della loro guida, fanno risorgere Rasputin, determinato a riprendere il suo fallito rito.\nIl gruppo B.P.D.R. (i cui membri di spicco sono Abe, Hellboy e Myers) viene guidato al museo di New York a fermare una mostruosa creatura chiamata \"Sammael\", che stava facendo strage dei guardiani; Hellboy riesce a uccidere il mostro dopo un inseguimento per le strade della citt\u00e0 fino alle ferrovie metropolitane. Dopo la missione, Hellboy va a incontrare Liz Sherman, una piromante che era stata presa in custodia dal B.P.D.R. ancora piccola, ma che fu poi allontanata dal centro e ricoverata in un ospedale psichiatrico per i problemi che aveva a controllare i suoi poteri, della quale Hellboy \u00e8 attratto. Intanto Abe, con i suoi poteri telepatici, ha scoperto come Rasputin \u00e8 tornato e come, per un qualche oscuro motivo, ha creato Sammael con un reperto del museo rubato da Kroenen e Ilsa. Ogni volta che Sammael viene ucciso, \u00e8 capace di risorgere partorendo molte uova.\nIl gruppo ritorna a New York e mentre Abe scopre delle uova di Sammael nelle fogne, Hellboy si scontra prima con Kroenen e poi con un Sammael adulto, sconfiggendolo nella stazione metropolitana dopo un duro scontro. Kroenen, invece, simula una morte apparente grazie al suo corpo artificiale per essere portato nel centro B.P.R.D. Liz, dopo aver incendiato involontariamente il manicomio dove si trovava (per colpa di un maleficio di Rasputin), decide di ritornare nel centro per farsi sorvegliare meglio e inizia ad uscire con Myers, origliati entrambi dal gelosissimo Hellboy. Intanto Broom esegue un'autopsia dell'assurdo corpo di Kroenen, ormai pi\u00f9 meccanico che di carne, finch\u00e9 trova tra i suoi vestiti un misterioso biglietto, ma mentre lo analizza fa la sua comparsa Rasputin, che spiega di voler attirare Hellboy in trappola per poter finalmente concludere il suo rito (che consiste nel portare l'apocalisse in questo mondo, risvegliando gli infernali \"Ogdru Jahad\", liberandoli grazie a potere di Hellboy). Nel frattempo Kroenen si sveglia, si auto-riassembla e uccide il professore, per poi andarsene con Rasputin. Il giorno dopo, tutto il centro compreso Hellboy celebra il suo funerale.\nGuidati dal biglietto trovato dal professore, il gruppo tenta di fermare lo stregone (tranne Abe, rimasto ferito dai Sammael dopo la sua missione nelle fogne) recandosi nell'innevata Mosca, all'interno del Mausoleo di Rasputin, pieno di trappole e insidie. Dopo aver superato molte peripezie, Hellboy si trova faccia a faccia con l'assassino di suo padre, ingaggiando con lui un'aspra lotta. Grazie all'aiuto di Tom Manning (il burbero capo ufficiale della spedizione), Hellboy uccide infine Kroenen, vendicando cos\u00ec suo padre, mentre Myers e Liz, grazie ai poteri di quest'ultima, eliminano tutti i Sammael rimasti e le loro uova. Tuttavia, Rasputin e Ilsa riescono a rapirli e li conducono nella sala dove si celebrer\u00e0 il rito.\nRasputin riesce a prendere il controllo di Hellboy, usando Liz come ostaggio, e questi utilizza la sua mano destra come chiave per aprire il portale che i Ogdru Jahad potranno attraversare, facendo diventare il cielo rosso sangue; ma proprio quando il rito sta per finire, Myers riesce a far tornare in s\u00e9 Hellboy, che si ribella, interrompendo il rituale degli Ogdru Jahad, e trafiggendo mortalmente Rasputin, per poi mettere al sicuro i suoi amici. Dal corpo dello stregone, per\u00f2, fuoriesce un gigantesco \"Behemoth\" tentacolare (residuo di tutti i rituali di magia nera compiuti), che uccide Rasputin ed Ilsa, scatenando la sua furia. Hellboy ha un ultimo duello con il mostro e, dopo avergli amputato alcuni tentacoli con una spada di pietra staccata da una statua, lo fa esplodere con la cintura di granate di Myers.\nIl film termina con Hellboy e Liz, avvolti tra le fiamme generate dalla stessa, che si baciano osservati dal pensieroso Myers.\nDopo i titoli di coda si vede Manning, da solo nello stesso luogo dicendo ai suoi compagni di essere ancora li, improvvisamente sente terrorizzato i suoni dei versi mostruosi dei Sammael.\nProduzione.\nGuillermo del Toro consider\u00f2 la creazione del film come un progetto da sogno per molti anni. Dopo il successo di \"Blade II\" nel 2002, Del Toro fu considerato per dirigere anche il terzo capitolo su Blade, ma decise, invece, di dedicarsi al suo nuovo progetto, assegnando la parte di Hellboy a Ron Perlman, anche senza il consenso della produzione Revolution Studios. Tutto il progetto si \u00e8 svolto sotto la supervisione dell'autore, che \u00e8 uno dei produttori esecutivi del film e fan dall'infanzia del supereroe rosso.\nLe riprese del primo film iniziarono ufficialmente il 4 marzo 2003 a Praga, e sono terminate ad agosto 2003. Il budget per la realizzazione del film \u00e8 stato di 66.000.000 dollari.\nColonna sonora.\nNella colonna sonora del film \u00e8 presente il brano \"So Cold\" dei Breaking Benjamin.\nDistribuzione.\nLa prima rappresentazione al cinema si svolse al Mann Village Theater in Westwoodal, California il 30 marzo 2004. Il film fu distribuito dalla Columbia Pictures il 2 aprile 2004.\nEdizione home video.\nIl film \u00e8 stato distribuito in DVD nel mercato italiano il 1\u00ba marzo 2005 sia in versione disco singolo che doppio, in seguito \u00e8 stata messa in vendita la versione \"Hellboy: director's cut\", di circa 10 minuti pi\u00f9 lunga rispetto alla versione cinematografica, con molte scene inedite. Nel 2007 \u00e8 stata distribuita la versione del film ad alta definizione Blu-ray Disc.\nAccoglienza.\nIncassi.\nLa pellicola realizzata con un budget di $66 milioni di dollari ha incassato negli Stati Uniti $23.1 milioni nel primo week-end ed un totale di $59.6 milioni. Nel resto del mondo, ha inoltre incassato $39.6 milioni (di cui In Italia 1.007.000 \u20ac), per un incasso globale di $99.695.029."}
{"id": "49634", "revid": "599013", "url": "https://it.wikipedia.org/wiki?curid=49634", "title": "Df", "text": ""}
{"id": "49636", "revid": "1305772", "url": "https://it.wikipedia.org/wiki?curid=49636", "title": "Asse", "text": "Pirateria.\nNel linguaggio piratesco l'asse (o passerella) \u00e8 una tavola di legno, simile ad un trampolino per i tuffi, dove il condannato a morte viene obbligato (perfino minacciato) a camminarci sopra per poi cadere in mare. \u00c8 portatile e viene montata sia a babordo che a tribordo della nave.\nQuesta pratica veniva usata dai pirati perch\u00e9 il condannato affoghi (generalmente con le mani legate) o venga dato in pasto ai predatori marini, come gli squali. Serviva come alternativa alla fustigazione e altre torture corporali, evitando in tal modo di macchiare il ponte della nave con il sangue dei prigionieri."}
{"id": "49637", "revid": "3115", "url": "https://it.wikipedia.org/wiki?curid=49637", "title": "Legislazione italiana dei beni culturali", "text": "La legislazione italiana dei beni culturali \u00e8 quella parte del diritto italiano che disciplina la valorizzazione, conservazione, tutela e fruizione dei beni culturali.\nL'evoluzione normativa \u00e8 risultata intensa in questo settore, soprattutto negli ultimi anni, con diversi interventi che hanno modificato la legislazione in precedenza vigente, risalente alla fine degli anni trenta del XX secolo, in particolare riguardo alla definizione di \"bene culturale\" e all'attribuzione alle regioni e agli enti locali di alcune competenze precedentemente riservate allo Stato.\nOrigini.\nLa sensibilit\u00e0 al tema della conservazione dei beni culturali si svilupp\u00f2 in Europa, specialmente in Francia, nel corso del XIX secolo, nell'ambito della tutela dell'immagine nazionale. Il problema di limitare l'esportazione delle opere d'arte era particolarmente sentito a Roma sin dal Rinascimento, per cui i Papi cinquecenteschi furono pionieri delle prime norme di tutela e conservazione del patrimonio artistico.\nEvoluzione normativa.\nRegno d'Italia.\nCon l'Unit\u00e0 d'Italia, le belle arti, i musei e gli scavi, con il r.d. 11 agosto 1861, n. 202, furono assegnati al ministero della pubblica istruzione.\nCon la legge 27 luglio 1907, n. 386 viene istituito il Consiglio superiore delle antichit\u00e0 e belle arti e con il r.d.l. 3 ottobre 1919, n. 1792, fu costituito un Sottosegretariato di Stato per le antichit\u00e0 e belle arti, poi soppresso con r.d. 29 aprile 1923, n. 953. Quello stesso anno, in attuazione della riforma Gentile, fu approvato, con r.d. 16 luglio, n. 1753, un nuovo ordinamento in base al quale veniva istituita la direzione generale per le antichit\u00e0 e belle arti, all'interno del ministero della Pubblica istruzione, che nel 1929 divenne Ministero dell'educazione nazionale. Con il r.d. 22 dicembre 1932, n. 1735, veniva istituita la Consulta per la tutela delle bellezze naturali.\nIl 1\u00ba giugno 1939 venne emanata dal ministro dell'educazione nazionale Giuseppe Bottai la legge n. 1089/1939 \"per la tutela delle cose di interesse artistico e storico\" (\"legge Bottai\"), la prima legge organica volta a disciplinare la tutela dei beni culturali, e il 29 giugno quella \"per la tutela delle bellezze paesistiche\" (l. n. 1497/1939).\nViene tutelato il patrimonio storico-artistico mirando alla conservazione del concetto di \"bello\" ottocentesco. Si tratta di una concezione puramente estetica e meramente conservativa, ma segna una grande svolta nella concezione di patrimonio e tutela della cultura. \n&lt;br&gt;Venne inserita tra i primi dodici articoli, quindi tra i principi fondamentali del nostro ordinamento perch\u00e9 promuovere la tutela della cultura significa promuovere l'autocoscienza dei cittadini e la loro storia culturale.\nLa novit\u00e0 pi\u00f9 significativa, rispetto alla precedente normativa vincolistica, \u00e8 il \"divieto di esportazione di determinati beni\", nonch\u00e9 il termine bimestrale per l\u2019esercizio della \"prelazione statale per i beni oggetto di notifica ministeriale\" in quanto rientranti nella categoria dei beni culturali.\nAdempimento della Costituzione repubblicana.\nSecondo l'articolo 9 della Costituzione italiana, \"\"la Repubblica promuove lo sviluppo della cultura e la ricerca scientifica e tecnica. Tutela il paesaggio e il patrimonio storico e artistico della nazione\". Nell'articolo 117 si precisa la competenza dello Stato e delle Regioni in materia di tutela e legislazione dei \"beni culturali\"\".\nDagli anni cinquanta, vari atti internazionali italiani usarono il termine \"beni culturali\". Con la costituzione del \"Ministero per i beni culturali e ambientali\", avvenuta con d.l. 14 dicembre 1974, n. 657, convertito in l.29 gennaio 1975, n. 5, la direzione generale delle antichit\u00e0 e belle arti e la direzione generale accademie, biblioteche e diffusione della cultura sono passate dalla Pubblica istruzione al nuovo ministero, il cui ordinamento \u00e8 stato approvato con d.p.r. 3 dicembre 1975, n. 805.\nNel 1977 le competenze sui beni culturali in Sicilia, cos\u00ec come previsto dalla legge costituzionale n.2/1948, passano alla Regione Siciliana, attuate con i decreti del Presidente della Repubblica 30 agosto 1975, n.635 e n. 637 e con la legge regionale n.80 del 1\u00ba agosto 1977 con il trasferimento dei musei nazionali, delle soprintendenze e del relativo personale alla Regione.\nNel 1998 cambia denominazione in \"Ministero per i Beni e le Attivit\u00e0 Culturali\".\nUna delle principali vicende storiche che port\u00f2 all'evoluzione del concetto di bene \"culturale\" fu la Convenzione dell'Aja del 14 maggio 1954, accompagnata da un Regolamento e da un Protocollo Aggiuntivo (I Protocollo), alla quale ha fatto seguito un ulteriore Protocollo Aggiuntivo (II Protocollo) del 26 marzo 1999. Questi strumenti di diritto internazionale costituiscono l'attuale fondamento della protezione dei beni culturali.\nGli anni '90.\nNel (in attuazione della legge n.59 del 1997, detta \"legge Bassanini\"), al capo V, intitolato \"Beni e attivit\u00e0 culturali\", per la prima volta viene data una precisa definizione dei beni culturali (art.148 \"Definizioni\", comma 1, lettera a): \"\"quelli che compongono il patrimonio storico, artistico, monumentale, demoetnoantropologico, archeologico, archivistico e librario e gli altri che costituiscono testimonianza avente valore di civilt\u00e0\". Nel medesimo articolo di legge vengono inoltre definiti i termini di \"beni ambientali\", \"tutela\", \"gestione\", \"valorizzazione\" e \"attivit\u00e0 culturali\". Con questo testo legislativo si allarga dunque la definizione tradizionale di \"bene culturale\", che comprende ora anche fotografie, audiovisivi, spartiti musicali, strumenti scientifici e tecnici.\nCon il , sempre in attuazione della medesima legge, veniva inoltre istituito il Ministero per i beni e le attivit\u00e0 culturali, al quale erano devolute le attribuzioni del precedente \"Ministero per i beni culturali e ambientali\" e quelle su spettacolo, sport e impianti sportivi che precedentemente spettavano alla Presidenza del Consiglio dei ministri. Un elenco di categorie di beni culturali era stato inoltre inserito nell'Allegato A (\"Categorie di beni\") della legge n.88 del 1998, riguardante le \"Norme sulla circolazione dei beni culturali\".\nLa legge n.352 del 1997 (\"Disposizioni sui beni culturali\") delegava il governo a raccogliere in un decreto legislativo il testo unico delle disposizioni legislative vigenti per i beni culturali e ambientali. Nel decreto legislativo in attuazione di tale legge (n.490 del 1999, \"Testo unico delle disposizioni legislative in materia di beni culturali e ambientali\", articoli 2, 3 e 4) la definizione di bene culturale ricalca quelle offerte dai precedenti provvedimenti.\nLa codificazione del 2004.\nI provvedimenti che si sono succeduti dalla fine degli anni novanta hanno ridisegnato la materia, semplificandola, e sono poi stati raccolti nel 2004 in un testo unico, il codice dei beni culturali e del paesaggio, che porta la firma del ministro \"pro tempore\" Giuliano Urbani.\nTutela dell'arte, della storia e del paesaggio.\nL'amministrazione creata nel 1939 ed articolata sulle Soprintendenze - oggi alle dipendenze del Ministero per i beni e le attivit\u00e0 culturali tutela, con gli strumenti apprestati dal \"codice Urbani\" del 2004, tutto ci\u00f2 che ha un valore artistico, storico, archeologico, etnografico, paleontologico, numismatico o letterario.\nCatalogo.\nUno dei primi obiettivi della tutela dei beni culturali \u00e8 stato quello di identificarli, perch\u00e9 non sfuggissero alla tutela. La costruzione del catalogo generale dei beni culturali italiani \u00e8 un processo in continuo divenire e a tutt'oggi non esiste un catalogo unico.\nNegli anni 2010 sono apparsi numerosi applicativi e siti web per l'identificazione dei beni culturali (compresi quelli privati), fra cui SIGeCweb e sigecSSU (per i beni gestiti dal ministero), DBunico/luoghi della cultura, VIR, dati.beniculturali.it e numerose banche dati regionali.\nLa catalogazione dei beni culturali si \u00e8 sviluppata anche come disciplina.\nTutela della testimonianza umana.\nI beni archivistici e bibliografici testimoniano un'attivit\u00e0 umana, sia mediante supporti cartacei che elettronici, digitali, sonori, magnetici o di ogni altro tipo offerto dalla tecnologia. \nL'amministrazione archivistica, istituita con DPR del 30 settembre 1963 n.1409, si occupa della conservazione del patrimonio archivistico italiano, nelle seguenti modalit\u00e0:\nInquadramento amministrativo.\nL'Amministrazione archivistica \u00e8 parte integrante dell'amministrazione dei beni culturali in Italia a partire dalla fondazione del Ministero per i beni culturali e ambientali (1975), istituito da Giovanni Spadolini con il compito di affidare unitariamente alla specifica competenza di un ministero appositamente costituito la gestione del patrimonio culturale e dell'ambiente, al fine di assicurare l'organica tutela di interesse di estrema rilevanza sul piano interno e nazionale raccogliendo le competenze e le funzioni in materia che erano prima competenza di:\nLimiti.\nLa disciplina archivistica appare arretrata sotto il profilo della libera consultazione e quindi del diritto alla conoscenza: \u00abla proiezione dei fatti nelle carte \u2013 non solo in Italia, ma anche in Italia \u2013 soffre delle medesime forme di ipocrisia, con cui si sono raccontati i fatti nel loro divenire. Ecco perch\u00e9 occorre passare attraverso una revisione della disciplina archivistica, offrendo al documento storico un trattamento conforme alle altre testimonianze appartenenti al patrimonio culturale del Paese: obblighi di non dispersione, di custodia, di tutela e di messa a disposizione della pubblica fruizione, discendenti dal Codice Urbani e dalla Convenzione quadro del Consiglio d'Europa sul valore del patrimonio culturale per la societ\u00e0, fatta a Faro il 27 ottobre 2005, ratificata ai sensi della legge 1\u00ba ottobre 2020, n. 133\u00bb."}
{"id": "49641", "revid": "124428556", "url": "https://it.wikipedia.org/wiki?curid=49641", "title": "Stendhal", "text": "Amante dell'arte e appassionato dell'Italia, dove visse a lungo, esord\u00ec in letteratura nel 1815 con le biografie su Haydn, Mozart e Metastasio, seguite nel 1817 da una \"Storia della pittura in Italia\" e dal libro di ricordi e d'impressioni su \"Roma, Napoli, Firenze\". Quest'ultimo fu firmato per la prima volta con lo pseudonimo di Stendhal, nome forse ispirato alla citt\u00e0 tedesca di Stendal, dove nacque l'ammirato storico e critico d'arte Johann Joachim Winckelmann.\nCelebrato per i romanzi \"Il rosso e il nero\" (1830), \"La Certosa di Parma\" (1839) e l'incompiuto \"Lucien Leuwen\", capolavori scritti in una prosa essenziale ma vertiginosa e radicalmente idiosincratica, che ricerca la verit\u00e0 psicologica dei personaggi, ha lasciato una lunga teoria di testi e abbozzi inconclusi, testimonianza della quantit\u00e0 di progetti concepiti ma non realizzati. Con Balzac, Dumas, Hugo, Flaubert, Maupassant e Zola, Stendhal \u00e8 uno dei maggiori rappresentanti del romanzo francese del XIX secolo e anche uno dei primi e principali esponenti del realismo. I suoi protagonisti sono giovani romantici che aspirano alla felicit\u00e0 attraverso la realizzazione di s\u00e9, il desiderio della gloria e l'espansione di sentimenti d'amore appassionati.\nBiografia.\nL'infanzia (1783-1795).\nHenri Beyle nacque a Grenoble in una casa di rue des Vieux J\u00e9suites, oggi al numero 14 di rue Jean-Jacques Rousseau, in una famiglia borghese. I suoi genitori si erano sposati il 20 febbraio del 1781: la madre, Henriette Gagnon (1757-1790) mor\u00ec di parto quando il figlio aveva sette anni, lasciando altre due figlie, Pauline (1786-1857) e Z\u00e9na\u00efde (1788-1866). Donna allegra e colta - conosceva l'italiano e leggeva Dante in originale - era l'anima della casa e fu idealizzata da Henri, che invece detest\u00f2 il padre Ch\u00e9rubin Beyle (1747-1819), procuratore e poi avvocato del Parlamento di Grenoble, massone, proprietario di una tenuta a Claix, appassionato di agricoltura, ma soprattutto inteso al guadagno e agli affari.\nCome ricorda Stendhal, suo padre \u00abera un uomo straordinariamente poco amabile, con la testa sempre piena di acquisti e vendite di propriet\u00e0, eccessivamente scaltro [...] non mi amava come individuo, ma come figlio che doveva continuare la sua famiglia [...] vedeva chiaramente che io non lo amavo affatto, non gli parlavo mai se non era strettamente necessario\u00bb. D'altra parte aveva dovuto sistemare (maritare con dote o mettere in convento) ben dieci sorelle e costruirsi da s\u00e9, con tipica ambizione del provinciale che aspira alla nobilt\u00e0. E poi la vedovanza certo non lo rallegrava.\nCon la morte della madre, la famiglia tronc\u00f2 ogni rapporto mondano - con grande noia di Stendhal - vivendo in seguito sempre isolata. Anche il suo primo insegnante, un tale Joubert, \u00aborribile pedante\u00bb, mor\u00ec poco dopo e Henri fu affidato a un precettore, segno, questo, di distinzione sociale, l'\"abb\u00e9\" Jean-Fran\u00e7ois Raillane (1756-1840), \u00abuna vera canaglia [...] piccolo, magro, molto manierato, il colorito verdognolo, lo sguardo falso con un sorriso odioso [...] per scaltrezza, per educazione o per istinto di prete era nemico giurato della logica e di ogni retto ragionamento\u00bb. La sua figura di gesuita non \u00e8 chiarissima, probabilmente \u00e8 anche un \"ottimo educatore\", e tuttavia Stendhal ne aveva orrore: gli insegn\u00f2 il sistema tolemaico pur sapendo che era falso, giustificandosi con il fatto che Tolomeo \u00abspiega tutto e d'altronde \u00e8 approvato dalla Chiesa\u00bb: una considerazione che fece dello scrittore \u00abun empio forsennato e d'altra parte l'essere pi\u00f9 cupo del mondo\u00bb.\nGran parte delle sue giornate Henri le passava nella vicina e ampia casa (in place Grenette) del nonno materno, il medico Henri Gagnon (1728-1813), dove abitavano anche la sorella di questi, la prozia \u00c9lizabeth (1721-1808), e la figlia S\u00e9raphie (1760-1797). A questa sorella minore sua madre aveva affidato, morendo, i tre figli e Henri la giudic\u00f2 un \u00abdiavolo in gonnella\u00bb, un'odiosa \u00abmatrigna\u00bb, sospettando fosse amante del padre Ch\u00e9rubin, e tuttavia giudicata senza sesso, inacidita, isterica e bigotta, alla cui morte, il 9 gennaio 1797, lui, ateo, ringrazi\u00f2 \u00abDio in ginocchio\u00bb. Opposta l'opinione che egli ebbe della prozia \u00c9lizabeth Gagnon, un'anziana nubile \u00abalta, magra, asciutta, con una bella faccia italiana, carattere di una nobilt\u00e0 assoluta, ma nobile con le raffinatezze e gli scrupoli di coscienza spagnoli\u00bb.\nUn'alta stima Stendhal la riserv\u00f2 anche al nonno materno, Henri Gagnon, medico e illuminista, ammiratore di Voltaire e della buona letteratura classica: grazie a lui, sostiene Stendhal, non fu \u00abintossicato\u00bb dagli scrittori contemporanei in voga a quel tempo, i \u00abMarmontel, Dorat e altre canaglie\u00bb. Gagnon era un'autorit\u00e0 a Grenoble per la sua vasta cultura, per la dottrina medica e la passione letteraria: conversatore brillante, teneva dissertazioni di fronte a un pubblico scelto, ma non aveva sensibilit\u00e0 artistica, a differenza della figlia Henriette, e si oppose a che il nipote avesse un'educazione musicale.\nAnche il periodo rivoluzionario in corso in Francia sollecit\u00f2 gli umori e le fantasie del piccolo Henri: gi\u00e0 aveva assistito al preludio ribelle della famosa \u00abgiornata delle tegole\u00bb, e parteggi\u00f2 subito per i rivoluzionari, figure che gli evocavano le virt\u00f9 repubblicane conosciute nei libri di latino, contro il legittimismo bigotto del padre e dell'odiata zia S\u00e9raphie - la prozia \u00c9lizabeth e il nonno mantenevano un atteggiamento pi\u00f9 cauto - i quali seguirono poi fremendo di angoscia le vicende del processo a Luigi XVI.\nQuando il re venne decapitato, Henri esult\u00f2 in silenzio, mentre il padre e la zia si disperavano. Ch\u00e9rubin Beyle, di cui erano note le idee monarchiche, finir\u00e0 pi\u00f9 volte in prigione: il 15 maggio 1793 per un mese, poi in agosto e ancora in novembre per sette mesi, mentre l'\"abb\u00e9\" Raillane, prete renitente, si diede alla macchia con grande soddisfazione di Henri, pieno di \u00abardenti slanci d'amor di patria e di odio\u00bb per preti e aristocratici.\nL'adolescenza (1796-1799).\nIl 21 novembre 1796 Henri entr\u00f2 nell'appena inaugurata scuola pubblica secondaria di Grenoble, l'\u00c9cole centrale, oggi liceo Stendhal. Frequentava la scuola con soddisfazione bench\u00e9 nutrisse scarsa stima per la maggior parte dei suoi professori, perch\u00e9 era l'unico modo di sottrarsi al peso della famiglia e frequentare finalmente i propri coetanei. Tra i suoi compagni di studi, si leg\u00f2 di un'amicizia che durer\u00e0 tutta la vita con Louis Crozet (1784-1858) e con Romain Colomb (1784-1858), suo lontano cugino. Il primo, che diventer\u00e0 ingegnere, ispettore generale dell'amministrazione edilizia e anche sindaco di Grenoble, scriver\u00e0 con Stendhal dei ritratti psicologici e ricever\u00e0 in eredit\u00e0 i manoscritti dell'amico, mentre il secondo curer\u00e0 la prima edizione delle opere di Stendhal.\nSuoi insegnanti furono, per la grammatica, l'\u00ababate civettuolo, tutto a modo, sempre in compagnia di donne\u00bb Claude-Marie Gattel (1743-1812), autore di dizionari molto famosi all'epoca; per il latino, Joseph Durand (1745-1813), gi\u00e0 suo precettore privato; il pittore Louis-Joseph Jay (1755-1836), \u00abgran fanfarone senza un'ombra di talento, ma capace d'infiammare i ragazzi\u00bb, che insegnava disegno, storia dell'arte ed estetica; Pierre-Vincent Chalvet (1767-1807), \u00abgiovane povero e libertino\u00bb, per la storia; Jean-Gaspard Dubois (1737-1812), detto Dubois-Fontanelle, per la letteratura, autore di diversi drammi e tragedie, e poi giornalista della \"Gazette des Deux Ponts\": il suo \"Cours de belles-lettres\", pubblicato nel 1813, non pretendeva di insegnare a scrivere, ma a far apprendere il gusto delle belle lettere secondo la scuola di Voltaire.\nMa nell'\u00c9cole centrale la vera passione di Stendhal fu la matematica: affascinato da una scienza che garantiva l'esattezza assoluta delle sue affermazioni, escludendo per principio tutto ci\u00f2 che \u00e8 vago e impreciso, egli esigeva rigorose e chiare dimostrazioni che, a suo dire, il suo professore Dupuy de Bordes (1746-1814), gi\u00e0 insegnante di Bonaparte alla Scuola di Artiglieria di Valence e \u00absenza l'ombra di un'ombra di talento\u00bb non era sempre in grado di fornire. Neanche la scuola privata di Andr\u00e9-Laurent Chabert (1759-1823) si dimostr\u00f2 migliore e allora Henri si fece pagare dalla prozia \u00c9lisabeth le lezioni impartitegli da Louis-Gabriel Gros (1765-1812), matematico e fervente giacobino di Grenoble, molto rispettato dall'esigente Henri. Vi era del resto un particolare motivo nell'impegno che il giovanissimo Stendhal prodigava per la matematica: egli contava di ottenervi il primo premio che gli avrebbe consentito di recarsi a Parigi per sostenere il concorso di ammissione all'\u00c9cole polytechnique, sottraendosi cos\u00ec a ogni tutela familiare.\nIl suo primo amore, o piuttosto la prima fantasia di amore, fu riservata alla giovane attrice Virginie Kubly (1778-1835) che per qualche mese, dalla fine del 1797, a Grenoble recit\u00f2 commedie e cant\u00f2 \u00abcon la sua povera vocetta debole\u00bb nell'\"op\u00e9ra comique\": \u00abtutte le cattive piccole opere del 1794 divennero sublimi per me grazie alla presenza di M.lle Kubly\u00bb. Non le rivolse mai la parola, ma andava a rue des Clercs, dove abitava, sperando e insieme temendo di vederla.\nTra le sue letture impegnative, ma gradite, di quegli anni, a parte un'inevitabile concessione ai racconti licenziosi di La Fontaine e alla \"F\u00e9licia\" di Nerciat, vi erano Cervantes, Ariosto, Rousseau e, sopra tutti, Shakespeare, mentre Racine, \u00abincessantemente lodato dai miei, mi faceva l'effetto di un ipocrita insulso\u00bb.\nFinalmente, nel 1799, conclusi con buoni voti i corsi triennali e con il sospirato premio in matematica, nei primi giorni di novembre Henri sal\u00ec senza rimpianti sulla vettura che l'avrebbe condotto nella capitale. Suo padre lo salut\u00f2 piangendo: \u00abla sola impressione che mi fecero le sue lacrime, fu che lo trovai molto brutto\u00bb, e durante il viaggio seppe del colpo di Stato con il quale Bonaparte si era impadronito del potere.\nA Parigi (1799-1800).\nGiunto a Parigi \u00abcon il fermo proposito di essere un seduttore\u00bb, la realt\u00e0 s'incaric\u00f2 di smentire le sue illusioni: nella grande citt\u00e0 egli era solo un ragazzo sconosciuto che passava inosservato. Si present\u00f2 subito alla famiglia Daru in rue de Lille: No\u00ebl Daru (1729-1804), cugino di Henri Gagnon, era un alto funzionario della burocrazia francese, come il figlio Pierre (1767-1829), che era allora segretario generale del ministero della Guerra.\nPerduto improvvisamente ogni interesse per gli studi di matematica, non si present\u00f2 nemmeno a sostenere l'esame di ammissione all'\u00c9cole Polytechnique e trascorse in ozio alcuni mesi, finch\u00e9 nel febbraio del 1800 Pierre Daru gli fece ottenere un posto di impiegato d'ordine al ministero della Guerra, un lavoro che egli svolse tanto di malavoglia da decidere di arruolarsi nell'armata del Primo Console che era partita da qualche giorno per l'Italia. Il 7 maggio Stendhal lasci\u00f2 Parigi: \u00abero assolutamente ebbro, pazzo di felicit\u00e0 e di gioia. Qui comincia un'epoca di entusiasmo e di felicit\u00e0 perfetta\u00bb.\nDa solo, carico di libri, raggiunse prima Digione e il 18 maggio era a Ginevra, dove and\u00f2 subito a visitare la casa natale di Rousseau e dove trov\u00f2 un capitano che gli insegn\u00f2 a stare a cavallo e i primi rudimenti sull'uso della sciabola. Con il capitano pass\u00f2 per Vevey e fu a Martigny, dove iniziava la lunga e allora impervia e pericolosa salita del Gran San Bernardo. Dopo sei ore di salita era finalmente in Italia.\nSuperate le cannonate sparate dal forte di Bard, che furono il suo battesimo del fuoco, apprese da un curato le prime parole d'italiano - \"donna\" e \"cattiva\" - ed a Novara and\u00f2 ad ascoltare \"Il matrimonio segreto\" di Cimarosa, cos\u00ec che la delusione di Parigi non gli pes\u00f2 pi\u00f9 e la nostalgia delle montagne del Delfinato svan\u00ec di colpo: \u00abvivere in Italia e ascoltare musica come quella divenne la base di tutti i miei ragionamenti\u00bb. Finalmente, forse il 10 giugno, entrava a Milano.\nPrimo soggiorno in Italia (1800-1802).\nProprio al suo ingresso in Milano incontr\u00f2 Martial Daru (1774-1827), fratello di Pierre, che aveva gi\u00e0 conosciuto a Parigi. Ispettore del ministero della Guerra, uomo \u00abal di sotto della mediocrit\u00e0 ma buono e allegro\u00bb, questi ospit\u00f2 subito Stendhal nella prestigiosa casa d'Adda, poi lo sistem\u00f2 in una stanza di palazzo Bovara, allora sede dell'amministrazione militare francese diretta da Claude-Louis P\u00e9tiet (1749-1806), dove lavor\u00f2 nell'ufficio del commissario Louis Joinville (1773-1849) e da dove venne introdotto nei salotti che contano, luogo di conversazioni galanti e di occasioni per stabilire relazioni amorose.\nMa Henri era orgoglioso e timido, e perci\u00f2 nelle sale sfavillanti di donne belle ed eleganti e uomini esperti e disinvolti quel diciassettenne inibito si comportava goffamente e per reazione esagerava al contrario: si batt\u00e9 a duello con Alexandre P\u00e9tiet (1782-1835), il figlio del ministro, ricevendone una lieve ferita al piede, poich\u00e9 geloso d'una certa signora Martin, e minacci\u00f2 di sfida anche il suo capo-ufficio Joinville per motivi non chiariti. Forse geloso dell'amante che lo stesso Joinville gli aveva presentato, quell'Angela Pietragrua nata Borrone (1777-...) che pure sarebbe stato facilissimo conquistare, della quale s'innamor\u00f2 perdutamente senza per\u00f2 dichiararsi per dieci anni. Cos\u00ec avvenne che Henri perdette la propria \u00abinnocenza\u00bb in una casa di piacere, nel maggio del 1801, ricavandone oltre tutto una malattia venerea.\nLa Pietragrua, figlia di commercianti di stoffe che si arricchirono divenendo fornitori dell'esercito francese, e sorella di Giuseppina Borroni, un soprano famoso, era per Stendhal una \u00absublime sibilla, terribile nella sua bellezza folgorante e soprannaturale\u00bb e dispotica, capricciosa, istintiva, sar\u00e0 ben rappresentata nel personaggio di Sanseverina ne \"La Certosa di Parma\".\nFu il Daru a raccomandare Stendhal, facendogli ottenere subito il grado di sottotenente di un reparto di cavalleria nel settembre del 1800 e poi, il 23 ottobre, nel VI Reggimento dragoni, che egli raggiunse a Bagnolo, presso Brescia, il 22 novembre. Il 12 gennaio partecip\u00f2 a Castelfranco Veneto allo scontro tra le forze del generale Michaud (1751-1835), comandante della III Divisione Cisalpina, e la retroguardia austriaca, che fu volta in fuga: il generale menzioner\u00e0 anni dopo il suo \u00abcoraggio e la sua intrepidezza\u00bb. Firmato l'armistizio il 16 gennaio 1801, il 1\u00ba febbraio Stendhal lasci\u00f2 il reggimento per assumere la veste di aiutante di campo di Michaud.\nLa vita di aiutante di campo, almeno in tempo di pace, era piacevole: in primavera Henri, che dal 18 aprile aveva iniziato a tenere un diario, il suo \"Journal\", soggiorn\u00f2 a Bergamo, in estate a Brescia, avendo tutto il tempo per studiare l'italiano e il clarinetto, progettare commedie e andare a teatro. Ma dur\u00f2 poco: per avere l'onore di essere aiutante di un generale bisogna aver combattuto due campagne militari e cos\u00ec, reclamato dal suo reggimento, Stendhal dovette raggiungere il VI Dragoni in Piemonte, seguendolo nei suoi spostamenti in piccole citt\u00e0, Bra, Saluzzo, Savigliano, con i disagi delle manovre e il disgusto delle \"corv\u00e9es\". Era troppo per Stendhal, che a dicembre ottenne un congedo e torn\u00f2 a Grenoble.\nIl ritorno in Francia (1802-1806).\nRitornato brevemente a vivere nella sua casa natale, Henri trov\u00f2 nella sorella Pauline un'amica e una confidente. Del resto anche questa figlia del secolo, che amava leggere Ossian e Shakespeare, si sentiva oppressa dall'aridit\u00e0 paterna e, diversamente dal fratello e come tante ragazze nella sua condizione, cercher\u00e0 solo nel matrimonio l'evasione da una condizione infelice: \u00absposatasi con un uomo sciocco e docile\u00bb, riuscir\u00e0 con gli anni a essere se stessa.\nDa parte sua, a Grenoble Henri trov\u00f2 in Victorine Mounier (1783-1822) un nuovo, tipico suo amore di fantasia: ascoltatala suonare Haydn al pianoforte, se ne innamor\u00f2 senza forse nemmeno mai parlarle e, una volta che i Mounier si trasferirono a Rennes, per due anni scriver\u00e0 di s\u00e9 al fratello di Victorine sperando che lei, leggendo le sue lettere, s'innamorasse a sua volta.\nIl 15 aprile 1802 Henri era gi\u00e0 a Parigi (in questo periodo abit\u00f2 in rue d'Angivilliers), mantenuto con una pensione mensile di circa 200 franchi dal padre, il quale sperava che il figlio lasciasse la vita militare per una professione \u00abseria e rispettabile\u00bb. In effetti Stendhal lasci\u00f2 l'esercito in luglio, ma non si cur\u00f2 di trovarsi un lavoro: preferiva studiare l'inglese, andare a teatro, prendere appunti e citare le sue letture sul diario. A Parigi, inoltre, frequent\u00f2 Magdaleine Paul, di quarantaquattro anni, sposata a un lontano cugino, Jean-Baptiste Rebuffel (1738-1804), e la figlia quattordicenne Ad\u00e8le (1788-1861): corteggi\u00f2 la figlia, ma fin\u00ec a letto con la madre. Sconcertando Henri, entrambe provarono un'aperta soddisfazione alla morte di Jean-Baptiste, che del resto aveva una manifesta relazione con una sua socia in affari. Ad\u00e8le sposer\u00e0 nel 1808 proprio quell'Alexandre P\u00e9tiet che a Milano si era battuto a duello con Stendhal.\nHenri era ancora repubblicano e il suo eroe non era Bonaparte, alla cui incoronazione assistette con sarcasmo e disgusto, ma il generale Moreau, fatto processare da Napoleone, in favore del quale scrisse un \"pamphlet\". Lesse Alfieri e in Amleto vide un nemico dei tiranni, assistette con commozione al \"Philinte de Moli\u00e8re\" di Fabre d'\u00c9glantine e si entusiasm\u00f2 per l'\"Id\u00e9ologie\" di Destutt de Tracy. Credeva che la verit\u00e0 potesse unire gli uomini, che con la sola purezza del cuore e con l'ispirazione del genio si potessero comunicare idee folgoranti. Poi si convinse che scrivere \u00e8 riflessione faticosa, lavor\u00eco continuo, indagine lenta e sistematica, e lesse e analizz\u00f2 nel suo \"Journal litt\u00e9raire\" Besenval, Brissot, Cabanis, Chamfort, Chateaubriand, Duclos, Helv\u00e9tius, Hobbes, Pinel, Retz, Say, Saint-Simon, Adam Smith, Madame de Sta\u00ebl, Vauvenargues.\nInizi\u00f2 i primi tentativi letterari e, da appassionato di teatro, tra il 1803 e l'estate del 1804 scrisse due testi in versi, \"Les deux hommes\", commedia illuminista dove egli contrappose l'educazione mondana all'educazione secondo ragione, e \"Letellier\", nome del gesuita confessore di Luigi XIV, una satira dell'ipocrisia. Cattivo verseggiatore, Stendhal le lasci\u00f2 incompiute. Mise insieme anche un \"Cat\u00e9chisme d'un rou\u00e9\", una serie di definizioni e ritratti di donne tratti dalla letteratura libertina del secolo precedente: l'iniziativa rientrava nel suo eterno progetto d'essere un seduttore e di trionfare sulla timidezza che lo attanagliava, di soddisfare la propria vanit\u00e0 e il suo amore dell'amore. Inoltre, Henri sapeva di essere brutto: i suoi lineamenti erano grossolani, il collo s'infossava sulle spalle, era grasso, presto perse i capelli e mascher\u00f2 la calvizie con un parrucchino, e bench\u00e9 non fosse basso, appariva tozzo, con la sua vita larga e le gambe corte e sottili. E allora cur\u00f2 il suo aspetto con ossessivo puntiglio e s'indebit\u00f2 con il sarto. L'eleganza doveva mascherare la bruttezza, come il cinismo del \"dandy\" doveva coprire la sensibilit\u00e0 del romantico.\nPer stare pi\u00f9 a suo agio sulla scena della societ\u00e0 e per amore del teatro, Henri prese lezioni di recitazione. Il 21 agosto 1804 s'iscrisse insieme con Martial Daru alla scuola di Jean Mauduit, detto La Rive (1747-1827), vecchio e ormai \"d\u00e9mod\u00e9\" attore tragico, poi a quella del pi\u00f9 economico Jean-Henri Gourgaud, detto Dugazon (1746-1809), travolgente attore comico ammiratissimo da Stendhal. Qui conobbe l'aspirante attrice M\u00e9lanie Guilbert, o Mademoiselle Louason (1780-1828), se ne innamor\u00f2 e fu ricambiato.\nM\u00e9lanie, divorziata da un diplomatico prussiano, era venuta a Parigi da Caen per partorire una bambina, Henriette, frutto di una relazione occasionale. Con poche risorse, voleva essere attrice per vivere ed essere indipendente: era bella, bionda, con due occhi blu ora severi, ora teneri, \u00abpieni di quella malinconia immensa e ferita che per Stendhal \u00e8 il segno dell'anima e il richiamo dell'amore\u00bb. Decisero di vivere insieme e poich\u00e9 M\u00e9lanie aveva ottenuto una scrittura a Marsiglia, l'8 maggio 1805 Stendhal l'accompagn\u00f2 fino a Lione; poi and\u00f2 a Grenoble per convincere il padre, suggerendo velatamente che Henriette potesse essere figlia propria, a finanziargli il suo progetto di aprire una banca a Marsiglia. Non ottenendo nulla, ripieg\u00f2 su un impiego presso Charles Meunier, un esportatore marsigliese di prodotti di drogheria. Per quasi un anno Henri e M\u00e9lanie vissero come marito e moglie; poi il teatro fall\u00ec e il 1\u00ba marzo 1806 M\u00e9lanie torn\u00f2 a Parigi in cerca di nuove scritture: con la lontananza la passione svan\u00ec.\nMentre finiva l'amore per M\u00e9lanie e rimanevano miseri i guadagni da droghiere, la Francia era divenuta il paese pi\u00f9 potente d'Europa e Napoleone aveva bisogno, oltre che d'un esercito invincibile, anche di una corte e di una burocrazia adeguata alle sue mire di dominio europeo. Per questo cre\u00f2, nel 1803, la figura dell'\u00abuditore\u00bb, che sembrava fatta apposta per Henri: si trattava di giovani che facevano un tirocinio nell'amministrazione pubblica e frequentavano la corte e i salotti che contavano, dove si faceva mostra di belle maniere e si discuteva di politica. Un po' cortigiani e un po' burocrati, acquisivano cos\u00ec la cultura politica e il senso del nuovo Stato imperiale.\nStendhal era entusiasta, e il 31 maggio torn\u00f2 a Grenoble, dove la famiglia si attiv\u00f2 presso i Daru, che in verit\u00e0 erano rimasti delusi del comportamento passato di Henri. Quindi il 10 luglio si stabil\u00ec a Parigi, il 3 agosto entr\u00f2 nella massoneria, introdotto da suo cugino Martial Daru, nella Loggia parigina \"Sainte-Caroline\", e riprese le relazioni con i cugini, finch\u00e9 Martial Daru cedette e lo prese con s\u00e9: il 16 ottobre 1806, due giorni dopo la battaglia di Jena, partivano per la Germania, al seguito della \"Grande Arm\u00e9e\" impegnata in una nuova campagna di guerra.\nAl servizio dell'Imperatore (1806-1814).\nIl 27 ottobre Stendhal vide Napoleone entrare vincitore a Berlino, dove Martial Daru lo nomin\u00f2 collaboratore dei commissari di guerra, e il 3 novembre si trasferirono entrambi a Brunswick, la capitale dell'ex-ducato annesso al regno di Vestfalia di Girolamo Bonaparte, di cui Daru era intendente. Stendhal divenne commissario di guerra: con una paga di 200 franchi al mese e due segretari al suo servizio, si occupava di approvvigionamenti, di logistica, di sanit\u00e0, della riscossione delle imposte; redigeva rapporti, rendiconti, eseguiva controlli e scriveva un'infinit\u00e0 di lettere d'ufficio. Ma c'era anche il tempo dello svago: prese in prestito libri della biblioteca di Wolfenb\u00fcttel, dalla quale ne dovette far requisire 400 per conto della Biblioth\u00e8que imperiale di Parigi, andava a caccia, frequentava la vecchia corte, viaggiava. E fu in questo periodo che scopr\u00ec Mozart.\nMa naturalmente al centro del suo interesse vi erano anche le donne. Nell'aprile del 1807 Stendhal s'innamor\u00f2 di Wilhelmine von Griesheim, figlia di un generale: era gi\u00e0 fidanzata, ma Henri le dichiar\u00f2 egualmente il suo amore; lei sembrava esitare, ma alla fine nulla successe e del resto i Griesheim, oppositori del nuovo regime, furono mandati in esilio alla fine dell'anno da re Girolamo.\nCon la partenza di Martial da Brunswick all'inizio del 1808, l'altro cugino Pierre Daru, che era intendente generale dell'Impero, promosse Henri intendente dei possedimenti imperiali del dipartimento dell'Ocker. Cercava di mantenere, nel disbrigo delle sue funzioni, un tono di disinvolta leggerezza: \u00abamministro come vado a caccia, per il piacere del successo\u00bb, scrisse a maggio nel suo \"Journal\", e ancor pi\u00f9 disinvolta era l'amministrazione delle sue finanze, tanto da dover pi\u00f9 volte chiedere denaro al padre. Cominci\u00f2 a non poterne pi\u00f9 di Brunswick e finalmente l'11 novembre venne richiamato a Parigi, dove trov\u00f2 la sorella Pauline sposata (dal 25 maggio) con Fran\u00e7ois P\u00e9rier-Lagrange, imprenditore di tessuti per vele, ma infelice nel suo matrimonio di \u00abconvenienza\u00bb: i due fratelli si allontaneranno, sostituendo alla complicit\u00e0 un rapporto corretto ma superficiale.\nAnno nuovo e nuova campagna di guerra: il 28 marzo 1809 Stendhal ricevette l'ordine di riunirsi a Strasburgo con i commissari di guerra al seguito della \"Grande Arm\u00e9e\", che avanzava contro il vecchio Impero austriaco. Impegnato nel caotico disordine delle retrovie a portare dispacci nel fango e nella polvere, non vide nemmeno le battaglie di Essling e di Wagram, ma assistette allo scontro di Ebersberg, dove di fronte alle tragedie di quelle scene sanguinose pot\u00e9 mantenere tanto un'ammirevole freddezza quanto essere scosso fino all'orrore.\nIl 13 maggio entr\u00f2 a Vienna, con la stessa emozione con la quale era entrato a Milano. \u00abLavoro giorno e notte, e il resto del tempo cavallo, ragazze e musica\u00bb, scrisse sul \"Journal\": la musica era naturalmente quella del \u00abdivino Mozart\u00bb, che Henri poneva alla pari di Cimarosa, ma anche quella di Haydn, che mor\u00ec alla fine del mese (il 15 giugno Stendhal assistette al \"Requiem\" in suo onore). Ma a Vienna aleggiava \u00abodore di femmina\u00bb, e Stendhal si trov\u00f2 un'amante in Babet Rothe, un'attrice e cantante che egli possedette in un padiglione abbandonato del Prater e per la quale per poco non si batt\u00e9 a duello con un maggiore d'artiglieria, Jean-Baptiste Raindre (1779-1858). In ottobre venne a stabilirsi a Vienna, per un mese, Alexandrine Daru (1783-1815), moglie del suo protettore Pierre, che l'affid\u00f2 a Henri perch\u00e9 le facesse da guida nella grande citt\u00e0: nacque in Stendhal, per quella donna giovane ma gi\u00e0 madre di cinque figli, un amore muto - o un'attrazione - che a volte gli sembrava ricambiato, ma che egli non riusc\u00ec e non pot\u00e9 esprimere nel timore dell'equivoco o di osare troppo. \u00c8 la condizione vissuta da Julien Sorel, il protagonista de \"Il rosso e il nero\", durante i suoi primi rapporti con Madame de R\u00eanal.\nFinita la campagna d'Austria, il 20 gennaio 1810 Stendhal torn\u00f2 a Parigi, dove il 1\u00ba agosto ricevette la sospirata nomina a uditore. Poich\u00e9 anche nell'Impero le cariche si ottenevano in base al censo, il padre Ch\u00e9rubin dovette assicurare al figlio una rendita annua di 6.000 franchi. Il 22 agosto Henri venne nominato Ispettore del Mobilio e degli Edifici della Corona, carica che gli assicurava uno stipendio di 6.000 franchi annui che, uniti ai 2.000 franchi di uditore e ai 900 garantiti dalla sua funzione di commissario di guerra, facevano 8.900 franchi, poco per le spese a cui era abituato e che aumentavano a motivo delle esigenze imposte dalle sue cariche: quell'anno Henri accumul\u00f2 debiti per 12.500 franchi, che saliranno a 36.000 nel 1815.\nLa sua amante del momento era Ang\u00e9line Bereyter (1786-1841), cantante d'operetta, che Henri chiamava all'italiana \"angioletto\", una donna sempre disponibile che si fece mantenere da Stendhal fino al 1814 senza avanzare mai troppe pretese. Andava ogni sera a casa di Henri ma, non sollecitando la sua fantasia, non sar\u00e0 mai amata: l'amore platonico restava riservato alla Daru. Il 31 maggio 1811 decise di rischiare e, sotto un pioppo del giardino di lei, le si dichiar\u00f2. Per fuggire alla sconfitta del rifiuto di lei, il 29 agosto, con il permesso di Pierre Daru che aveva apprezzato il suo lavoro, Stendhal pot\u00e9 prendersi una vacanza, lasciarsi alle spalle i suoi ultimi dieci anni e ritornare sui propri passi, riconoscendo se stesso nel proprio passato: naturalmente la sua meta fu l'Italia.\nIl 7 settembre giunse a Milano e gi\u00e0 la sera stessa and\u00f2 alla Scala. Il giorno dopo si present\u00f2 dalla Pietragrua, deciso a farla sua. Bandita la timidezza, il 12 settembre si dichiar\u00f2 e in risposta ricevette la domanda: \u00abPerch\u00e9 non me lo diceste allora?\u00bb. Ottenuta la sospirata vittoria, Stendhal pot\u00e9 continuare il suo viaggio italiano, nel quale si spinse fino a Pompei. Cerc\u00f2 di capire e amare la pittura, per la quale non aveva la stessa facilit\u00e0 provata per la musica. A Firenze scopr\u00ec di avere un proprio gusto - forse discutibile - ma ci\u00f2 che gli importava era vedere e amare ci\u00f2 che guardava. Si ferm\u00f2 a Roma dal 30 settembre al 3 ottobre, dove Martial Daru gli present\u00f2 Canova e dove fu emozionato dal canto degli uccelli sulle rovine antiche, poi fu a Napoli, a Pompei, e risal\u00ec ancora a Roma fino, il 17 ottobre, ad Ancona, per incontrare una certa Livia conosciuta a Brunswick. Il 22 ottobre Stendhal faceva ritorno a Milano, con l'idea di scrivere una storia della pittura, soprattutto al fine di comprendere meglio quell'arte: si procur\u00f2 allora le \"Vite\" del Vasari, la \"Storia pittorica\" del Lanzi, il saggio, appena uscito, di Giuseppe Bossi sul \"Cenacolo\" di Leonardo. Ma era tempo di tornare in patria e il 13 novembre Stendhal lasci\u00f2 Milano.\nA Parigi, distaccato negli uffici della sezione di Guerra, mentre dava inizio alla sua \"Histoire de la peinture\", attingendo a piene mani al Lanzi, e a una \"Vita di Cimarosa\" sopra un dizionario dei musicisti, riprese abitudini e ambizioni: brig\u00f2 per ottenere una nomina a barone e, poich\u00e9 partecipare a una campagna di guerra procurava avanzamenti di carriera, chiese di partire per la Russia. Il 23 luglio 1812, quando gi\u00e0 la \"Grande Arm\u00e9e\" avanzava nelle steppe russe, Stendhal part\u00ec da Parigi e il 14 agosto raggiunse il Quartier generale francese a Bojarinkova, presso Krasnyj. Il 9 settembre assistette alla battaglia della Moscova e il 14 era a Mosca.\nQui vide l'avanzare dell'incendio, i saccheggi, il disordine, le miserie di uomini che fino al giorno prima costituivano l'esercito pi\u00f9 potente del mondo e il crollo del mito dell'invincibilit\u00e0 di Napoleone, che egli pot\u00e9 osservare al Cremlino, e dei suoi generali, tormentati dalla dissenteria. Henri, a quanto racconta, mantenne il controllo di se stesso, pur nel freddo, nella fame e nella stanchezza. Il 15 ottobre Stendhal venne nominato direttore generale degli approvvigionamenti di Smolensk, dove l'esercito doveva sostare durante la ritirata. Nel viaggio, la sua scorta composta di un centinaio di soldati venne assalita dai cosacchi ma si difese, e tuttavia lui perse il manoscritto dell'\"Histoire de la peinture\". Il 2 novembre era a Smolensk, poi, sempre anticipando i resti dell'\"Arm\u00e9e\" in ritirata, prosegu\u00ec la sua missione a Or\u0161a, a B\u00f3br, a Tolo\u010din: super\u00f2 la Beresina il 27 novembre, un giorno prima che i suoi ponti venissero distrutti dai russi. Il 4 dicembre rischi\u00f2 la vita in un assalto di cosacchi a \u041c\u043elode\u010dno, il 7 era a Vilna e il 14 fu finalmente in salvo a K\u00f6nigsberg. Naturalmente, nella citt\u00e0 prussiana, non si perse la recita della \"Clemenza di Tito\". Poi, con calma, attravers\u00f2 la Germania e il 31 gennaio 1813 si ritrov\u00f2 a Parigi.\nA ricompensa dei suoi servigi sperava di ottenere una promozione con un incarico di prestigio, del tipo di una prefettura, ma invano. Cos\u00ec, dal 25 aprile, fu nuovamente al seguito dell'esercito che ora affrontava la coalizione russo-prussiana: annoter\u00e0 di \u00abessere annoiato e disgustato di tutto; l'Imperatore mi sembrava pazzo\u00bb. All'armistizio seguito alle battaglie di L\u00fctzen e di Bautzen venne nominato intendente a \u017baga\u0144, dove si ammal\u00f2 il 6 luglio e, in pericolo di vita, fu Rimandato a Dresda febbricitante, dove ottenne una licenza per curarsi a Parigi e da qui part\u00ec ancora per l'Italia: Milano, il lago di Como, Venezia e naturalmente la musica della Scala e Angela Pietragrua (riprese anche da capo l'\"Histoire de la peinture\").\nLa stella di Napoleone, sconfitto a Lipsia, volgeva al tramonto. Gli austriaci avanzavano in Italia e Stendhal, tornato a Parigi, a dicembre si vide affidato il compito di affiancare il conte Jean de Saint-Vallier (1756-1824) nella difesa del Delfinato, la sua regione. Chamb\u00e9ry venne perduta e riconquistata, ma non era quello un fronte di guerra importante. La coalizione antinapoleonica puntava su Parigi, e il 14 marzo 1814 Stendhal vi si diresse: a Thuellin, sul caminetto d'una locanda, incise la sigla \u00abMTF\u00bb, come dire \u00abMane Fares Thecel\u00bb, ma anche \"Je m'en fous de tout\". Il 29 marzo vide l'ultima resistenza francese a Montmartre e tent\u00f2 di nascondere per salvarli alcuni quadri del Louvre, poi vide l'ingresso a Parigi degli alleati e, con loro, dei Borboni.\nCon il restaurato regime monarchico, essendo i Daru momentaneamente in disgrazia, gli occorreva trovare nuovi protettori per salvare titoli e posizione, e allora Stendhal si rivolse a Jacques-Claude Beugnot (1761-1835), il ministro degli interni del governo provvisorio, che lo raccomand\u00f2 a Talleyrand. Non avendo ottenuti risultati, cerc\u00f2 un diversivo, immergendosi nei suoi interessi, e in un mese scrisse le \"Lettres \u00e9crites de Vienne en Autriche sur le c\u00e9l\u00e8bre compositeur J. Haydn, suivies d'une vie de Mozart, et de consid\u00e9rations sur M\u00e9tastase et l'\u00e9tat pr\u00e9sent de la musique en France et en Italie\", un semplice adattamento e traduzione de \"Le Haydine\" di Giuseppe Carpani, pubblicato due anni prima. Le firm\u00f2 \u00abLouis-Alexandre-C\u00e9sar Bombet\u00bb, che rappresentava insieme un'allusione al nuovo regnante, allo zar e a Bonaparte. Sent\u00ec che compromettersi con il nuovo regime sarebbe stata una ferita insopportabile per il proprio ego: meglio lasciare tutto e tornare l\u00e0 dove la sua vera vita era cominciata, al suo eterno punto di partenza. Il 20 luglio Stendhal lasci\u00f2 Parigi e il 10 agosto era ancora una volta a Milano.\n\u00abHenri Beyle, milanese\u00bb (1814-1821).\nIn realt\u00e0 i francesi non erano pi\u00f9 ben visti a Milano: in aprile Giuseppe Prina, l'ex ministro del governo di Eugenio di Beauharnais, era stato linciato da una folla sobillata dall'aristocrazia milanese, desiderosa di ingraziarsi i nuovi padroni e di farsi diminuire le tasse. Anche i rapporti con Angela Pietragrua, mai facili, si deteriorarono e lei arriv\u00f2 al punto di minacciare di denunciarlo alla polizia. Avuta la prova, da una cameriera infedele della Pietragrua, dei suoi numerosi amanti, nel dicembre del 1815 la relazione fin\u00ec bruscamente, lasciandogli una scia di depressione dalla quale cerc\u00f2 di uscire ripiegando nella scrittura.\nRipresi i suoi appunti e mantenuti i contatti con l'amico Crozet, che faceva l'ingegnere a Plancy ma si assumeva anche la funzione di suo agente letterario, per un anno Henri lavor\u00f2 alla sua \"Histoire de la peinture\", che termin\u00f2 nel febbraio del 1817 a Napoli, non andando volontariamente oltre la trattazione della scuola fiorentina. Il libro apparve il 2 agosto, a firma di M.B.A.A. - \"Monsieur Beyle Ancien Auditeur\" - per i tipi dell'editore parigino Didot. Il mese dopo, il 13 settembre, usciva anche \"Rome, Florence et Naples, en 1817\", sotto il \"nom de plume\" di \u00abMonsieur de Stendhal, Officier de Cavalerie\u00bb. Nel frattempo per\u00f2, con il nome di Louis-Alexandre-C\u00e9sar Bombet, uscirono le \"Lettres \u00e9crites de Vienne en Autriche sur le c\u00e9l\u00e8bre compositeur J. Haydn, suivies d'une Vie et de consid\u00e9rations sur M\u00e9tastase et l'\u00e9tat pr\u00e9sent de la musique en France et en Italie\" (1815), subito accusato di plagio dal musicologo italiano Giuseppe Carpani e difeso dal Crozet, improvvisatosi fratello di Bombet.\nDurante un breve viaggio tra aprile e giugno a Grenoble, fatto per questioni economiche legate alla famiglia (tra l'altro Pauline era rimasta vedova e povera, e Z\u00e9na\u00efde, l'altra sorella, si era sposata portando con s\u00e9 una grande dote), ci fu un'insurrezione e il padre, divenuto sindaco, nonostante non mancasse di reagire con dura repressione, venne accusato di debolezza. Stendhal, sempre pieno di debiti e in rotta con lui, lasci\u00f2 il paese natale deciso a \u00abdiventare\u00bb italiano.\nTornato a Milano, un giovane avvocato piemontese, Carlo Guasco, lo present\u00f2 nel luglio del 1816 a Ludovico di Breme, che lo introdusse nel circolo degli intellettuali romantici e, in varia misura, liberali, che si intorno a lui si raccoglievano, il Pellico, il Berchet, Pietro Borsieri, oltre a lord Henry Brougham (1778-1868), che gli fece conoscere la \"Edinburg Review\", una delle riviste britanniche la cui modernit\u00e0 e indipendenza di giudizio erano sconosciute nel resto dell'Europa, attraverso la quale conobbe alcune delle opere di Byron. Conobbe in ottobre lo stesso celebre poeta, un \"dandy\" circondato da un'aura di scandalo, espressione vivente, per Stendhal, del Romanticismo: fu un incontro piacevole, durante il quale Byron si mostr\u00f2 molto interessato alle avventure \u00abnapoleoniche\u00bb di Stendhal.\nLa \"vita di Napoleone\".\nNel 1817-1818 lavor\u00f2 alacremente a una \"Vita di Napoleone\". L'autore non pubblic\u00f2 mai il testo, non solo per comprensibili motivi di prudenza politica nel momento della Restaurazione, ma anche perch\u00e9 non fu mai rifinita, al punto da apparire pi\u00f9 come una serie di appunti, anzich\u00e9 un'opera completa.\nEra stata scritta soprattutto in risposta alle critiche avanzate da Madame de Sta\u00ebl, nel suo \"Riflessioni sulla Rivoluzione francese\", ma Stendhal, che pure riteneva Napoleone superiore persino a Cesare, non esit\u00f2 a sollevare nei confronti di Napoleone critiche addirittura di senso opposto.\nIl quadro che ne usc\u00ec era completamente diverso da quello atteso. Stendhal fa dei protagonisti dei suoi romanzi dei ferventi bonapartisti: lo sono sia Julien Sorel che Fabrizio del Dongo. Ma in contrapposizione all'accusa corrente durante la restaurazione di un Napoleone \"despota sanguinario\" responsabile delle guerre del primo quindicennio del secolo XIX, Stendhal non compose un'apologia, ma elabor\u00f2 uno studio condotto con rigore storico. Se mosse grandi rimproveri all'imperatore, furono di segno opposto: di non aver colto l'occasione di cambiare il mondo e di aver agito, a volte, senza il coraggio di osare, e di essere pi\u00f9 attaccato alla vanit\u00e0 che alla gloria.\nL'edizione del testo, insieme con quella di un'opera sullo stesso soggetto, di vent'anni posteriore fu curata da un amico di Stendhal: Romain Colomb in una versione con molti \"troncamenti\" e omissioni e solo in tempi molto successivi furono recuperati da una \"edizione critica\".\nL'incontro con \"M\u00e9tilde\".\nIl 1818 fu anche l'anno dell'incontro con Metilde Viscontini Dembowski, da lui chiamata \"M\u00e9tilde\", della quale fu infelicemente innamorato. Metilde, separata da un marito violento, il generale polacco Jan Dembowski, non gli riserv\u00f2 altro che la propria amicizia: aveva forse un altro amante, ma soprattutto pensava ai propri due figli, affidati all'ex-marito. Stendhal la segu\u00ec pi\u00f9 volte di nascosto nei suoi spostamenti fuori Milano: a Desio, il 14 aprile del 1819, il 5 giugno a Volterra, dove lei era in visita ai suoi figli. A luglio Stendhal era a Bologna, aspettando invano una sua lettera, quando ricevette la notizia della morte del padre, avvenuta il 10 giugno. Non ne fu addolorato e in agosto torn\u00f2 a Grenoble sognando per un momento di ereditare improbabili ricchezze, ma i debiti e le ipoteche accumulate da Ch\u00e9rubin Beyle costrinsero Henry e le sorelle a vendere gran parte delle propriet\u00e0.\nIl 22 ottobre Stendhal ritorn\u00f2 a Milano, trovando una Metilde che, incollerita per la sua assiduit\u00e0 e le sue dichiarazioni d'amore, gli impose di diradare le sue visite. Egli capiva che il suo amore \u00abviveva solo di immaginazione\u00bb, ma non poteva fare a meno di cercarla, e a dicembre venne letteralmente messo alla porta. Passava sotto la sua casa, guardava le sue finestre sperando di vederla: in una notte del maggio del 1820 la intravide in casa con il conte Pecchio e si rose di gelosia.\nAveva intanto iniziato a scrivere il \"De l'Amour\", un vecchio progetto che ora era anche un modo per mettere a nudo il suo cuore, giustificare le proprie sconfitte e il proprio comportamento nelle vicende dell'\"eros\", oltre che una sorta di \"ars amandi\" del Romanticismo. L'amore \u00e8 desiderio, e il desiderio ha per oggetto la bellezza: cos\u00ec l'amante \u00e8 anche artista, e si ama e si apprezza il bello guardandolo a distanza, come un quadro, un paesaggio e anche una donna amata. E poich\u00e9 il desiderio si nutre di immaginazione, che \u00e8 una presa di distanza dalla realt\u00e0, l'avventura con Metilde divent\u00f2 nella fantasia di Stendhal, da una passione non ricambiata, quale realmente fu, un amore che Metilde non pot\u00e9 ricambiare perch\u00e9 ella amava troppo Stendhal.\nPer la pubblicazione del libro si rivolse all'amico parigino Adolphe de Mareste (1784-1867), al quale annunci\u00f2 il 1\u00ba aprile del 1821 di aver deciso di lasciare Milano per raggiungere la Francia. Aveva assistito allo sviluppo della Carboneria, alla quale anche Metilde aderiva, ma aveva rifiutato di farne parte, pur condividendone i progetti politici. Sapeva che gli austriaci avrebbero facilmente soffocato il movimento e imposto alla Lombardia un regime pi\u00f9 repressivo del vigente dispotismo illuminato. Nel suo giudizio, la Milano spensierata delle serate musicali alla Scala, amante del buon vivere, illuminista e scettica, si stava mutando in una citt\u00e0 della Restaurazione, cospirativa e controllata dalla polizia politica: \u00absenza i torbidi e la carboneria non sarei mai rientrato in Francia\u00bb, scriver\u00e0 anni dopo. Il 7 giugno fece visita per l'ultima volta a Metilde e il 21 giugno raggiunse Parigi.\nLa notoriet\u00e0 (1821-1826).\nA Parigi pass\u00f2 mesi d'inerte depressione, dalla quale neanche gli amori mercenari riuscivano a scuoterlo, tutto preso dal ricordo di Metilde. Una sera gli amici Mareste (1784-1867), capo ufficio della prefettura di Polizia, uomo \u00abarido e avaro\u00bb, l'industriale Lolot (1781-1845), \u00abbello e senz'alcun ingegno\u00bb e l'ufficiale Poitevin, \u00abstupido ma con uno stile perfetto\u00bb, lo condussero in un bordello dove esordiva la bellissima Alexandrine, prostituta destinata ad amori di alto bordo, straordinariamente somigliante alla \"Venere d'Urbino\" dipinta da Tiziano. Stendhal fece \u00abcilecca in pieno, \"fiasco\" completo\u00bb, tra le lunghe e deliziate risate dei compagni d'avventura: \u00abio ero stupito e niente altro. Non so perch\u00e9 l'idea di M\u00e9tilde si era impadronito di me mentre entravo in quella camera\u00bb. Si rifece brillantemente a Londra con miss Appleby, una prostituta d'infimo ordine, ristabilendo agli occhi degli amici la sua indiscutibile virilit\u00e0.\nAlla fine dell'anno Stendhal riacquist\u00f2 la serenit\u00e0 necessaria per riprendere e portare a compimento il \"De l'amour\". L'editore Pierre Mongie si accollava le spese contando di rifarsi sulle vendite, ma l'opera, uscita anonima il 17 agosto 1822 in due eleganti volumetti, vendette in tutto una quarantina di esemplari. In compenso, ebbe lodi dalla critica: il \"Journal de Paris\" ne lod\u00f2 la franchezza, la sapiente negligenza dello stile e l'umorismo, e a Londra il \"New Monthly Magazine\", riconoscendo in Stendhal l'autore di quell'opera \u00absingolare e bizzarra\u00bb, gli suggeriva di scrivere un romanzo.\nRiprese a frequentare qualche salotto parigino: la domenica, quelli aristocratici, ma aperti alla politica liberale, dei La Fayette (1757-1834) e degli Tracy (1754-1836); il mercoled\u00ec, quello del pittore Fran\u00e7ois G\u00e9rard (1770-1837), dove conobbe l'allievo di questi, il miniaturista Abraham Constantin (1785-1855), che a Roma divenne suo assiduo amico, Delacroix (1798-1863), Balzac (1799-1850), il poeta Pierre-Jean de B\u00e9ranger (1780-1857), \u00abammirevole e amabile\u00bb, cortigiano per necessit\u00e0 economiche e tuttavia spirito libero, il filosofo Cousin (1792-1867), l'ammirato polemista Paul-Louis Courier (1772-1825); il sabato si apriva il salotto di Joseph Lingay (1791-1851), giornalista prezzolato dal governo di Villi\u00e8le (1773-1854) perch\u00e9 compromettesse con i suoi \"dossiers\" gli avversari politici: qui Stendhal conobbe il giovane Prosper M\u00e9rim\u00e9e (1803-1870). C'era il salotto dello scienziato Georges Cuvier (1769-1832), sempre a caccia di cariche e di onori, e il marted\u00ec ricevevano i coniugi Jacques (1794-1854) e Marguerite Ancelot (1792-1875), un'intrigrante coppia di letterati: lei era amante del maresciallo Marmont (1774-1852), che mandava i suoi granatieri a teatro ad applaudire le opere del marito, e lasci\u00f2 nei suoi \"Salons de Paris\" un ritratto di Stendhal.\nStendhal fu anche assiduo della celebre cantante Giuditta Pasta, che si era trasferita a Parigi dal 1821. La sua fu solo ammirazione per l'artista che, in grado di passare dal registro di contralto a quello di soprano, affascinava lo scrittore per la sua capacit\u00e0 d'interpretazione drammatica, il timbro cupo e i suoni velati della voce. Inoltre, il suo salotto \u00abera il ritrovo di tutti i milanesi che venivano a Parigi\u00bb e Stendhal era \u00abentusiasta di sentir parlare milanese e respirando con tutti i sensi l'idea di M\u00e9tilde\u00bb. Ma un autentico circolo letterario Stendhal lo trov\u00f2 nella casa di rue Chabanais, dove ogni domenica mattina \u00c9tienne Del\u00e9cluze (1781-1863), ex-allievo di David passato alla letteratura e al giornalismo, riuniva i giovani, moderatamente liberali e monarchici del \"Le Globe\", romantici nell'arte e sostenitori del Guizot in politica. Qui Stendhal dava libero corso al suo spirito sarcastico e alla sua \u00abscandalosa\u00bb irriverenza - che egli appena frenava nei salotti \u00abbene\u00bb - e qui fece comprendere a Del\u00e9cluze il nucleo della sua poetica di scrittore, la necessit\u00e0 dell'\u00abimitazione \"immediata\" delle cose\u00bb, fondando \u00abla modernit\u00e0 e il realismo\u00bb.\nStendhal rese pubbliche le sue posizioni sull'estetica letteraria e musicale in alcune riviste inglesi alle quali aveva iniziato a collaborare nel 1822: sulla \"Paris Monthly Review\" aveva scritto in gennaio un articolo su Rossini cui seguirono l'anno dopo i due volumi di una \"Vie de Rossini\", che fu recensita con interesse e polemiche dalla stampa. Era un attacco al mondo musicale francese, presentato come vecchio e accademico, e una difesa del musicista italiano che tuttavia irrit\u00f2 lo stesso Rossini, presentato come un boh\u00e9mien, \u00abun improvvisatore pigro, facile, che copiava se stesso senza ritegno e senza ritegno si divertiva a comporre. Tutto il contrario di un artista, e quindi il vero artista, il vero romantico\u00bb.\nEssere moderni significa essere romantici, abbandonare le vecchie idee classiciste che in Francia avevano esaltato un Racine e svalutato uno Shakespeare. Questo scrisse Stendhal nel 1823 e nel 1825 sul \"New Monthly Magazine\": come in pittura David aveva superato la vecchia scuola barocca dominante dai tempi di Luigi XIV, ora \u00absiamo alla vigilia di una rivoluzione simile in poesia. Fino al giorno del successo noi, sostenitori del genere romantico, saremo sommersi d'improperi. Ma quel gran giorno alla fine arriver\u00e0, la giovent\u00f9 francese si risveglier\u00e0 e sar\u00e0 stupefatta, questa nobile giovent\u00f9, d'aver applaudito, per tanto tempo e tanto seriamente, cos\u00ec grandi stupidaggini\u00bb.\nAl \"Racine et Shakespeare\" segu\u00ec, alla fine del 1825, il \"Nouveau complot contre les industriels\", un \"pamphlet\" il cui titolo stesso \u00e8 ironico. Non c'\u00e8 nessun complotto contro gli industriali, sono i sansimoniani e gli altri esaltatori delle \u00abmagnifiche sorti e progressive\u00bb che attenderebbero le societ\u00e0 industrializzate a non comprendere - o a fingere di non capire - che la classe degli industriali non s'interessa del bene generale, ma del proprio: \u00abgli industriali sono innanzi tutto utili a se stessi, fanno buoni affari e hanno un'utilit\u00e0 nell'ordine dei beni materiali e della gestione economica e finanziaria\u00bb.\nStendhal si alien\u00f2 cos\u00ec le simpatie dei moderati liberali del \"Globe\" e torn\u00f2 con la fantasia ai suoi ricordi italiani. Decise di arricchire il suo libro del 1817, preparandone una nuova edizione grandemente rinnovata: il \"Rome, Naples et Florence\" usc\u00ec nelle librerie nel febbraio del 1827 pesantemente censurato dallo stesso editore Delaunay per timore della recente legge sulla stampa imposta dal reazionario regime di Carlo X. Il libro non ebbe successo: quell'Italia evocata da Stendhal appariva arcaica e anacronistica a Parigi.\nDal maggio del 1824 Stendhal aveva stabilito una relazione clandestina con la contessa Cl\u00e9mentine Beugnot (1788-1840), sposata con il generale Philibert Jean-Baptiste Curial (1774-1829) e madre di tre figli: donna passionale ed esigente, fu lei a fargli dimenticare Metilde - deceduta prematuramente il 1\u00ba maggio 1825 - e fu lei, \"Menti\", a comunicargli per lettera, il 15 settembre 1826, il suo abbandono, quando Stendhal viaggiava per l'Inghilterra con l'amico Sutton Sharpe (1797-1843), il suo mentore inglese. Stendhal stava gi\u00e0 lavorando al suo primo romanzo, \"Armance ou quelques sc\u00e8nes d'un salon de Paris en 1827\", che usc\u00ec anonimo a Parigi il 18 agosto 1827.\nIl romanziere (1827-1830).\nVi \u00e8 narrata la relazione tra Octave de Malivert, giovane brillante e taciturno, e Armance de Zohiloff. Octave \u00e8 impotente ma non intende rivelare questo suo segreto all'amata, e la loro vicenda finir\u00e0 in tragedia. \"Armance\", che riprende il tema dell'\"Olivier\", romanzo scritto nel 1822 dalla duchessa Claire de Duras (1777-1828), non pubblicato ma egualmente noto nei circoli intellettuali della capitale, non ebbe alcun successo, n\u00e9 di pubblico, n\u00e9 di critica.\nStendhal era partito per l'Italia senza aspettare le prime reazioni al suo romanzo: alla fine del luglio del 1827 era a Genova, poi per un mese a Napoli, Caserta e visit\u00f2 Ischia e Pompei, lasciando sulla parete del tempio di Iside un graffito, tuttora visibile, con il proprio nome. A ottobre fu a Roma, poi per due mesi a Firenze, dove frequent\u00f2 Vieusseux, il fondatore de \u00abL'Antologia\u00bb, nella quale cerc\u00f2 di far pubblicare un articolo contro Cousin, ma fu osteggiato da Tommaseo, conobbe Leopardi e ritrov\u00f2 Lamartine, allora primo segretario dell'ambasciata francese.\nDopo aver visitato a Venezia il poeta Pietro Buratti ed esser passato a Ferrara, il 10 gennaio del 1828 era a Milano, dove present\u00f2 richiesta alla polizia di un permesso di soggiorno di quindici giorni: permesso negato, con l'ingiunzione di lasciare immediatamente la citt\u00e0 quale persona indesiderata, in quanto nella sua \"Rome, Naples et Florence\" erano presenti espressioni ingiuriose contro il governo austriaco. Stendhal lasci\u00f2 Milano soltanto il 14 gennaio e il 29 gennaio era nuovamente a Parigi. Le autorit\u00e0 austriache si preoccuperanno, nel novembre del 1830, di sottoporre a censura tutte le sue pubblicazioni.\nDal soggiorno romano prese lo spunto di approfondire le sue impressioni sulla citt\u00e0 dei papi. Le \"Promenades dans Rome\" uscirono il 5 settembre 1829: in questa citt\u00e0 che al visitatore appariva stagnante, se non morta, Stendhal scopriva l'energia di un popolino superstizioso e cinico, ribelle e poltrone, orgoglioso e ignorante. Il libro ebbe successo e ottenne le lodi della stampa francese e dell'\"Antologia\" di Vieusseux.\nIl 1829 \u00e8 anche l'anno di una breve ma intensa passione per Alberthe de Rubempr\u00e9 (1804-1873), nata Boursault-Malherbe: separata dal marito, un vecchio finanziere dell'\"Ancien R\u00e9gime\", donna molto bella, appassionata di occultismo, era uno spirito forte e indipendente. Gi\u00e0 amante del pittore Delacroix, suo cugino, dopo la fine della relazione con Stendhal divenne amante degli amici Merim\u00e9e e Mareste. Quanto ad Henry, egli part\u00ec l'8 settembre per un lungo viaggio che lo vide in Spagna per rientrare in ottobre a Grenoble e poi a Marsiglia: qui, nella notte del 25 ottobre, ebbe l'idea del \"Rouge et Noir\", e con una prima, breve stesura del romanzo ritorn\u00f2 a Parigi.\nA Parigi Stendhal era divenuto un uomo di successo: la sua conversazione brillante fece scrivere a Lady Morgan (1776-1859) che essa \u00ab\u00e8 ancora pi\u00f9 arguta delle sue opere\u00bb, e l'amica Jules Gaulthier (1790-1853) gli scrisse che il suo romanticismo \u00e8 \u00abpuro, naturale, affascinante, divertente, ingenuo, interessante\u00bb. Certo, non la pensava cos\u00ec Victor Hugo, conosciuto nel 1830, che qualific\u00f2 Stendhal \u00abun uomo di spirito che era un idiota\u00bb e che non si rendeva conto \u00abche cosa significasse scrivere\u00bb.\nIl 27 gennaio 1830 Stendhal ricevette una dichiarazione d'amore: gliela fece un'italiana, la senese Giulia Rinieri de' Rocchi (1801-1881), di antica ma rovinata famiglia patrizia, che dal 1826 viveva a Parigi con il suo tutore, il commendatore Daniello Berlinghieri. Divennero amanti il 22 marzo: lei era pronta a sposare Stendhal, che il 6 novembre chiese al tutore la sua mano, ottenendo un netto rifiuto. Rimarranno amanti per tutta la vita, anche dopo il matrimonio di lei con il cugino Giulio Martini, sposato nel 1833.\nIn questa nuova condizione della sua vita sentimentale, Stendhal rielaborava il manoscritto de \"Il Rosso e il Nero\": l'8 aprile 1830 vendette all'editore Levavasseur, per 1.500 franchi, l'opera ancora incompiuta, che usc\u00ec il 13 novembre. Ne scriveva gli ultimi capitoli quando Parigi viveva le \u00abtre gloriose giornate\u00bb della rivoluzione di luglio, che videro la fine della Restaurazione: all'alba del 30 luglio, uscendo dalla casa di Giulia, Stendhal vide con gioia il tricolore sventolare nuovamente sull'H\u00f4tel de Ville. \"Le Rouge et le Noir\" fu un grande successo e divenne subito il romanzo alla moda in tutta la Francia, poich\u00e9 il suo protagonista, Julien Sorel, fu immediatamente compreso essere il simbolo della crisi politica, sociale e morale percorsa da tutta la nazione negli ultimi venti anni.\nCon l'avvento del nuovo governo orl\u00e9anista, cominciava la corsa degli esclusi dal regime borbonico a ottenere cariche e impieghi. Anche Stendhal avanz\u00f2 la sua candidatura: il 3 agosto chiese al ministro degli Interni Guizot la nomina a prefetto. Guizot gliela neg\u00f2 ma in compenso, grazie all'appoggio dal ministro degli Esteri Mol\u00e9, ottenne un consolato a Trieste. Stendhal, sapendo di essere persona non gradita alle autorit\u00e0 regio-imperiali, aveva richiesto invano il consolato francese di Livorno. Cos\u00ec, a novembre, senza chiedere il visto dell'ambasciata austriaca sul suo passaporto, Stendhal partiva per Trieste.\nConsole in Italia (1831-1836).\nNel suo viaggio, entr\u00f2 in Italia a Nizza per dirigersi a Genova e di qui a Pavia. La sua precauzione di evitare Milano si rivel\u00f2 inutile: Stendhal fu fermato dalla polizia a Pavia il 20 novembre, il suo passaporto sequestrato e inviato a Milano, e lui stesso invitato a raggiungere Milano per chiarire la sua posizione. Qui gli fu concesso di proseguire per Trieste, dove giunse il 25 novembre, senza che la sua posizione di diplomatico gli fosse ancora riconosciuta. Il 19 dicembre Metternich notific\u00f2 all'ambasciatore francese a Vienna il mancato gradimento del neo-console e Stendhal pass\u00f2 ancora tre mesi a Trieste in attesa che Parigi gli assegnasse un nuovo incarico: il 5 marzo 1831 gli pervenne la notizia della sua nomina a console francese negli Stati pontifici, e il 31 marzo Stendhal partiva per raggiungere la sua sede di Civitavecchia.\nLe autorit\u00e0 pontificie videro con ostilit\u00e0 l'arrivo di un console ateo, le cui opere erano state poste all'Indice nel 1828, ma il segretario di Stato, il cardinale Tommaso Bernetti, era un politico accorto che non intendeva offrire pretesti per incrinare l'amicizia della Santa Sede con un paese cos\u00ec influente, e il 24 aprile firm\u00f2 l'ordinanza di nomina. Tuttavia l'Austria, ora in rapporti molto freddi con la \u00abliberale\u00bb Francia, fece pressioni sul cardinale, presentando Stendhal come un personaggio scandaloso e un pericoloso rivoluzionario che avrebbe potuto favorire sbarchi di ribelli a Civitavecchia. La conseguenza fu che il console Stendhal si trov\u00f2 ad essere continuamente sorvegliato dalla polizia pontificia, sia nella villa Lenzi, sede del consolato, sia nella sua residenza romana di palazzo Cavalieri, allora in via dei Barbieri, presso Torre Argentina.\nFu il periodo peggiore della vita di Stendhal: l'\u00abuditore\u00bb che aveva servito Napoleone a Parigi, a Vienna e a Mosca non poteva sentirsi a suo agio a Civitavecchia, cittadina di qualche migliaio di abitanti, mille galeotti e cinquecento guardie, n\u00e9 a Roma, dove niente sembrava mai succedere. Si annoiava e vegetava, gli mancavano le amiche, i conoscenti e le conversazioni di Parigi, lo \"spirito\" dei suoi salotti. Condannato a vivere in se stesso, la sua creativit\u00e0 poteva indirizzarsi solo a se stesso, ai suoi ricordi, e inizi\u00f2 a scrivere quelle autobiografie che sono i \"Souvenirs d'\u00e9gotisme\" e la successiva \"Vie de Henry Brulard\", senza peraltro portarle a termine. Dopo aver terminato il racconto \"San Francesco a Ripa\", nel 1831, aveva infatti deciso di non pubblicare pi\u00f9 niente - ma qualche anno dopo rinnegher\u00e0 questa decisione - e questa sua intenzione comport\u00f2 l'interruzione di opere cui aveva lavorato fino ad allora, i romanzi \"Une position sociale\", \"Le Juif\" e \"Le Lac de Gen\u00e8ve\".\nL'insofferenza per i suoi impegni di console lo indusse ad allontanarsi pi\u00f9 volte da Civitavecchia e a chiedere diversi congedi. Tranne una missione ufficiale svolta nel marzo del 1832 ad Ancona, appena occupata da una flotta francese, viaggi\u00f2 a Napoli, in Toscana e in Abruzzo. Il 6 novembre, sapendo del ritorno da Parigi di Giulia Rinieri, part\u00ec per incontrare lei e la sua famiglia a Siena: esisteva ancora la possibilit\u00e0 di un matrimonio che tuttavia sfum\u00f2 definitivamente nel marzo del 1833, quando il tutore di Giulia concluse con Giulio Martini (1806-1873) l'accordo di matrimonio che fu celebrato il successivo 24 giugno.\nAlla fine di agosto Stendhal part\u00ec in congedo: non volle perdersi l'occasione di rivedere per l'ultima volta l'amata Milano, malgrado i divieti austriaci, e l'11 settembre era a Parigi, per un soggiorno di quasi tre mesi. Il 4 dicembre riprese un lungo viaggio di ritorno in Italia che lo port\u00f2 prima a Ginevra, poi a Lione, da dove s'imbarc\u00f2 sul Rodano diretto a Marsiglia. Sul battello trov\u00f2 George Sand, che aveva appena lasciato Merim\u00e9e, con Alfred de Musset: passarono insieme tre giorni, durante i quali scandalizz\u00f2 la Sand con il suo comportamento volutamente sconveniente e i suoi discorsi osceni. Stendhal prosegu\u00ec da solo per la Provenza e per il Piemonte, arrivando a Roma l'8 gennaio 1834.\nAnd\u00f2 ad abitare in via dei Cestari, dove il 9 maggio inizi\u00f2 a scrivere il \"Lucien Leuwen\", poi si trasfer\u00ec in un appartamento del vicino palazzo Conti, a piazza della Minerva, dove il 23 novembre 1835 cominci\u00f2 la \"Vie de Henry Brulard\". Frequentava l'amico pittore Abraham Constantin (1785-1855), la famiglia patrizia dei Caetani nel loro storico palazzo del Ghetto, la famiglia Cini, nella loro villa di Castel Gandolfo, approfittandone per corteggiare, sembra senza successo, la moglie di Filippo Cini, Giulia Prosperi Buzi (1811-1872), che era gi\u00e0 amante di Filippo Caetani (1805-1864), amico di Stendhal. C'erano poi i francesi di passaggio, come Alexandre Dumas, il filologo Jean-Jacques Amp\u00e8re, figlio del noto scienziato, o il reazionario Antoine-Maurice Rubichon, che egli considerava una spia dei gesuiti e che gli ispir\u00f2 la figura del dottor Du Poirier del \"Lucien Leuwen\".\nIl congedo parigino (1836-1839).\nStendhal, che ricevette il 15 gennaio 1835 la legion d'onore per i suoi meriti di scrittore, si fece ritrarre dal giovane pittore Silvestro Valeri (1814-1902) con la decorazione e in alta uniforme di console, una carica che gli appariva sempre pi\u00f9 insopportabile. Dopo aver rinunciato a un progetto matrimoniale con la ventenne M.lle Value, discendente di francesi da molti anni residenti a Civitavecchia, nel 1836 chiese una licenza di qualche settimana che gli fu concessa il 26 marzo, ma durer\u00e0 tre anni: abbandon\u00f2 la sua autobiografia e il \"Lucien Leuwen\" e arriv\u00f2 a Parigi il 24 maggio.\nStendhal era nelle grazie del conte Mol\u00e9, ora capo del governo, che gli prorog\u00f2 indefinitamente il congedo e gli affid\u00f2 un non chiarito lavoro circa un progetto di trasporti marittimi: l'effetto fu un aumento sostanzioso delle sue entrate. Finalmente poteva riprendere le conversazioni abituali, negategli in Italia, e frequentare il primo salotto di Parigi, che era allora quello di Louise-Cordelia Greffulhe (1796-1847), sposata al generale Boniface de Castellane ma gi\u00e0 amante di Chateaubriand e ora di Mol\u00e9: da lei si poteva trovare la Parigi che contava e le celebrit\u00e0 d'Europa in visita nella capitale.\nRivide anche Giulia Rinieri, rimasta a Parigi con i due figli, mentre il marito, che percorreva una carriera politica nel Granducato di Toscana - sar\u00e0 ministro della Pubblica Istruzione nel 1859 - era dovuto rientrare a Firenze. La loro relazione riprese il 3 agosto 1838, ma fu breve. Il 27 settembre ella doveva lasciare la Francia: \u00abio parto e ne ho il cuore spezzato - gli scrisse - sono col cuore totalmente vostra\u00bb. Si rivedranno ancora a Siena e a Firenze.\nFu ripreso dal desiderio di scrivere e di pubblicare. Il 9 novembre 1836 inizi\u00f2 i \"M\u00e9moires sur Napol\u00e9on\" che diventarono in realt\u00e0 una memoria della giovent\u00f9 \u00abnapoleonica\u00bb dello stesso Stendhal, nell'aprile del 1837 scrisse, a prosecuzione della novella \"Mina de Vanghel\", il romanzo \"Le Rose et le Vert\", che lasci\u00f2 incompiuto a giugno, e uscirono anonime nella \"Revue des Deux Mondes\" due sue \u00abCronache italiane\u00bb, \"Vittoria Accoramboni\" e \"Les Cenci\", mentre nell'agosto del 1838 pubblic\u00f2, con lo pseudonimo di Lagevenais, \"La duchesse de Palliano\".\nAllo scopo di avere materia per i suoi \"M\u00e9moires d'un touriste\", Stendhal aveva intrapreso il 25 maggio 1837 un lungo viaggio attraverso quella parte della Francia che gli era ancora sconosciuta: Bourges e la regione del Berry, Tours e la valle della Loira, Nantes e la Bretagna, Bordeaux e l'Angoul\u00eame, ritornando il 5 luglio a Parigi attraversando la Normandia. Alla fine di ottobre i \"M\u00e9moires\" erano finiti e apparvero il 30 giugno 1838. Il libro ebbe un notevole successo: Stendhal vi presentava \u00able antiche culture locali, i dialetti, gli abiti tradizionali, lo spirito francese di una volta, insolente, libertino, battagliero e galante [...] in breve una Francia allegra, coraggiosa, innamorata e non centrista\u00bb.\nL'8 marzo 1838 Stendhal era nuovamente in viaggio per dare un seguito ai suoi \"M\u00e9moires\": tenne infatti un diario che fu per\u00f2 pubblicato solo postumo, nel 1927, con il titolo di \"Voyage dans le Midi de la France\". Ripercorse in parte i luoghi precedentemente visitati e poi scese a sud, attraversando Narbona, Montpellier, Arles, Tolone, Cannes e Marsiglia, risalendo per la Svizzera, per la Germania e per i Paesi Bassi. Poi, via Belgio, si ritrov\u00f2 il 18 luglio a Parigi, dove l'aspettava Giulia Rinieri. Iniziata a settembre \"La badessa di Castro\", il 12 ottobre riprese a viaggiare per il nord-ovest della Francia: tornato a Parigi il 3 novembre, si chiuse con un copista nel suo alloggio al numero 8 di rue Caumartin, e inizi\u00f2 a dettare \"La Certosa di Parma\". Il 22 dicembre i sei grandi quaderni del nuovo romanzo erano pronti per essere consegnati all'editore Dupont, che pubblic\u00f2 il capolavoro stendhaliano il 6 aprile 1839. Il libro, del quale erano uscite in marzo delle anticipazioni sulle riviste \u00abLe Constitutionnel\u00bb e \u00abParis-\u00c9legant\u00bb, ebbe un buon successo di critica: al positivo giudizio del critico della \u00abRevue de Paris\u00bb seguivano ripetute lodi direttamente inviate all'autore da Balzac, che all'amica Madame Ha\u0144ska scriveva il 14 aprile che \"La Chartreuse\" era \u00abil pi\u00f9 bel libro uscito da cinquant'anni a questa parte\u00bb.\nStendhal era in pieno fervore creativo: aveva iniziato a scrivere il \"F\u00e9der\", poi \"Lamiel\", \"Trop de faveur tue\", \"Suora Scolastica\" e \"Le Chevalier de Saint-Ismer\", che \u00e8 un adattamento de \"Los Cigarrales de Toledo\" di Tirso de Molina. Ma era anche venuto il tempo di tornare in Italia: da marzo il suo protettore Mol\u00e9 non faceva pi\u00f9 parte del governo e Stendhal non poteva aspettarsi nuove proroghe al suo impegno di console di Francia. Il 26 giugno Stendhal lasci\u00f2 Parigi e lentamente si avvi\u00f2 in Italia: il 3 agosto era a Siena, dove l'attendeva Giulia, e il 11 o il 14 agosto era a Civitavecchia.\nGli ultimi anni (1839-1842).\nA Civitavecchia e a Roma, dove prese alloggio in via dei Condotti, Stendhal fu ripreso dalla noia. Il 10 ottobre ricevette la visita di M\u00e9rim\u00e9e, al quale fece conoscere Roma e poi partirono insieme per Napoli, visitando Paestum ed Ercolano: questi due spiriti caustici non erano fatti per convivere insieme troppo a lungo e finirono cos\u00ec per rivaleggiare, punzecchiarsi e guastare la loro amicizia. Stendhal prese a considerare M\u00e9rim\u00e9e nient'altro che un pedante e lo mise in caricatura nel personaggio di \u00abAcademus\u00bb in \"Lamiel\".\nA Roma era sempre in contatto con il pittore Constantin: insieme, concepirono il progetto di una guida ai dipinti conservati nella citt\u00e0, le \"Id\u00e9es italiennes sur quelques tableaux c\u00e9l\u00e8bres\", la cui prima parte fu stampata nell'agosto del 1840 a Firenze, dove Stendhal si rec\u00f2 anche per incontrare Giulia Rinieri, dall'editore Giovan Pietro Vieusseux. L'autore delle \"Id\u00e9es\" \u00e8 sostanzialmente il Costantin ma altri scritti di Stendhal su quest'opera saranno trovati nel 1923 fra le sue carte e, integrati a quella fiorentina, ne costituiranno una sorta di seconda edizione.\nNel gennaio del 1840 incontr\u00f2 e frequent\u00f2 anche un suo lontano e giovane cugino pittore, Ernest H\u00e9bert, ospite di Villa Medici in qualit\u00e0 di vincitore del \"Prix de Rome\". Ma la conoscenza pi\u00f9 importante in questo scorcio della vita di Stendhal sarebbe quello di una signora romana rimasta sconosciuta, ma che in realt\u00e0 potrebbe essere identificata con Giulia Cini, da lui conosciuta e corteggiata inutilmente da anni. Ne scrisse su un quaderno che intitol\u00f2 \"Earline\", ossia \"contessa\", che sarebbe potuto diventare un nuovo romanzo ma che si esaur\u00ec con la fine di quell'amore vissuto soltanto nella fantasia.\nStendhal era molto invecchiato: gli anni e le malattie gli pesavano e, ironicamente, il 10 aprile, scrivendo \"Les privil\u00e8ges\", immagin\u00f2 che quel Dio cui non credeva gli concedesse - profeticamente - una morte istantanea, d'infarto: ma in vita, una costante virilit\u00e0, un corpo sano e bello, che potesse far innamorare di s\u00e9 qualsiasi donna e potesse trasformarsi in qualunque altro essere. Intanto, Stendhal aveva ancora un amore reale in Giulia Rinieri, che l'ospit\u00f2 in luglio a palazzo Riccardi, a Firenze, e poi ancora da agosto a settembre a Firenze e a Pietrasanta.\nSoffriva di gotta, di calcoli renali e d'ipertensione: pi\u00f9 volte ebbe attacchi di vertigini, di afasia, di emicranie. Sentiva che non avrebbe vissuto a lungo e il 28 settembre scrisse l'ultimo testamento, con il quale lasciava i suoi beni all'amico italiano Donato Bucci e alla sorella Pauline. Il 15 marzo 1841, a Civitavecchia, ebbe un grave colpo apoplettico. Si riprese a fatica: la malattia gli lasci\u00f2 qualche difficolt\u00e0 di movimento, ma egli si permise ancora, in luglio, un'avventura galante con Cecchina Lablache, figlia del celebre cantante napoletano Luigi, moglie del pittore Fran\u00e7ois Bouchot e amante di un altro giovane pittore di origine tedesca, Henri Lehmann, che fece in quei giorni l'ultimo ritratto che possediamo di Stendhal.\nIn agosto chiese al ministro Guizot un congedo e, in attesa dell'autorizzazione, part\u00ec per Firenze per incontrare Giulia. La rivide ancora l'8 ottobre e fu l'ultima volta: il 22 ottobre s'imbarcava per la Francia con l'amico Vincenzo Salvagnoli, un avvocato fiorentino, e l'8 novembre giunsero a Parigi. Amici e conoscenti notarono, dopo i due anni trascorsi, il suo improvviso invecchiamento, l'eloquio lento e faticoso, la mancanza di quel suo solito spirito polemico.\nStendhal aveva preso alloggio all'H\u00f4tel de Nantes, oggi una casa al numero 22 di rue Danielle-Casanova. Nel marzo del 1842 si rimise a scrivere: voleva terminare il \"Lamiel\" e \"Le Rose et le Vert\". Il 15 marzo fu in trattative con la \u00abRevue des Deux Mondes\u00bb per la pubblicazione delle sue novelle e riprese \"Trop de faveur tue\", \"M.lle de Vanghen\", \"Le Chevalier de Saint-Ismier\" e soprattutto \"Suora Scolastica\", che intendeva consegnare a giorni alla \"Revue\". Dopo una giornata di lavoro, verso le sette di sera del 22 marzo usc\u00ec dall'albergo: fece poche decine di metri e in rue des Capucines ebbe un infarto. Cadde a terra e svenne. Tra i soccorritori si trov\u00f2 anche l'amico Romain Colomb, che chiam\u00f2 un medico e fece trasportare Stendhal all'albergo dove, assistito da Colomb e Constantin, alle due di notte del 23 marzo mor\u00ec come aveva desiderato, senza riprendere conoscenza.\nContrariamente alle sue volont\u00e0, ebbe funerali religiosi, che si tennero il 24 marzo nella chiesa di Notre-Dame-de-l'Assomption. Poi, la sepoltura nel cimitero di Montmartre, con l'epitaffio (in italiano) voluto dallo stesso Stendhal: \u00abArrigo Beyle / Milanese / Scrisse / Am\u00f2 / Visse / Ann. LIX. M. II/ Mor\u00ec il XXIII Marzo MDCCCXLII\u00bb. Nel 1892 fu aggiunto un medaglione con il profilo di Stendhal, opera di David d'Angers e il 21 marzo 1962 i suoi resti furono riesumati e sistemati in un diverso campo del cimitero di Montmartre, sul margine dell'avenue de la Croix.\nIl realismo.\nI temi principali della sua produzione letteraria furono una marcata sensibilit\u00e0 romantica e un fervido spirito critico, che dettero vita alla filosofia della Chasse au bonheur, egotismo tipico di tutti i suoi personaggi.\nL'analisi delle passioni, dei comportamenti sociali, l'amore per l'arte e per la musica, nonch\u00e9 la ricerca epicurea del piacere, venivano espressi attraverso una scrittura personalissima, nella quale il realismo dell'osservazione oggettiva e il carattere individuale della sua espressione si fondevano in maniera armonica.\nPer tutti questi motivi Stendhal fu quasi ignorato dai suoi contemporanei, con l'eccezione di Honor\u00e9 de Balzac, ma venne poi adorato dai posteri.Miscelando sapientemente l'ambientazione storica e l'analisi psicologica, i suoi romanzi descrivevano il clima morale e intellettuale della Francia. Stendhal fu considerato l'iniziatore del romanzo moderno, che ispir\u00f2 la grande narrativa di costume dell'Ottocento. Tra gli scrittori moderni, viene considerato l'autore meno invecchiato dell'Ottocento. \"Il Rosso e il Nero\" e \"Lucien Leuwen\" sono un disegno crudo della societ\u00e0 della Restaurazione, come indica il sottotitolo nel primo, \"Cronaca del 1830\". Lucien Leuwen \u00e8 il racconto della Monarchia di Luglio francese. \"La Certosa di Parma\" \u00e8 ambientata tra i disegni politici delle monarchie italiane del XIX secolo. Sono quindi romanzi politici non per la presenza di riflessioni, ma per l'ambientazione dei fatti.\nLa rappresentazione dei costumi di Stendhal non \u00e8 motivata da una volont\u00e0 sociologica, ma per far cadere le falsit\u00e0 e mostrare la \u00abverit\u00e0\u00bb del suo tempo. Nonostante il suo realismo, Stendhal non entra nei dettagli dei luoghi, poco si sa dell'H\u00f4tel de la Mole o di Milano o del castello del Marchese del Dongo, ma narra lo stretto necessario per l'azione. La prigione di Fabrizio nella \"Certosa\" \u00e8 descritta con cura perch\u00e9 essenziale nel contesto del racconto.\nAnche i personaggi sono descritti sommariamente, ma sono figure romantiche. L'eroe Julien \u00e8 intelligente, nutre profondo odio per i suoi contemporanei ed \u00e8 ambizioso fino alla follia. Fabrizio \u00e8 un giovane esaltato e passionale.\nLucien \u00e8 idealista e sicuro di se stesso.\nInoltre la politica nella \"Certosa\" \u00e8 sicuramente meno importante che nel \"Rosso e il nero\" o nel \"Lucien Leuwen\". \u00c8 soprattutto la storia che gioca un ruolo importante: Waterloo, l'arrivo delle truppe francesi a Milano nel 1796.\nOpere.\nPostume.\nTutte le opere narrative sono state recentemente raccolte in \"\u0152uvres romanesques compl\u00e8tes\" nella collana Biblioth\u00e8que de la Pl\u00e9iade in 3 volumi, 2005-2014, sostituendo la vecchia edizione curata da Henri Martineau; nella medesima collezione esistono 2 volumi di \"\u0152uvres intimes\" (1981-1982) e due di viaggi: \"Voyages en Italie\" (1973) e \"Voyages en France\" (1992); nel 1966 usc\u00ec anche un \"Album Stendhal\", con 463 illustrazioni commentate da V. Del Litto.\nTra i traduttori che si sono misurati con Stendhal: Giuseppe Gallavresi, Maria Ortiz, Pietro Paolo Trompeo, Luigi Diemoz, Massimo Bontempelli, Bruno Maffi, Bruno Pincherle, Cesare Giardini, Giovanni Marcellini, Antonio Pietrangeli, Maria Teresa Sposato, Mario Bonfantini, Piero Bertolucci, Sara Di Gioacchino Corcos, Gian Carlo Conti, Maria Bellonci, Marco Cesarini Sforza, Bruno Schacherl, Anna Nencioni, Diego Valeri, Paolo Serini, Marisa Zini, Camillo Sbarbaro, Massimo Colesanti, Lanfranco Binni, Simona Martini Vigezzi, Leonella Prato Caruso, Giuseppe Scaraffia, Francesco Bruno, Maurizio Cucchi, Gianni Celati ecc.\nTeatro.\nAlcune pi\u00e8ces teatrali sono raccolte, in 2 tomi, in \"Th\u00e9\u00e2tre\" (postumo, 1931): \"Les quiproquo\", \"Le m\u00e9nage \u00e0 la mode\", \"Z\u00e9linde et Lindor\", \"Ulysse\", \"Hamlet\", \"Les deux hommes\", \"Letellier\", \"Brutus\", \"Les m\u00e9decins\", \"La maison \u00e0 deux portes\", \"Il forestiere in Italia\", ecc.\nEpistolari.\nLe missive spedite e ricevute da Stendhal si contano a migliaia, i suoi corrispondenti vanno dai commilitoni dell'esercito agli scrittori, dalle amanti ai burocrati statali.\nNel 1855 usc\u00ec, a cura del cugino Romain Colomb, la \"Correspondance in\u00e9dite de Stendhal\", un regesto composto da lettere, appunti, frammenti di manoscritti incompiuti, notevolmente manipolati a bella posta.\nNel 1908 fu predisposto un nuovo compendio, \"Correspondance de Stendhal publi\u00e9e par Adolphe Paupe e P. A. Cheramy sur les originaux de diverses collections\".\nL'apparizione di altre lettere inedite port\u00f2 alla pubblicazione in 10 tomi, \"Correspondance\", a cura di Henri Martineau, presso le celebrate Edizioni \"Le Divan\" fra il 1933 e il 1934.\nTra il 1962-1968 apparvero 3 volumi di lettere stendhaliane, a cura di Victor Del Litto e Henri Martineau, sempre con aggiunte di altre missive ritrovate, nella prestigiosa collezione Biblioth\u00e8que de la Pl\u00e9iade di Gallimard. \nIn italiano, una breve ma rappresentativa selezione del suo epistolario \u00e8 uscita nel 2013 con il titolo \"Alle anime sensibili. Lettere di pensiero e desiderio\", a cura di Lorenzo Flabbi per L'Orma editore.\nCol titolo \"Correspondance g\u00e9n\u00e9rale\", 6 volumi furono pubblicati tra il 1997 e il 1999 dall'editore \"Honor\u00e9 Champion\". I volumi di questa monumentale edizione sono usciti in italiano tra il 2016 e il 2020, titolati \"Il laboratorio di s\u00e9. Corrispondenza\" dal 1800 al 1842, tradotti, curati e annotati da Vito Sorbello in 8 tomi per Nino Aragno Editore.\nDiari.\nIl \"Journal\" fu pubblicato in 5 tomi nel 1888; l'editore \"Le Divan\" lo ripubblic\u00f2 nel 1937.\nCuriosit\u00e0.\nDal 1983 al 2009 le Ferrovie dello Stato hanno denominato l'Espresso/Eurocity/Euronight Venezia Santa Lucia/Milano Centrale - Paris Gare de Lyon/Paris Bercy \"Stendhal\"."}
{"id": "49645", "revid": "125112680", "url": "https://it.wikipedia.org/wiki?curid=49645", "title": "Isola del Giglio", "text": "Isola del Giglio \u00e8 un comune italiano sparso di abitanti della provincia di Grosseto in Toscana.\nPrende il nome dall'omonima isola dell'arcipelago toscano e comprende anche Giannutri, situata alcuni chilometri a sudest.\nGeografia fisica.\nTerritorio.\nIl territorio comunale, che interessa l'isola del Giglio propriamente detta (la quale ha una superficie di 21,2\u00a0km\u00b2), \u00e8 quasi completamente collinare e la cima pi\u00f9 alta, il Poggio della Pagana, raggiunge i 496 m s.l.m. nella parte interna centrale dell'isola. La composizione geologica \u00e8 prevalentemente granodioritica. Il perimetro costiero \u00e8 di 27\u00a0km ed \u00e8 in larga parte roccioso, tranne che in alcuni punti, dove si aprono la spiaggia del Campese e altre spiagge minori situate sul versante orientale dell'isola (Arenella, Cannelle e Caldane). \nFlora.\nCome in quasi tutte le isole dell'Arcipelago toscano, la vegetazione dell'Isola del Giglio era costituita anticamente da leccete, che ricoprivano quasi tutta l'isola. Fin dall'antichit\u00e0, lo sviluppo dell'agricoltura, l'allevamento e gli incendi hanno alterato l'ambiente naturale e provocato la scomparsa di gran parte di questa vegetazione che oggi, con il passaggio da un'economia agricola al turismo, si sta lentamente ricostituendo. L'antica vegetazione che dominava l'isola, caratterizzata da macchia mediterranea di lecci e sughere con erica e corbezzolo, caprifoglio (\"Lonicera implexa\"), strappabrache (\"Smilax aspera\"), robbia (\"Rubia peregrina\") ciclamini (\"Cyclamen repandum\" e \"Cyclamen hederifolium\"), si trova ancora sul Promontorio del Franco lungo la costa occidentale a sud di Giglio Campese, oltre che sul versante est di Poggio del Castello e nella Vallata del Molino. Negli anni cinquanta le pendici del Poggio della Pagana sono state rimboschite con pini domestici e marittimi.\nFino a pochi decenni fa su quasi l'intera superficie dell'isola erano stati ricavati terrazzamenti con muri a secco di granito (detti \"greppe\"), alcuni dei quali sono ancora coltivati a vigneto per produrre il vino gigliese, che rientra nella medesima denominazione di origine controllata e nel relativo disciplinare di produzione dell'Ansonica Costa dell'Argentario. La maggior parte dei terrazzamenti \u00e8 stata tuttavia abbandonata e viene lentamente colonizzata da una bassa gariga ad elicriso e successivamente di cisto.\nFauna.\nLa fauna terrestre dell'isola non presenta grande variet\u00e0, limitandosi al coniglio selvatico, alla crocidura minore, al topo selvatico ed al muflone, importato nel 1955 per salvarlo dall'estinzione. Nel 2021, scongiurato il rischio di estinzione, si \u00e8 pensato di \"eradicarlo\" in quanto specie non autoctona.\nSono invece ben rappresentate le specie di pipistrelli (il molosso di Cestoni, il miniottero di Schreiber, il pipistrello nano, il pipistrello albolimbato, la nottola, il pipistrello di Savi, il serotino comune, l'orecchione bruno e l'orecchione grigio).\nTra le specie di uccelli nidificanti e svernanti sono da segnalare: il marangone dal ciuffo, l'albanella reale, la poiana, il gheppio, il falco pellegrino, il gabbiano corso, il gabbiano reale, il beccapesci, il piccione selvatico, la tortora, il barbagianni, l'assiolo, la civetta, il succiacapre, il rondone pallido, la passera scopaiola, il sordone, il codirosso spazzacamino, il passero solitario, la monachella, la magnanina, il corvo imperiale e lo zigolo nero.\nLa fauna ittica \u00e8 quella tipica del Tirreno, con ancora una popolazione ben conservata di \"Pinna nobilis\" (bivalve noto localmente come \"nacchera\"), qualche cernia, dentici, saraghi, ricciole e numerosi e multicolori Labridi.\nClima.\nL'Isola del Giglio \u00e8 caratterizzata dal tipico clima mediterraneo, con una lunga stagione estiva moderatamente calda ma molto siccitosa, e da una breve stagione invernale caratterizzata da clima pi\u00f9 umido e con alcune precipitazioni. Dal punto di vista termometrico, sono molto rari gli eccessi, sia nelle massime estive che nelle minime invernali, grazie all'azione mitigante del mare. Tuttavia, nelle aree collinari dell'entroterra insulare, l'altitudine pu\u00f2 localmente attenuare anche sensibilmente alcune caratteristiche del clima mediterraneo.\nI 2084 gradi giorno registrati ad oltre 400 metri s.l.m. nella frazione di Giglio Castello, ubicata su un poggio nella parte pi\u00f9 interna dell'isola, includerebbero l'intero territorio comunale in zona D, fascia climatica che accomuna gran parte dei comuni di aree pre-appenniniche continentali, che per\u00f2 sono caratterizzati da inverni estremamente pi\u00f9 rigidi rispetto a quelli gigliesi.\nIn base ai dati medi disponibili per il trentennio 1951-1980 per l'unica stazione meteorologica situata sull'isola e di seguito riportati nella tabella, la temperatura media annua si aggira sui ai del promontorio di Giglio Franco sulla costa occidentale, mentre le precipitazioni medie annue sono molto contenute, facendo segnare nella medesima localit\u00e0 appena .\nInsenature.\nCala degli Alberi, Cala dell'Allume, Cala Calbugina (corruzione toponomastica di \"Cala Elbigina\", documentata dal XVII secolo e derivante dallo scontro tra elbani e gigliesi per accaparrarsi le reliquie di San Mamiliano), Cala delle Caldane, Cala delle Cannelle, Cala del Corvo, Cala Cupa, Cala dei Giudicelli, Cala del Lazzaretto, Cala di Pietrabona, Cala Saracinesca, Cala dello Schizzatoio, Cala degli Sparvieri, Cala Tamburata, Caletta, Fonte del Prete.\nPromontori.\nPunta dell'Arenella, Punta della Calbugina, Punta della Campana, Punta del Capel Rosso, Punta di Capo Marino, Punta di Castellare, Punta Corbaia, Punta delle Cote, Punta del Faraglione, Punta del Fenaio, Punta Gabbianara, Punta del Gesso, Punta del Lazzaretto, Punta di Mezzo Franco, Punta del Morto, Punta della Penna, Punta Pietralta, Punta di Radice, Punta della Rota, Punta dei Sabbielli, Punta delle Secche, Punta del Serrone, Punta della Smeralda, Punta Torricella, Puntale dei Greci.\nRilievi.\nPoggio della Chiusa, Poggio Falcone, Poggio Giannello, Poggio della Pagana, Poggio del Sasso Ritto, Poggio delle Serre, Poggio del Serrone, Poggio Terneti, Poggio Zuffolone, I Castellucci.\nIsolotti.\nLe Scole, Isola della Cappa, Scoglio del Corvo, Faraglione, Secca di Mezzo Franco.\nOrigini del nome.\nL'isola deve il suo nome, sin dall'Antichit\u00e0 classica, alla presenza di capre (\"\u00e0ighes\"): \"Aigylion\" () con la successiva trasformazione latina \"Igilium\" che nel Medioevo divent\u00f2 \"Gilio\".\nStoria.\nL'isola fu abitata fin dall'Et\u00e0 del ferro. Pi\u00f9 tardi fu probabilmente una base militare etrusca ed anche sotto la dominazione romana fu una base di una discreta importanza nel Mar Tirreno. L'isola \u00e8 citata da Giulio Cesare nel \"De bello civili\" e dal poeta Claudio Rutilio Namaziano.\nA margine dell'abitato di Giglio Porto, leggermente al di sotto del livello del mare, si trovano i resti della villa romana dei Domizi Enobarbi: si tratta di una vasta area che comprende una vasca a mare usata per la piscicultura, delle mura perimetrali e dei criptoportici, resti di \"opus sectile\", mosaici, affreschi, una terrazza stellata di pertinenza, strutture lungo mare con serie di arcate e una lunga terrazza pensile; l'intera area \u00e8 denominata \"I Castellari\".\nNel Medioevo l'isola pass\u00f2 sotto il dominio della famiglia Aldobrandeschi e successivamente al comune di Perugia. \nNel 1241 al largo dell'isola la flotta pisana sconfisse quella genovese.\nIl Giglio entr\u00f2 nei domini di Pisa dal 1264 al 1406 e successivamente pass\u00f2 ai Medici di Firenze.\nNel 1544 il pirata turco Khayr al-Din Barbarossa saccheggi\u00f2 l'isola, uccise chiunque si opponeva e deport\u00f2 come schiavi pi\u00f9 di settecento abitanti gigliesi. In seguito a questa sanguinosa aggressione, il governo dei Medici ripopol\u00f2 l'isola con persone provenienti dalle terre senesi. Le incursioni turche continuarono fino al 1799.\nNaufragio della Costa Concordia.\nIl naufragio della Costa Concordia avvenne venerd\u00ec 13 gennaio 2012. Alle 21:42, la nave da crociera \"Costa Concordia\" della compagnia Costa Crociere dell'americana Carnival, stava effettuando una crociera nel Mar Mediterraneo con scali previsti a Savona, Marsiglia, Barcellona, Palma di Maiorca, Cagliari, Palermo, Civitavecchia. Nei pressi dell'isola urt\u00f2 una roccia chiamata Le Scole e l'enorme falla prodotta sulla fiancata di babordo, lunga circa 70 metri, provoc\u00f2 un forte sbandamento e il conseguente arenamento sullo scalino roccioso del bassofondale a nord di Giglio Porto. Nei primi momenti morirono 32 persone. La mattina seguente la parte dello scoglio delle Scole ancora incastrato nello scafo fu ben visibile. La nave rimase nella posizione dove si era incagliata e semiaffondata sino al 22 luglio 2014, quando venne rimorchiata e trasferita a Genova per la sua demolizione.\nA Giglio Porto, sul Molo di Levante (Molo Rosso), \u00e8 stata posta una targa commemorativo in ricordo delle 32 vittime del naufragio della Costa Concordia.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 108 persone. La nazionalit\u00e0 maggiormente rappresentata in base alla percentuale sul totale della popolazione residente era quella rumena con 22 abitanti pari all'1,50% della popolazione.\nQualit\u00e0 della vita.\nAl Comune sono state attribuite le 5 Vele di Legambiente nella \"Guida Blu\" 2020.\nCultura.\nCinema.\nSebbene siano numericamente pochi i film girati, vi sono alcune produzioni in cui l'isola compare sia come luogo prevalente, che identificata come altro luogo d'Italia o del Mondo:\nCucina.\nTra i prodotti tipici, spicca il panficato, un dolce i cui ingredienti principali sono i fichi, noci, marmellata, scorze di arancio e frutta (mela o pera) con una manciata di farina o pane.\nAll'isola del Giglio viene prodotto il vino Ansonaco. L'Ansonaco viene coltivato nei minuscoli terrazzamenti a picco sul mare dell'isola fin dai tempi antichi. Viene prodotto con un 90% di uva autoctona Ansonica. Mentre la produzione al Giglio un tempo era abbondantissima e esisteva una florida esportazione, con l'arrivo del turismo \u00e8 stata abbandonata non solo l'agricoltura ma anche la viticoltura. Dopo gli anni 80 in quali solo pochissime persone curavano i loro piccoli vigneti per il proprio fabbisogno si vede ora i frutti del recupero degli antichi vigneti con terrazzamenti pi\u00f9 grandi e un ottimo vino locale. Per valorizzare la peculiarit\u00e0 del territorio \u00e8 stato creato un vino ansonaco da primato chiamato \"Perseo &amp; Medusa\" venduto sul mercato mondiale come vino tra i pi\u00f9 costosi e ricercati al mondo.\nGeografia antropica.\nFrazioni.\nGiglio Porto.\nGiglio Porto, unico porto dell'isola, si trova sulla costa orientale dell'Isola del Giglio rivolta alla Toscana. \nGiglio Castello.\nSi trova nella parte centrale, pi\u00f9 alta ed interna, dell'isola. L'abitato, di origini medievali si caratterizza per l'imponente Rocca aldobrandesca, parte integrante del complesso castellano assieme alle ben conservate mura e ad alcune torri. Vi si trova la sede del comune. Il borgo \u00e8 inserito nella lista dei borghi pi\u00f9 belli d'Italia patrocinata dall'Associazione Nazionale Comuni Italiani.\nGiglio Campese.\nGiglio Campese \u00e8 situato sul versante ovest dell'Isola del Giglio al centro di una baia ove si trova un faraglione (uno scoglio monolitico che emerge per circa 20 metri) e la punta del fenaio (punta nord dell'isola con omonimo faro). I venti che spirano da sud rendono la baia di Campese adatta a surf e vela.\nSimbolo del Campese \u00e8 l'imponente torre medicea che fu costruita nel 1700 per controllare la pesca alla secca. Sovrasta la spiaggia , che \u00e8 la pi\u00f9 grande dell'isola. Lunga e ampia ha una sabbia granulosa di colore rosso scuro e il fondale scende velocemente a 1-1,5 metri di profondit\u00e0. Sulla destra, antistante la torre, si trova un porticciolo.\nIsola di Giannutri.\nGiannutri, pur essendo amministrativamente una frazione del comune di Isola del Giglio, \u00e8 un'isola dell'Arcipelago Toscano, risultando essere di fatto il territorio situato pi\u00f9 a sud amministrato dalla regione Toscana: l'estremo lembo meridionale dell'isola, dell'arcipelago e della regione, \u00e8 infatti la punta di Capel Rosso, sulla quale sorge un faro. L'isola \u00e8 nota per la presenza della villa romana di Giannutri e per i resti dell'antico porto romano di Giannutri, situati entrambi presso Cala Maestra.\nAltre localit\u00e0 del territorio.\nTra le altre localit\u00e0 minori del territorio comunale le principali sono quelle di Arenella (25\u00a0m s.l.m., 9 abitanti) e Villaggio Grotte (175\u00a0m s.l.m., 3 abitanti) sull'isola del Giglio, e di Spalmatoio-Ischiaiola (50\u00a0m s.l.m., 13 abitanti) sull'isola di Giannutri.\nEconomia.\nA lungo e fino alla met\u00e0 del XX secolo l'economia dell'isola si bas\u00f2 sull'agricoltura e su una cava di pirite piuttosto importante.\nNegli ultimi decenni il turismo \u00e8 senza dubbio divenuto la principale voce dell'economia dell'isola. La stagione dura dalla fine di aprile all'inizio di ottobre. L'isola si \u00e8 fregiata per diversi anni delle cinque vele blu di Legambiente.\nInfrastrutture e trasporti.\nPorti.\nL'infrastruttura portuale principale dell'isola \u00e8 Giglio Porto. I collegamenti con la terraferma sono garantiti da traghetti con imbarco a Porto Santo Stefano, gestiti dalle compagnie di navigazione Maregiglio e Toremar. Nei mesi estivi l'accesso all'isola con veicoli \u00e8 condizionato al pagamento di una piccola quota.\nMobilit\u00e0 urbana.\nI trasporti urbani dell'isola vengono svolti con autoservizi di linea gestiti da Autolinee Toscane.\nSport.\nSubacquea.\nL'isola riveste un grande interesse per la pratica della subacquea, ed \u00e8 ritenuta spesso come una delle pi\u00f9 amate dai sub in Italia. \u00c8 nota per via delle immersioni poco impegnative, ma soprattutto per le gorgonie rosse visibili oltre i 35 metri di profondit\u00e0, accompagnate da una ricca fauna marina caratterizzata anche da rarit\u00e0, come le stelle marine della specie \"Astrospartus mediterraneus\", dette \"stelle gorgone\".\nLe immersioni pi\u00f9 conosciute e frequentate sono:\nCala Cupa, Le Scole, Punta del Fenaio, Punta delle Secche, Punta di Capel Rosso, Scoglio del Corvo, Scoglio della Cappa, Scoglio di Pietrabona.\nBoulder - Arrampicata.\nL'isola offre moltissime possibilit\u00e0 per praticare bouldering. L'area nella quale sono sparsi numerosissimi blocchi di granito che non \u00e8 stata del tutto esplorata e al momento offre due grandi zone poste sulla collina che porta al faro: si accede da una piccola strada asfaltata da una curva a gomito prima di Giglio Castello che conduce verso Punta del Fenajo.\nLa roccia \u00e8 un granito a grana medio/grossa con sfumature dal rosso al grigio, ovunque in ottimo stato."}
{"id": "49647", "revid": "104857329", "url": "https://it.wikipedia.org/wiki?curid=49647", "title": "Campobello", "text": ""}
{"id": "49648", "revid": "91395064", "url": "https://it.wikipedia.org/wiki?curid=49648", "title": "Campofelice", "text": "Campofelice (toponimo della citt\u00e0 metropolitana di Palermo) pu\u00f2 riferirsi a:"}
{"id": "49649", "revid": "287204", "url": "https://it.wikipedia.org/wiki?curid=49649", "title": "Campoli", "text": ""}
{"id": "49650", "revid": "1494169", "url": "https://it.wikipedia.org/wiki?curid=49650", "title": "Campolongo", "text": ""}
{"id": "49651", "revid": "103664987", "url": "https://it.wikipedia.org/wiki?curid=49651", "title": "Camporotondo", "text": ""}
{"id": "49652", "revid": "117497008", "url": "https://it.wikipedia.org/wiki?curid=49652", "title": "Canale", "text": ""}
{"id": "49653", "revid": "228587", "url": "https://it.wikipedia.org/wiki?curid=49653", "title": "Candia (disambigua)", "text": ""}
{"id": "49682", "revid": "4175", "url": "https://it.wikipedia.org/wiki?curid=49682", "title": "Michael Collins", "text": "Michael Collins pu\u00f2 riferirsi a:"}
{"id": "49691", "revid": "33689", "url": "https://it.wikipedia.org/wiki?curid=49691", "title": "Apelle (gnostico)", "text": "Si distacc\u00f2 dal maestro sostenendo il monismo della divinit\u00e0 e passando allo gnosticismo di scuola alessandrina.\nAd Alessandria d'Egitto Apelle si leg\u00f2 alla vergine Filomena, una sorta di chiaroveggente versata nella magia, che proclamava frequenti visioni di Cristo e Paolo di Tarso. Con l'aiuto della ragazza cerc\u00f2 di mediare tra le posizioni dualiste di Marcione e quelle proto-ortodosse. Infatti, se Marcione nelle sue \"Antitesi\" distingueva il Dio severo e duro dell'Antico Testamento, il Dio della Legge, il Demiurgo, dal Dio buono del Nuovo Testamento, Padre di Ges\u00f9, secondo il dualismo gnostico-manicheo, Apelle ritorn\u00f2 al concetto ortodosso di Unit\u00e0 e Trinit\u00e0 di Dio. Inoltre, Apelle voleva unire la visione gnostica e quella ortodossa, nonostante il suo docetismo, per il quale, in contrasto con il credo ufficiale della Chiesa, proclamava che il corpo di Cristo era del tutto immateriale, formato tuttalpi\u00f9 di materiale stellare o sostanza divina.\nApelle fu avversato dai Padri della Chiesa. Tertulliano, per esempio, additava Filomena come una prostituta ed accusava Apelle di impudicizia, ma Rodone, che lo aveva conosciuto personalmente, si riferisce a lui come \u00abvenerabile per il comportamento e l'et\u00e0\u00bb. Tertulliano, comunque, lo attacc\u00f2 spesso nei suoi scritti (\"De Praeser.\", LXVII; \"Adv. Marc.\", III, g. 11, IV 17) e scrisse persino un'opera dedicata espressamente a lui, \"Adversus Apelleiacos\", che \u00e8 andata perduta ma che era nota sia ad Ippolito di Roma che ad Agostino d'Ippona. Il \"Santo e Buon Dio superiore\", secondo Apelle, non si interess\u00f2 mai delle cose inferiori, ma eman\u00f2 un altro dio che cre\u00f2 il mondo. Apelle scrisse anche un vasto lavoro intitolato \"Syllogismoi\" per provare la fallacia dell'Antico Testamento.\nPosto tra il diteismo marcionita e il triteismo, il monismo apellaico port\u00f2 alla fondazione a Roma (dove ritorn\u00f2 dall'Egitto) delle Chiese gnostiche di Apelle che durarono fino al 400."}
{"id": "49692", "revid": "2207", "url": "https://it.wikipedia.org/wiki?curid=49692", "title": "Allevamento del pesce", "text": ""}
{"id": "49704", "revid": "6923", "url": "https://it.wikipedia.org/wiki?curid=49704", "title": "Purgatorio - Canto ventinovesimo", "text": "Il canto ventinovesimo del \"Purgatorio\" di Dante Alighieri si svolge nel Paradiso terrestre, in cima alla montagna del Purgatorio, dove le anime che hanno compiuto l'espiazione si purificano prima di accedere al Paradiso; siamo nel mattino del 13 aprile 1300, o secondo altri commentatori del 30 marzo 1300.\nSintesi.\nSeguendo Matelda che canta il salmo XXXI, Dante cammina in senso contrario al corso del fiume Lete, finch\u00e9 la donna lo invita ad osservare e ascoltare. Improvvisamente compare una viva luce, come di un lampo che per\u00f2 non scompare, accompagnato da una dolce melodia; Dante pensa con sdegno al peccato di Eva, senza il quale tali bellezze del paradiso terrestre sarebbero state gustate da tutti gli uomini. Poi, tra gli alberi del giardino il cielo si fa rosso, mentre la dolce melodia viene ormai riconosciuta come un coro. Dante poeta chiama in aiuto le Muse per poter esprimere ci\u00f2 che gli \u00e8 apparso.\nInizia qui la lunga e complessa processione ispirata alla simbologia biblica.\nCompaiono prima di tutto sette alberi d'oro, che, una volta pi\u00f9 vicini, si mostrano meglio come sette candelabri (i sette doni dello Spirito santo). Dietro ad essi vengono ventiquattro vecchi vestiti di bianco (i libri dell'Antico testamento); i candelabri intanto procedono lasciando dietro di s\u00e9 scie luminose dei colori dell'arcobaleno.\nQuando lo spazio di l\u00e0 dal fiume di fronte a Dante \u00e8 lasciato libero dai vecchi, si presentano quattro animali con verdi fronde sul capo, che simboleggiano i Vangeli. Hanno ciascuno sei ali, con le penne \"piene d'occhi\"; Dante invita il lettore che voglia capir meglio a leggere nel libro di Ezechiele la descrizione completa.\nIn mezzo ai quattro animali si trova un carro trionfale a due ruote trainato da un grifone. Questo procede con le ali alzate, senza fendere le scie colorate lasciate dai candelabri. Le ali si levano tanto in alto da sfuggire alla vista; il corpo del grifone \u00e8 d'oro nelle membra di aquila e bianco e rosso nelle membra di leone. Il grifone rappresenta Cristo, nelle sue due nature, umana (il leone) e divina (l'aquila). La bellezza del carro trionfale \u00e8 superiore a quella dei carri trionfali dei grandi condottieri romani e addirittura a quella del carro del Sole.\nVicino alla ruota destra del carro tre donne danzano: sono le Virt\u00f9 teologali, distinte dai tre colori: rossa la Carit\u00e0, verde la Speranza, bianca la Fede. A sinistra danzano quattro donne vestite di porpora (sono le Virt\u00f9 cardinali).\nDietro a questo gruppo compaiono due vecchi, diversi nell'abito ma uguali nell'atteggiamento dignitoso. Uno sembra un medico, seguace di Ippocrate (potrebbe essere Luca, autore degli Atti degli Apostoli, al quale si attribuiva la professione di medico); l'altro brandisce una spada aguzza (come si raffigura comunemente Paolo di Tarso: simboleggia le sue Lettere). Seguono quattro uomini dall'aspetto modesto (le lettere di Pietro, Giovanni, Giacomo e Giuda).\nLa processione \u00e8 chiusa da un vecchio dal viso intenso, che avanza come dormendo (rappresenta l'Apocalisse, ultimo libro del Nuovo Testamento). Tutte queste figure sono vestite come i ventiquattro vecchi venuti prima del carro, ma intorno alla testa non hanno corone candide di gigli bens\u00ec corone di rose e altri fiori rossi (allusione allo spirito di carit\u00e0). La processione si arresta quando il carro \u00e8 esattamente di fronte a Dante.\nAnalisi.\nIl canto, costruito in modo elaborato e solenne e fittamente intessuto di richiami alle Sacre Scritture, presenta indubbiamente alcune difficolt\u00e0 di lettura e di interpretazione, a cominciare dall'identit\u00e0 della donna (Matelda) che con le sue movenze e il suo canto guida Dante verso il luogo della imminente visione. Questa si snoda con colori molteplici e brillanti, con diversi effetti di luce e di suono e con variet\u00e0 di forme allusive a significati allegorici.\nQuando questo corteo sorprendente e a suo modo affascinante si arresta, con il nucleo centrale proprio di fronte a Dante, \u00e8 manifesto il senso dell'attesa di un evento particolarmente alto e sacro, anzi legato alla condizione di Dante come pellegrino arrivato ormai alla vetta del Purgatorio. L'evento, ovvero l'apparizione di Beatrice, si manifester\u00e0 per\u00f2 solo nel canto successivo. La processione torner\u00e0 in primo piano nel canto trentaduesimo.\nNei versi 37-42 Dante esprime una invocazione alle Muse, perch\u00e9 lo aiutino a \"mettere in versi\" cose \"forti a pensare\" ovvero difficili anche solo a immaginarsi; all'invocazione unisce il ricordo di sacrifici e patimenti sopportati per amore della poesia. per rappresentare degnamente ci\u00f2 che vede, Dante ricorre non solo, come si \u00e8 visto, al costante richiamo alla Bibbia, ma anche a similitudini tratte dalla cultura classica: dagli occhi di Argo ai cortei trionfali di Scipione Africano o di Augusto; dal carro del Sole alla citazione di Ippocrate."}
{"id": "49705", "revid": "120581039", "url": "https://it.wikipedia.org/wiki?curid=49705", "title": "Purgatorio - Canto trentesimo", "text": "Il canto trentesimo del \"Purgatorio\" di Dante Alighieri si svolge nel Paradiso terrestre, in cima alla montagna del Purgatorio, dove le anime che hanno compiuto l'espiazione si purificano prima di accedere al Paradiso; siamo nel mattino del 13 aprile 1300, o secondo altri commentatori del 30 marzo 1300.\nSintesi.\nContinua la descrizione della processione simbolica comparsa nel canto precedente, che si ferma all'inizio di questo canto. Uno dei ventiquattro anziani che la precedevano (questi ventiquattro \u00abseniori\u00bb sono detti qui \u00abgente verace\u00bb, al v. 7, perch\u00e9 rappresentano i libri della Bibbia, in quanto ispirata da Dio), come ispirato dal cielo, acclama tre volte, seguito da tutti gli altri: \u00ab\"Veni, sponsa, de Libano!\"\u00bb (\"Vieni, o sposa, dal Libano\"), parole del \"Cantico dei Cantici\" di Salomone nelle quali tradizionalmente si identifica la \"sponsa\" con la Chiesa. In risposta si levano le voci degli angeli sul carro, che cantano \u00ab\"Benedictus qui venis!\"\u00bb (\"Benedetto tu che vieni\"), le parole che nel Nuovo Testamento gli ebrei rivolgono a Ges\u00f9 quando questi entra in Gerusalemme \u2014 e \u00ab\"Manibus, o date, lilia plenis!\"\u00bb (\"Spargete gigli a piene mani\"), citazione dall'\"Eneide\" VI, dove si compiangeva la morte prematura di Marcello, erede di Augusto \u2014.\n\u00c8 l'alba \u2014 momento allegorico di rinascita e speranza \u2014 e con questa similitudine viene introdotta l'apparizione di Beatrice, che appare velata dalla nuvola di fiori gettatale dagli angeli, vestita con un abito rosso fuoco (allegoria della carit\u00e0), coperto da un mantello verde (allegoria della speranza), e con un velo candido (allegoria della fede: quindi le tre virt\u00f9 teologali), e cinta da una corona di ulivo, pianta sacra a Minerva che rappresenta la sapienza. Dante non pu\u00f2 ancora vederla, ma gi\u00e0 ne sente la potenza \u2014 secondo un modulo tipico della poesia di Cavalcanti \u2014 e, tremante, si volge a Virgilio pronto a citare le sue stesse parole \u00abConosco i segni de l'antica fiamma\u00bb (v. 48: tratti dall'\"Eneide\" IV, ov'erano pronunciati da Didone): ma Virgilio \u00e8 sparito, se n'\u00e8 andato, e Dante per lo sconforto piange.\nVirgilio se n'\u00e8 andato, alle soglie del Paradiso terrestre, perch\u00e9 la sua figura rappresenta la ragione umana, e la sua funzione \u00e8 esaurita: perch\u00e9 Dante apprenda i misteri della fede e si avvicini a Dio occorre ora la ragione divina, la teologia, rappresentata da Beatrice. La scomparsa di Virgilio \u00e8 carica di \"pathos\", soprattutto in quanto non viene descritta direttamente, e fa piangere Dante, che in tal modo sporca di nuovo le proprie guance pulite dalla rugiada prima di entrare nel Purgatorio (vedi il canto I). A rimproverarlo di questa manifestazione umana interviene bruscamente Beatrice, chiamandolo per nome (unica volta in tutta la \"Commedia\", come ci ricorda Dante stesso ai vv. 62-63).\n\u00abDante, non piangere ora, per la partenza di Virgilio: dovrai infatti piangere per ben altro dolore!\u00bb. Beatrice si erge sul carro di l\u00e0 dal fiume Lete come un ammiraglio, regalmente proterva, continuando: \u00abGuardami, sono proprio io, Beatrice! Come ti sei permesso di accedere al monte (del Purgatorio)? Non sapevi che qui l'uomo \u00e8 felice?\u00bb. Con sarcasmo e ironia gli rimprovera il suo pianto, facendogli abbassare gli occhi dalla vergogna, e gli angeli intervengono in suo favore cantando un salmo di fede nella misericordia divina: \u00ab\"In te, Domine, speravi\"\u00bb, fino a \u00ab\"... pedes meos\"\u00bb. Per la vergogna, allora, Dante piange di nuovo.\nIn risposta agli angeli, ma in realt\u00e0 rivolta a lui, Beatrice espone allora le colpe di lui, perch\u00e9 la colpa e il dolore \u2014 dice \u2014 siano in eguale misura (perch\u00e9 cio\u00e8 Dante si penta quanto deve del suo peccato): \u00abNon solo per l'influsso dei cieli alla sua nascita, ma anche per la generosit\u00e0 della grazia divina, troppo alta per essere nota agli uomini, Dante ebbe tali potenzialit\u00e0 nella sua giovinezza, che avrebbe potuto dare ammirevoli prove di s\u00e9. Io lo sostenni per qualche tempo con il mio volto, mostrando i miei giovani occhi a lui e indirizzandolo sulla retta via, ma quando morii, egli si distolse da me, e si diede a un'altra: quando ascesi da carne a spirito e crebbi in bellezza e virt\u00f9, io gli fui meno gradita, ed egli si diresse su una via non vera, seguendo false immagini di bene che non rendono per intero ci\u00f2 che promettono. N\u00e9 mi valse richiedere ispirazioni a Dio, con le quali lo richiamai in sogno e per altri mezzi: cos\u00ec poco gliene import\u00f2! Cadde cos\u00ec in basso, che per salvarlo dalla perdizione non ci fu altro modo che mostrargli le perdute genti (l'Inferno), ed \u00e8 per questo che visitai il Limbo, che \u00e8 la soglia dell'Inferno, e piangendo chiesi a Virgilio di guidarlo. La volont\u00e0 divina sarebbe infranta, se egli passasse il Lete ora, senza offrire in compenso un pentimento tale da farlo piangere.\u00bb\nAnalisi del canto.\nSi assiste in questi canti a un innalzamento dello stile, che prelude gi\u00e0 alla maggiore difficolt\u00e0 del \"Paradiso\". Notevole \u00e8 l'impasto dantesco di fonti classiche e cristiane, come per esempio nelle molteplici citazioni tratte soprattutto da Virgilio e dalla Bibbia.\nAl verso 55, unica ricorrenza di tutta la \"Divina Commedia\" (si tratta quindi di un \"hapax\"), compare il nome di Dante, prima parola pronunciata da Beatrice \u2014 il cui nome \u00e8 pure citato, pochi versi dopo \u2014, a meglio sottolineare l'importanza del passo, la forte connotazione autobiografica, ma anche religiosa, di una letteratura che si caratterizza come vocazione. Beatrice era stata celebrata nella \"Vita Nova\", nella quale, secondo le convenzioni stilnovistiche, si parla di un amore puro, ma riferito sempre a una donna terrena; qui Beatrice perde i suoi connotati reali per assumere una funzione allegorica. In questo canto, poi, ella non \u00e8 totalmente visibile, nascosta dal velo e dalla nuvola di fiori; tuttavia la sua potenza si fa sentire.\nLa sua \u00e8 una presenza severa e imperiosa, \u00e8 quella di un \u00abammiraglio\u00bb (v. 58), ma anche quella di una madre (si noti che poco prima anche Virgilio era stato indirettamente paragonato a una madre (v. 44), a meglio sottolineare la continuit\u00e0 della funzione rivestita dai due personaggi): si delineano cos\u00ec due aspetti complementari di Beatrice che meglio si definiranno nel \"Paradiso\", quello della maestra, guida, e quello della madre affettuosa, che fa piangere il figlio (il tema del pianto \u00e8 molto presente in tutto il canto, e vengono rappresentati diversi tipi di pianto: pianto di dolore, pianto liberatorio, pianto di commozione, partecipazione, e infine pianto di pentimento), ma sempre per il suo bene.\nIl critico Charles Singleton applica un'interpretazione figurale alla \"Divina Commedia\", secondo un procedimento tipico del Medioevo, perch\u00e9 vede nella realt\u00e0 sensibile una prefigurazione di verit\u00e0 eterne e valorizza dei personaggi la realt\u00e0 terrena che, nel disegno provvidenziale, prefigura una realt\u00e0 ultraterrena. Beatrice \"figura\" della Grazia divina non \u00e8 semplice allegoria, frutto di invenzione poetica, perch\u00e9 mantiene nella vita ultraterrena la sua realt\u00e0 umana e storica. Alle soglie del Paradiso, essa giudica Dante allo stesso modo in cui far\u00e0 Cristo il giorno del Giudizio Universale. In ci\u00f2 si esprime la \"caratterizzazione figurale\" del personaggio, nell'essere donna reale e nell'annunciare, nel contempo, una Verit\u00e0 pi\u00f9 alta e universale, al pari di Cristo."}
{"id": "49706", "revid": "132406", "url": "https://it.wikipedia.org/wiki?curid=49706", "title": "Purgatorio - Canto trentunesimo", "text": "Il canto trentunesimo del \"Purgatorio\" di Dante Alighieri si svolge nel Paradiso terrestre, sulla cima del Purgatorio; siamo nel mattino del 13 aprile 1300, o secondo altri commentatori del 30 marzo 1300.\nTemi e contenuti.\nAccusa di Beatrice e confessione di Dante - versi 1-63.\nBeatrice, continuando le accuse del canto precedente, riprende, ma questa volta rivolgendosi direttamente a Dante: \u00abO tu che sei dall'altra parte del fiume sacro (il Lete) di', di' se questo \u00e8 vero! Alla grave accusa che ti ho mosso dev'essere unita la tua confessione\u00bb. Ma Dante a quest'accusa non riesce ancora a rispondere, e Beatrice insiste: \u00abRispondimi, poich\u00e9 la memoria del male che hai fatto non \u00e8 ancora cancellata dall'acqua del fiume\u00bb. Allora la paura e la confusione spingono Dante a un misero \"s\u00ec\" che neanche si sente, ma si pu\u00f2 intendere solo osservando il movimento delle labbra: per il peso della vergogna, il poeta scoppia in lacrime.\nAggiunge Beatrice: \u00abMentre seguivi i desideri che ti avevo ispirato e che ti portavano ad amare il bene pi\u00f9 alto al quale si possa aspirare, quali terribili ostacoli hai trovato che ti hanno fatto cadere la speranza? E quali vantaggi e guadagni ti si mostrarono negli altri beni (quelli falsi), tali che tu ti mettessi a seguire loro?\u00bb. Dante sospira amaramente e con un filo di voce a stento risponde, tra le lacrime: \u00abI beni del mondo mi hanno attirato con le loro false apparenze sviandomi, quando con la morte il vostro viso scomparve\u00bb.\nBeatrice commenta: \u00abLa tua colpa \u00e8 ben nota a Dio, e lo sarebbe anche se tu la tacessi o negassi. Tuttavia, quando il colpevole confessa, la giustizia del tribunale celeste diviene meno dura. Ma per potere in futuro resistere meglio alle attrattive fallaci, smetti di piangere e ascolta come la mia morte avrebbe dovuto indurti a seguire una via opposta a quella che hai percorso. Non ti \u00e8 mai stata mostrata alcuna bellezza superiore a quella del mio corpo; se la mia morte ti ha dimostrato l'inconsistenza di quel bene terreno, quale altro bene poteva attirarti a s\u00e9? Avresti invece dovuto innalzare il tuo animo verso il cielo, seguendo me. Niente avrebbe dovuto appesantirti e piegarti a terra, n\u00e9 una giovane donna o altro piacere fuggevole. Se un uccellino implume deve subire due o tre insidie prima di riconoscere i pericoli, gli uccelli adulti sanno evitare i pericoli\u00bb.\nPentimento e svenimento di Dante - vv. 64-90.\nDante pieno di vergogna resta muto a occhi bassi; e Beatrice lo esorta a levare il viso, anzi \u00abla barba\u00bb per soffrire anche di pi\u00f9. In quel riferimento alla barba Dante coglie l'allusione alla sua et\u00e0 ormai matura, e con grande sforzo alza il viso. A questo punto si accorge che gli angeli cessano di spargere fiori e con sguardo ancora incerto osserva Beatrice, che gli appare tanto pi\u00f9 bella rispetto alla Beatrice vivente, quanto quest'ultima aveva superato ogni altra donna. Riconosce allora con profondo rimorso il proprio errore e cade svenuto.\nImmersione nel Lete - vv. 91-126.\nQuando torna in s\u00e9, Matelda \u00e8 china su di lui e lo tiene stretto portandolo, immerso fino al collo nell'acqua del Lete, verso l'altra riva. Quando ormai \u00e8 prossimo ad essa, Dante ode il canto degli angeli \"Asperges me\" (un versetto del \"Miserere\"): Matelda gli immerge il capo fino a fargli inghiottire l'acqua, poi lo solleva e lo fa entrate nel cerchio delle Virt\u00f9 cardinali.\nEsse cantando dicono di essere ancelle di Beatrice, alla quale lo guideranno; ma presso di lei subentreranno le Virt\u00f9 teologali. Lo conducono quindi davanti al grifone che simboleggia Cristo, vicino al quale si trova Beatrice. Con amore Dante guarda Beatrice, i cui occhi sono fissi nel grifone. L'immagine di questo si riflette negli occhi della donna trasformandosi (mostrando ora la natura divina ora quella umana).\nRivelazione di Beatrice - vv. 127-145.\nMentre Dante si nutre intensamente di questo cibo spirituale, le tre Virt\u00f9 teologali si avvicinano danzando e cantano un'invocazione a Beatrice perch\u00e9 sia generosa verso chi come Dante ha sofferto tanto per arrivare a lei, e gli mostri senza alcun velo il suo sorriso. La vista dello splendore di Beatrice, manifestazione della luce di Dio, \u00e8 tale da superare qualunque capacit\u00e0 espressiva e poetica.\nAnalisi.\nIl canto \u00e8 interamente centrato sul personaggio Dante e pu\u00f2 essere interpretato in stretto collegamento con i primi due canti dell'Inferno. All'inizio del poema Dante presenta se stesso in una condizione di gravissimo traviamento spirituale, dal quale viene salvato grazie all'intervento di Virgilio (Inferno, I), sollecitato da Beatrice (Inferno, II). Le cause e le manifestazioni di questa condizione di peccato non sono per\u00f2 rese esplicite; nel corso dell'opera e in particolare del Purgatorio si possono trovare indicazioni su peccati di superbia (canto XI), ma soltanto nella parte finale della cantica, ambientata nel Paradiso Terrestre, Dante-poeta rappresenta se stesso nell'atto di riconoscere l'errore che fu alla radice del suo grave traviamento.\nAlla morte di Beatrice, la guida spirituale che lo aveva fino ad allora sostenuto, egli fu attratto da beni provvisori e deludenti (\u00abo pargoletta / o altra novit\u00e0 con s\u00ec breve uso\u00bb). Si interpreta questa accusa di Beatrice come riferimento a un'altra donna, evidentemente meno significativa sul piano spirituale, (cfr. \"Le Rime\", LXXXVII e LXXXIX) e ad esperienze intellettuali problematiche..\nSi pu\u00f2 dunque notare un collegamento col tema dell'origine del peccato nel rapporto con i beni terreni, trattato ad esempio nel canto XIX; nel XXXI tuttavia si esce dal linguaggio simbolico o filosofico per dare al tema evidenza drammatica attraverso il colloquio diretto tra Beatrice e Dante. Esso segue una scansione liturgica (dalla contrizione del cuore, v.13 ss., all'aperta confessione, v.34 ss.) e contemporaneamente \u00e8 permeato di elementi umani e psicologici: Dante-personaggio piange, sospira, fatica ad ammettere in parole la propria colpa; di fronte a lui Beatrice appare severa, a tratti ironica nel rimproverarlo per una condotta non scusabile in persona matura.\nLa seconda parte del canto (dal v. 76) riporta il lettore al contesto, ovvero a quella scena solenne e affollata di figure simboliche che si era presentata nel canto XXIX. Dante, sopraffatto dall'amore e dal pentimento, sviene; al suo riaversi, si rende conto di essere al centro di un rito di purificazione officiato da Matelda insieme alle Virt\u00f9 cardinali e teologali. Egli contempla il grifone riflesso negli occhi di Beatrice e ne vede alternativamente le due nature, simbolo della natura divina e umana di Cristo. Solo a questo punto Beatrice rivela interamente il suo volto splendente. \u00c8 significativo che la doppia natura di Cristo sia vista da Dante negli occhi di Beatrice: allo stesso modo avverr\u00e0, all'inizio del Paradiso, il \u00abtrasumanar\u00bb che rende possibile all'uomo Dante l'ingresso nel mondo celeste; in seguito gli occhi di Beatrice saranno il tramite per il progressivo innalzarsi di Dante.\nIl linguaggio \u00e8 caratterizzato nella prima parte da un registro discorsivo, ricco di metafore che rappresentano i momenti psicologici; la seconda parte presenta uno stile pi\u00f9 elevato e complesso, con pleonasmi (\u00abvincer\u00bb, vv.83-84), iterazioni (v.93, 119, 133), similitudini (v.96, 118, 121).\nBibliografia.\nArnaldo Di Benedetto, \"La confessione di Dante\", in \"Dante e Manzoni. Studi e letture\", Salerno, Laveglia, 1999 (seconda edizione), pp. 44-66."}
{"id": "49708", "revid": "6923", "url": "https://it.wikipedia.org/wiki?curid=49708", "title": "Purgatorio - Canto trentaduesimo", "text": "Il canto trentaduesimo del \"Purgatorio\" di Dante Alighieri si svolge nel Paradiso terrestre, in cima alla montagna del Purgatorio, dove le anime che hanno compiuto l'espiazione si purificano prima di accedere al Paradiso; siamo nel mattino del 13 aprile 1300, o secondo altri commentatori del 30 marzo 1300.\nTemi e contenuti.\nLa processione all'albero di Adamo - versi 1-60.\nDante \u00e8 tutto assorto nella contemplazione del viso di Beatrice, pienamente rivelatosi dopo dieci anni dalla scomparsa di lei, a tal punto che quanto lo circonda gli \u00e8 indifferente. Per questo viene rimproverato dalle Virt\u00f9 teologali. Volgendosi verso di loro, una volta recuperata la vista abbagliata dal troppo sole, Dante vede che la solenne processione si \u00e8 rimessa in cammino, questa volta verso oriente: prima i sette candelabri che simboleggiano i doni dello Spirito Santo, come gi\u00e0 descritto nel canto XXIX; seguono i ventiquattro vecchi, poi il carro (che rappresenta la Chiesa), trainato dal grifone. Matelda, Stazio e Dante si accodano alla ruota destra del carro e procedono, accompagnati da canti di angeli, per uno spazio pari a circa tre tiri di freccia; a questo punto Beatrice scende dal carro.\nTutti mormorano \"Adamo\" circondando una pianta completamente priva di gemme o foglie. La sua chioma ha forma di cono rovesciato ed \u00e8 di altezza smisurata. Le voci delle varie figure simboliche esaltano il grifone (simbolo di Cristo) perch\u00e9 non si ciba di quell'albero, dolce al gusto ma dannoso poi; e il grifone risponde che in tal modo si preserva il bene. Il grifone quindi trascina il carro fino all'albero e lo lega ad esso. Come sulla terra le piante in primavera mettono le gemme, poi i fiori, cos\u00ec l'albero, fino a quel momento del tutto spoglio, si riveste di fiori di un colore tra rosso e viola.\nSonno di Dante - vv. 61-84.\nDante non riesce a percepire bene e fino alla fine il canto che accompagna questo momento, perch\u00e9 \u00e8 colto da un sonno improvviso; non pu\u00f2 descrivere il modo in cui si \u00e8 addormentato, il che \u00e8 impossibile per tutti. Il risveglio \u00e8 causato da un improvviso bagliore e da una voce che lo invita ad alzarsi. Come, dopo la Trasfigurazione di Ges\u00f9, Pietro, Giovanni e Giacomo ritornano alla realt\u00e0 consueta, cos\u00ec Dante vede Matelda china su di lui.\nLa missione di Dante - vv. 85-108.\nMatelda invita Dante a contemplare Beatrice seduta sotto l'albero, circondata dalle sette Virt\u00f9; intanto gli altri personaggi seguono il grifone verso il cielo, cantando un inno. Dante \u00e8 di nuovo assorto nell'ammirazione di Beatrice, quando ella solennemente gli preannuncia che presto egli sar\u00e0 in eterno in paradiso con lei. Prima per\u00f2, a vantaggio dell'umanit\u00e0 peccatrice, deve osservare con attenzione il carro e prepararsi a scrivere fedelmente, tornato sulla Terra, tutto quello che vedr\u00e0.\nL'allegoria del carro - vv. 109-147.\nCon la velocit\u00e0 del fulmine, dalla cima dell'albero scende un'aquila che ne fende la corteccia e rompe le fronde nuove, e colpisce violentemente il carro che si piega sul fianco. Poi si avventa su di esso una volpe famelica, ma Beatrice l'accusa di colpe spregevoli e la mette in fuga. L'aquila a sua volta entra nel carro e vi lascia le sue penne; una voce dal cielo lamenta lo stato in cui si trova la \"navicella\" sua. (\u00c8 San Pietro che deplora il triste carico che appesantisce la sua Chiesa, ossia i beni terreni).\nAppare un drago, come uscito dalla terra, che conficca la coda nel carro, poi la ritrae trascinando con s\u00e9 una parte del fondo, quindi se ne va. I resti del carro vengono ricoperti dalle piume dell'aquila, che in breve invadono anche il timone e le ruote. Il carro cos\u00ec trasformato mette fuori tre teste (ciascuna con due corna) sul timone e una su ogni lato (con un solo corno): mostro mai visto prima.\nLa meretrice e il gigante - vv. 148-160.\nSul carro appare una \"puttana\" provocante, che scambia baci con un gigante. Non appena essa rivolge lo sguardo a Dante, l'amante la percuote selvaggiamente poi, pieno di gelosia e di furore, scioglie il carro dall'albero e lo trascina per la foresta, finch\u00e9 tra Dante e queste orride figure c'\u00e8 uno schermo di alberi.\nAnalisi.\nL'inizio del canto si collega al tema dell'incontro tra Dante e Beatrice sviluppato nei due canti precedenti; dopo pochi versi per\u00f2 si ritorna ai motivi simbolici che occupavano il canto XXIX. Il corteo sacro, gi\u00e0 prima descritto dettagliatamente, si rimette in cammino, seguito questa volta da Dante che, come \u00e8 stato narrato nel canto XXXI, \u00e8 stato trasportato oltre il fiume Lete. La processione si ferma nei pressi di un albero simile come forma all'albero che si trova nel girone dei golosi (canto XXII); ma la sua natura \u00e8 anticipata dal richiamo ad Adamo: si tratta dell'albero della conoscenza del Bene e del Male, collocato, secondo Genesi,3, nel Paradiso Terrestre, ovvero proprio nel luogo in cui ora si trova Dante. L'albero di Adamo riporta al tema del peccato originale, redento solo grazie alla Passione di Ges\u00f9 Cristo, qui simboleggiato dal grifone. Nell'albero e intorno ad esso avvengono metamorfosi dense di significati allegorici.\nDopo la prima metamorfosi, con la quale l'albero da spoglio diventa verde e fiorito (grazie alla presenza del grifone), Dante \u00e8 colto lentamente dal sonno, ma non pu\u00f2 descrivere l'atto dell'addormentarsi (come \u00e8 psicologicamente ben noto a chiunque), bens\u00ec soltanto accennarvi mediante la similitudine col mito di Argo indotto da Mercurio ad addormentarsi con il racconto degli amori di Pan e della ninfa Siringa.\nUn'altra similitudine, questa volta tratta dal Vangelo, introduce un momento successivo del rituale, in cui Beatrice pronuncia un'esortazione a Dante che suona come una vera e propria investitura: il suo compito di poeta \u00e8 rivolto al ravvedimento \"del mondo che mal vive\"; sullo stesso piano si dovranno collocare le parole di Cacciaguida nel canto XVII del Paradiso e di San Pietro, sempre nel Paradiso, nel canto XXVII.\nIn questo modo, il destino individuale di Dante (al quale \u00e8 preannunciata la salvezza eterna) si collega ai destini universali dell'umanit\u00e0: questo collegamento, presente, come si \u00e8 detto, anche in altri punti-chiave della \"Commedia\", attesta la duplice funzione del personaggio Dante: singola persona ben precisa, e figura-simbolo di una umanit\u00e0 che con il suo cammino attraverso i tre regni dell'oltretomba ritrova la strada del bene, una strada smarrita anche per colpa grave della Chiesa.\nAl centro degli eventi che ora accadono \u00e8 il carro, simbolo appunto della Chiesa: dapprima assalito da un'aquila, poi da una volpe affamata; poi danneggiato da un drago, infine orribilmente alterato nel suo aspetto per le penne che lo ricoprono e le ripugnanti sette teste cornute che spuntano su di esso. Attraverso queste immagini rapidamente tratteggiate si delineano quattro momenti cruciali della vita della Chiesa: le persecuzioni da parte dell'Impero Romano (l'aquila); le eresie (la volpe, che si nutre di false dottrine); la Donazione di Costantino (le penne dell'aquila); gli scismi (l'asportazione del fondo del carro); ricordiamo che al tempo di Dante era considerato scisma anche l'Islam.\nInfine, con un esplicito richiamo all'Apocalisse, viene rappresentata una meretrice (simbolo della Curia romana) in atteggiamento lascivo con un gigante che poi trascina via il carro e la donna: allusioni alla relazione tra Filippo il Bello re di Francia e la Chiesa, da cui deriver\u00e0 la cattivit\u00e0 avignonese. Gi\u00e0 nel canto XX il sovrano francese \u00e8 oggetto di un giudizio sferzante, e il papa (Clemente V) che a Filippo si sottomise \u00e8 addirittura collocato nell'inferno (canto XIX).\nNel canto emerge dunque la profondit\u00e0 dell'impegno etico e dottrinale che Dante si assume, e che trova espressione in un linguaggio complesso, dove si accostano fasi descrittive (con tratti anche ruvidamente realistici, come ai vv.133, 136-137, 154-160, ma anche con una capacit\u00e0 creativa quasi allucinatoria) e fasi serenamente contemplative (vv. 31-33, 52-60, 85-90)."}
{"id": "49709", "revid": "6923", "url": "https://it.wikipedia.org/wiki?curid=49709", "title": "Purgatorio - Canto trentatreesimo", "text": "Il canto trentatreesimo del \"Purgatorio\" di Dante Alighieri si svolge nel Paradiso terrestre, in cima alla montagna del Purgatorio, dove le anime che hanno compiuto l'espiazione si purificano prima di accedere al Paradiso; siamo a mezzogiorno del 13 aprile 1300, o secondo altri commentatori del 30 marzo 1300.\nTemi e contenuti.\nPianto delle Virt\u00f9 e intervento di Beatrice- versi 1-30.\nLe Virt\u00f9 cardinali e teologali cantano alternandosi l'inizio del salmo 78 (\"Deus, venerunt gentes\"), piangendo, e Beatrice le ascolta triste; poi avvampata in volto, risponde loro con le parole di Ges\u00f9 che preannunciano l'imminenza della sua morte e resurrezione. Quindi, preceduta dalle Virt\u00f9; si incammina facendo un cenno a Dante, Matelda e Stazio perch\u00e9 la seguano. Dopo pochi passi sollecita Dante a camminare pi\u00f9 svelto e a raggiungerla per poter meglio parlare con lui; lo invita quindi a rivolgerle quelle domande che vorrebbe porle e che, spiega lui, esita a formulare per troppa deferenza. Del resto, aggiunge Dante, Beatrice sa che cosa lui desidera sapere.\nProfezia di Beatrice - vv. 31-90.\nBeatrice commenta che ormai Dante non ha pi\u00f9 motivo di timore o di soggezione; inizia quindi a sviluppare in senso profetico il significato delle metamorfosi del carro (la Chiesa) descritte nel canto precedente. Il carro sfondato dal serpente (scisma) \u00e8 avvenimento del passato, i colpevoli del quale sono sottoposti a punizione divina. L'aquila (l'Impero) non rester\u00e0 sempre senza eredi: \u00e8 prossimo il tempo nel quale un \u00abcinquecento, dieci e cinque\u00bb (in cifre romane DXV), inviato da Dio, uccider\u00e0 la meretrice e il suo amante (la Curia romana e il re di Francia).\nQuesto racconto, continua Beatrice, pu\u00f2 ora apparire oscuro, ma presto i fatti stessi scioglieranno ogni enigma. Dante dunque registri le parole che ora ascolta e le riporti fedelmente ai viventi. Non deve assolutamente dimenticare di scrivere della doppia spoliazione dell'albero della conoscenza del Bene e del Male: chiunque lo danneggi compie un sacrilegio, perch\u00e9 Dio l'ha creato unicamente per i propri disegni e quindi \u00e8 inviolabile. Adamo \u00e8 stato punito infatti per pi\u00f9 di cinquemila anni. Dante \u00e8 stolto se non capisce che la pianta \u00e8 altissima e capovolta per una ragione particolare: se non fosse stato sviato da pensieri attraenti ma falsi riconoscerebbe in quella forma esterna il segno della giustizia di Dio ovvero della proibizione morale di coglierne i frutti. Dato per\u00f2 che l'intelletto di Dante \u00e8 ottenebrato al punto che la luce della verit\u00e0 lo abbaglia, Beatrice vuole che nella sua mente egli porti almeno abbozzato questo discorso, cos\u00ec come il pellegrino riporta dalla Terrasanta come ricordo e testimonianza il bastone ornato di foglie di palma.\nDante assicura che le parole di Beatrice sono impresse nella sua mente come un sigillo sulla cera; chiede poi perch\u00e9 le parole di lei si spingano tanto oltre le possibilit\u00e0 di comprensione che quanto pi\u00f9 egli si sforza di capire, tanto pi\u00f9 esse gli sfuggono. Beatrice risponde che questo avviene perch\u00e9 egli comprenda i limiti della filosofia umana che ha finora seguito, e si renda conto che la scienza umana dista dalla scienza divina quanto la terra dista dal cielo pi\u00f9 alto e pi\u00f9 veloce (Primo Mobile).\nDavanti all'Euno\u00e8 - vv. 91-135.\nDante afferma che non si rammenta di essersi mai allontanato da Beatrice, n\u00e9 prova alcun rimorso. Beatrice sorridendo lo invita a ricordare che ha poco prima bevuto l'acqua del Lete e che l'oblio \u00e8 chiara dimostrazione della sua colpa. D'ora in poi, assicura, le sue parole saranno semplici e accessibili alla mente di Dante ancora inesperta.\nIl sole \u00e8 salito quasi allo zenit quando le Virt\u00f9 si arrestano al margine di un'ombra tenue come quella che in montagna si spande dalle foglie degli alberi sopra i ruscelli. Dante vede sgorgare da una sorgente due corsi d'acqua (come Tigri ed Eufrate) che lentamente si allontanano; subito egli chiede a Beatrice di che fiumi si tratti, e la donna lo esorta a chiederlo a Matelda. Questa risponde di aver gi\u00e0 spiegato questo e si dice certa che Dante non pu\u00f2 averlo dimenticato. Forse, commenta Beatrice, la preoccupazione pi\u00f9 grande di comprendere tutto ci\u00f2 che ha visto ha appannato la sua mente: Matelda lo guidi quindi all'Euno\u00e8 e ravvivi, come \u00e8 suo compito, la sua debole capacit\u00e0 di ricordare il bene. Matelda con pronta gentilezza prende per mano Dante e fa cenno a Stazio di accompagnarlo.\nFine del rito e della cantica - vv. 136-145.\nDante poeta afferma che se avesse pi\u00f9 spazio tenterebbe di descrivere la dolcezza di quel bere (l'acqua dell'Euno\u00e8) di cui non si sarebbe mai saziato; ma le carte predisposte per la seconda cantica ormai sono esaurite, e il \u00abfren de l'arte\u00bb non gli consente di proseguire. Ritorna dalla sacra acqua dell'Euno\u00e8 interiormente rinnovato, come una giovane pianta che si riveste di nuove fronde, ormai \u00abpuro e disposto a salire a le stelle\u00bb.\nAnalisi.\nIl canto che conclude il Purgatorio porta a compimento l'itinerario personale di purificazione del personaggio Dante e nel contempo risolve i dubbi sollevati dalle enigmatiche trasformazioni descritte nel canto precedente. Le due linee tematiche sono accomunate da una prospettiva positiva, di liberazione e di salvezza.\nL'umanit\u00e0 e la Chiesa, sulle quali incombe un male dilagante e apparentemente invincibile, saranno, secondo la solenne profezia di Beatrice, salvate da un personaggio mandato da Dio che sapr\u00e0 punire i colpevoli (soprattutto fra gli uomini di Chiesa) e riporter\u00e0 la giustizia, compito primario dell'Impero che ora non viene assolto perch\u00e9 l'Impero stesso \u00e8 vacante (l'aquila senza eredi). Un'interpretazione probabile della parola latina DVX, ovvero dux, anagramma di DXV (v.43), \u00e8 che con questo \"condottiero\" Dante alluda all'imperatore Arrigo VII di Lussemburgo, nel quale egli ripose grandi speranze, che vennero amaramente deluse nel 1313. Ad Arrigo VII Dante dedica alte parole di elogio nel canto XXX del Paradiso.\nDifficolt\u00e0 interpretative riguardano i vv.56-57: la pianta \u00abdue volte dirubata\u00bb ovvero l'albero della conoscenza dovrebbe aver subito tre spoliazioni: da parte di Adamo ed Eva in occasione del peccato originale, dalle persecuzioni dell'aquila imperiale e dal gigante che ne strappa via il carro (canto XXXII). Non \u00e8 facile determinare quali sono le due a cui si riferisce il poeta.\nIl canto \u00e8 dominato da un accento profetico che si esprime nel linguaggio solenne, a tratti ieratico (vv.5-6; 10-12) o arricchito da richiami mitologici (v.47; v.69). Nel contesto profetico occorre notare un nuovo appello di Beatrice a Dante perch\u00e9 custodisca la memoria di ci\u00f2 che ora ha appreso e ne possa poi recare testimonianza: \u00e8 il compito del poeta che essa ha gi\u00e0 delineato con precisione nel (canto XXXII, vv.103-105).\nProprio in vista del suo futuro compito di poeta gli \u00e8 stata riservata una via di salvezza non data ad alcuno se non ad Enea e San Paolo (Inferno - Canto secondo). Dante, infatti, compiuto il faticoso cammino attraverso Inferno e Purgatorio, ha l'animo ormai rinnovato e dopo un ultimo rito \u00e8 \u00abpuro e disposto a salire a le stelle\u00bb. La cantica si conclude dunque con la stessa parola che chiude \"Inferno\" e \"Paradiso\"."}
{"id": "49711", "revid": "124467658", "url": "https://it.wikipedia.org/wiki?curid=49711", "title": "Samaritani", "text": "I samaritani (ebraico: \u05e9\u05d5\u05de\u05e8\u05d5\u05e0\u05d9\u05dd, arabo:\u0627\u0644\u0633\u0627\u0645\u0631\u064a\u0648\u0646) sono i membri di una comunit\u00e0 israelita in Palestina e Israele comprendente 796 membri (popolazione censita nel 2017), di cui 381 abitano in Cisgiordania nei pressi del monte Garizim (principalmente a Kiryat Luza, vicino a Nablus) e 415 in Israele, perlopi\u00f9 a Holon. \nEssi discendono dagli antichi abitanti semiti stanziati nella Samaria. I samaritani professano il Samaritanesimo, una religione abramitica strettamente correlata all'ebraismo; basano le loro credenze sulla loro Torah e affermano che la loro venerazione per il Dio biblico \u00e8 l'autentica religione professata dagli israeliti prima del loro esilio a Babilonia, conservatasi grazie ai pochi che erano rimasti in Terra Santa, ed opposta a quell'ebraismo antico (e contemporaneo) che considerano modificato e alterato dagli israeliti tornati da Babilonia.\nAncestralmente, i samaritani dicono di essere i discendenti delle trib\u00f9 israelite di Efraim e Manasse (due figli di Giuseppe) e dai sacerdoti leviti, i quali hanno rapporti con l'antica Samaria dai tempi dell'entrata in Canaan, mentre altri suppongono che si parta dall'esilio babilonese fino al regno samaritano di Baba Rabba. Il termine \"samaritano\" comunque non deriva dal fatto che i samaritani abitino in Samaria, ma dall'ebraico \"shamerim\" (\u05e9\u05b7\u05de\u05b6\u05e8\u05b4\u05d9\u05dd), cio\u00e8 \"custodi (della Legge)\".\nOrigine.\nDa un punto di vista strettamente storico i samaritani sono i discendenti di quanti, fra le popolazioni israelitiche delle nove trib\u00f9 del regno settentrionale di Israele, rimasero sul posto al momento della deportazione delle \"\u00e9lite\" urbane esiliate dagli Assiri (Sargon II si vanta in una sua iscrizione di avere deportato dalla regione in tutto 27.290 persone, quindi palesemente non l'intera popolazione). Questa popolazione di \"rimasti\", si fuse nel corso dei secoli con una parte delle popolazioni pagane a loro volta deportate in Israele.\nTra gli ebrei era diffusa l'opinione che solo i discendenti delle trib\u00f9 del Regno di Giuda (Giuda, Beniamino, Levi, Simeone) fossero \"veri\" e \"puri\" ebrei dopo l'Esilio babilonese, e che invece i samaritani discendessero esclusivamente dagli stranieri pagani deportati in Israele nel 722 a.C. per sostituire le popolazioni ebraiche totalmente deportate.\nLa visione biblica contrasta per\u00f2 con la persistenza nei territori dell'ex Regno di Israele, anche durante il periodo esilico, sia della cultura materiale esistente prima della conquista assira (il che indica che le popolazioni erano le stesse), sia soprattutto del culto di Yahweh (peraltro considerato \"illegittimo\" dai compilatori dei libri biblici post-esilici).\n tale persistenza con una visione divina che aveva insegnato ai popoli pagani nuovi arrivati il culto yahwista, dopo la totale scomparsa degli ebrei dal paese.\nOvviamente da un punto di vista strettamente storico si tratt\u00f2 invece di un classico fenomeno di assimilazione dei nuclei stranieri da parte delle popolazioni gi\u00e0 esistenti in luogo, numericamente prevalenti.\nAbu l-Fath as-Samiri, che nel XIV secolo scrisse una delle maggiori opere storiche sui samaritani, commenta le loro origini:\n\u00abUna terribile Guerra civile scoppi\u00f2 fra Eli, figlio di Yafni, della dinastia di Ithamar, ed il figlio di Pincus (Fineas), poich\u00e9 Eli, figlio di Yafni, decise di usurpare il Sommo sacerdozio ai discendenti di Pincus. Egli era solito offrire sacrifici su un altare di pietra. Aveva 50 anni, era in ottima salute ed aveva l'incarico di tesoriere dei figli d'Israele\u2026\nEgli offriva sacrifici sull'altare, ma privi di sale, come se fosse sbadato. Quando il sommo sacerdote Ozzi lo venne a sapere e vide che i sacrifici non erano validi, lo depose e si dice anche che lo avesse rimproverato aspramente.\nDi conseguenza egli ed il gruppo che simpatizzava con lui si ribellarono e immediatamente lui ed i suoi seguaci con i loro animali partirono per Silo. Quindi Israele si divise in fazioni. Egli mand\u00f2 a dire ai suoi: \"Chiunque voglia assistere a cose meravigliose venga con me\", Quindi egli raccolse un grosso gruppo [di seguaci] intorno a lui a Silo ed eresse col\u00e0 un Tempio per s\u00e9; egli costru\u00ec un posto come il Tempio (quello sul monte Gerizim). Vi eresse un altare, senza omettere alcun dettaglio, corrispondente in tutto e per tutto a quello originale, pezzo per pezzo.\nA quel tempo i Figli d'Israele si divisero in tre fazioni. Una fazione lealista, sul monte Gerizim, una eretica, che seguiva falsi dei e la fazione che aveva seguito Eli, figlio di Yafni, a Silo.\u00bb\n, e si sono sempre considerati discendenti di Abramo e quindi eredi del suo \"berith\" (\u00abpatto\u00bb) con Yahweh. di cui i samaritani si ritengono i soli ed ultimi depositari.\nDopo l'esilio babilonese.\nSecondo la versione dei fatti fornita dalla Bibbia, dopo il ritorno dall'esilio, i samaritani tentarono di opporsi alla ricostruzione del Tempio di Gerusalemme, e sotto Antioco IV si allearono con i pagani contro i giudei.\nTuttavia la Bibbia stessa ammette che le \"genti del paese\" (\"am haaretz\"), cio\u00e8 i discendenti di coloro che non erano stati mandati in esilio mescolati con i popoli deportati in Israele, offrirono la loro collaborazione per costruire assieme il Tempio e officiarlo assieme. Solo quando i \"ritornati\" resero chiaro che non intendevano mescolarsi con le \"genti del paese\" (considerate \"razzialmente impure\" per i loro matrimoni con non-ebrei), costoro assunsero un atteggiamento ostile, appellandosi al sovrano persiano perch\u00e9 fermasse la costruzione del Tempio - ma anche la fortificazione militare di Gerusalemme, correttamente letta come un'intenzione di dominio sulla regione circostante.\nQuesto \u00e8 il quadro che emerge dal racconto biblico, che per\u00f2 semplifica in pochi episodi un processo che fu molto meno lineare ed univoco di quanto racconti il testo che abbiamo recepito. Lo stesso caos in cui ci sono pervenuti i due libri principali sul ritorno dall'Esilio, il Libro di Esdra e il Libro di Neemia, ricchi di anacronismi e contraddizioni, mostra che essi sono una compilazione \"a posteriori\" e molto rimaneggiata di una storia che fu molto pi\u00f9 complessa di quanto ci sia stato tramandato.\nAd esempio, il fatto che i samaritani abbiano adottato come loro la redazione del Pentateuco elaborata dai Giudei durante l'esilio (sia pure epurandola in seguito per mostrare che il \"vero\" culto era quello sul Monte Garizim, non quello di Gerusalemme), mostra che almeno all'inizio ci fu un'intesa pacifica fra le due popolazioni dei \"rimasti\" e dei \"ritornati\", e un profondo scambio culturale.\nLa Bibbia giudaica stessa conserva tracce di un dibattito, che fu sicuramente aspro, fra il partito politico dei ritornati che volevano fondersi coi \"rimasti\", e quello dei ritornati che intendevano mantenere la separazione assoluta dalle \"genti del Paese\" come condizione per preservare la purezza del culto ebraico. Il Libro di Rut rappresenta per esempio una voce dissenziente, che mostra una donna non ebrea, vedova di un ebreo, mentre si comporta in modo esemplare verso l'ebraismo e il popolo ebraico, tale da meritarsi di diventare bisnonna del re-eroe Davide (la polemica politica in questo punto doveva essere palese ai destinatari dello scritto, anche se oggi a noi pu\u00f2 sfuggire). La presenza di questo ed altri testi nel canone biblico dimostra che il partito politico di cui erano l'espressione fu a lungo sufficientemente forte da impedirne la messa al bando prima che diventassero \"canonici\".\nSe dunque i libri della Bibbia scritti dopo l'esilio presentano la decisione di separare la comunit\u00e0 giudaica dei \"ritornati\" da quella delle \"genti del paese\" come una decisione chiara, netta, presa senza tentennamenti, la documentazione storica - a iniziare proprio della Bibbia - mostra che essa fu la conclusione finale di un lungo scontro politico che per un lungo periodo iniziale sembr\u00f2 far prevalere il partito della fusione fra i \"rimasti\" e i \"ritornati\".\nQuale che sia il modo in cui si svolse lo scontro, \u00e8 la Bibbia stessa ad attestare che, quando fu imposto a tutti i membri della classe sacerdotale di cacciare le loro mogli non ebraiche e i figli avuti da loro, un sacerdote che non volle sottostare a questa imposizione considerava i samaritani sufficientemente \"ebrei\" ed \"ortodossi\" da fuggire presso di loro con la famiglia, garantendo cos\u00ec la continuazione della linea sacerdotale legittima al culto del loro Tempio.\nQuanto all'ostilit\u00e0 fra le due confessioni religiose, essa \u00e8 un dato di fatto storicamente accertato, ma nel giudicarla vanno tenuti in considerazione anche elementi quali il fatto che alla fine non furono i pagani bens\u00ec i Giudei a radere al suolo il tempio di Samaria (sotto Giovanni Ircano, nel 123 a.C.).\nGes\u00f9 e i samaritani.\nAl tempo di Ges\u00f9, l'ostilit\u00e0 fra giudei e samaritani era ancora viva, i samaritani vengono considerati scismatici, se non veri e propri pagani.\nGes\u00f9 stesso (Matteo ) proibisce ai suoi discepoli di predicare in citt\u00e0 samaritane.\nMa \u00e8 proprio per questo motivo che Ges\u00f9, raccontando la parabola del buon samaritano, sceglie uno di loro come esempio per spiegare l'attenzione che bisogna avere verso il prossimo (Luca ), mostrando che \u00e8 preferibile un \"eretico\", come un samaritano, che si comporta con amore verso il prossimo, di quanto non siano dei sacerdoti e dei leviti, le cui convinzioni siano del tutto ortodosse ma che si comportino senza alcuna carit\u00e0 verso il loro prossimo. Il vero credente, per questa parabola, \u00e8 chi nelle azioni segue l'esempio di Cristo, e non chi si reca al culto nel tempio pi\u00f9 \"ortodosso\". Ges\u00f9 attraverso la parabola vuole quindi enfatizzare l'importanza della morale, della compassione e del giusto comportamento da tenere nei confronti degli altri, anteponendo quindi l'amore e l'etica alle formalit\u00e0.\nLo stesso vale per l'incontro con la samaritana al pozzo di Giacobbe\" (Giovanni ), il cui comportamento \u00e8 ancora pi\u00f9 \"paradossale\" in quanto lei, \"miscredente\", se non addirittura \"pagana\" (ed anche persona dalla vita scandalosa), \u00e8 capace di comprensione di cose che i credenti ortodossi, che pure hanno avuto l'educazione necessaria per comprenderle, non arrivano a capire.\nAncora in Luca , quando Ges\u00f9 guarisce dieci lebbrosi, uno solo di loro \u00e8 capace di gratitudine e va da lui a ringraziarlo, ed \u00e8 un samaritano.\nPare tuttavia evidente che i giudei, anche nel periodo della dominazione romana, continuassero comunque ad avere una certa ostilit\u00e0 nei confronti dei samaritani. Ges\u00f9 stesso, mentre insegna al tempio, viene accusato dai suoi nemici di essere posseduto dal diavolo e di essere un samaritano (Giovanni ).\nSamaritani e giudei.\nL'ebraismo di discendenza giudaica, che \u00e8 quello praticato ormai da tutti gli ebrei del mondo ad eccezione di appena un migliaio di samaritani, ha respinto fin da dopo l'Esilio lo \"status\" ebraico dell'ebraismo di discendenza israelitica, giudicando gli ebrei samaritani scismatici, stranieri, pagani, impuri; la loro ebraicit\u00e0 era considerata incerta da alcuni rabbini del periodo talmudico, che li accusavano di adorare le colombe; il matrimonio tra ebrei e samaritani era proibito.\nOggi una piccola comunit\u00e0 di un migliaio di samaritani, di lingua araba, ancora guidata da una gerarchia sacerdotale, sacrifica l'agnello pasquale sul monte Garizim, luogo santo samaritano da oltre due millenni, vicino a Nablus.\nI samaritani possiedono una loro versione del Pentateuco (l'Esateuco), che interpretano letteralmente, e anche se non considerano i Profeti e gli Agiografi come testi sacri, credono nel messia e nella resurrezione dei morti dopo il Giudizio Universale. Buona parte delle discordanze fra la versione samaritana del Pentateuco e quella giudaica mira peraltro a stabilire sul monte Garizim, anzich\u00e9 sul Monte del Tempio di Gerusalemme, il \"vero\" luogo del culto di Yahweh.\nCome altri settari posteriori, quali i sadducei e i caraiti, anche i samaritani possiedono un loro calendario.\nNel 351/352, durante la rivolta ebraica contro Gallo, i rivoltosi ebrei sterminarono tutti i membri delle etnie diverse presenti nelle citt\u00e0 in loro possesso, come Diocesarea, Tiberiade e Lidda.\nStoria.\nRivolta del 484.\nNel 484 i samaritani si ribellarono contro il dominio bizantino. Le cause della rivolta non sono chiare; secondo alcuni storici, la rivolta fu originata da una ondata di nazionalismo nelle province orientali dell'impero originata dalla concomitante rivolta di \"Illo\"; secondo altri storici la rivolta fu causata dal tentativo delle autorit\u00e0 di riesumare le reliquie sacre samaritane e trasferirle a Costantinopoli.\nLa rivolta scoppi\u00f2 a Garizim, dove cinque chiese cristiane, costruite su luoghi sacri samaritani, furono date alle fiamme. I ribelli si recarono poi alla chiesa di Santo Stefano a Neapolis (moderna Nablus); qui il vescovo locale, Terebinto, stava celebrando la messa di Pentecoste, e i ribelli gli tagliarono le dita. I ribelli nominarono loro capo un brigante locale di nome Justasa o Justa, che fu forse anche consacrato re; poi si mossero su Cesarea, che conquistarono e in cui celebrarono la vittoria organizzando delle corse di cavalli. La rivolta ebbe termine quando Justa fu sconfitto dalle truppe di Asclepiade, \"dux Palaestinae\", rinforzate dagli Arcadiani di Rege; decapitato, la sua testa fu inviata a Costantinopoli all'imperatore Zenone.\nLa punizione dei samaritani fu esemplare. L'imperatore si rec\u00f2 per due volte a Neapolis, attorno al 489. I samaritani furono costretti a convertirsi, arsi vivi o smembrati; settanta sacerdoti samaritani furono messi a morte in una esecuzione pubblica, in un mercato cittadino (forse Neapolis). Due importanti sinagoghe samaritane, quella di \"Helqat Hasedeh\" costruita da Aqbun e quella eretta da Baba, furono confiscate e la prima convertita in un monastero. Ai samaritani fu proibito di accedere alla montagna sacra; la campagna fu devastata e le samaritane violentate.\nDemografia.\nNel ventunesimo secolo i samaritani sono in maggioranza cittadini di Israele; i residenti di Kiryat Luza possiedono la doppia cittadinanza israeliana e palestinese. Ancora oggi posseggono un loro sommo sacerdote.\nAltri significati.\nIn Svizzera vengono anche cos\u00ec chiamati i volontari che si rifanno agli ideali di Henri Dunant, che \u00e8 pure il fondatore della croce rossa. Il movimento samaritano si occupa di diffondere nozioni basilari e approfondite sul primo soccorso, in particolar modo impartisce corsi ai soccorritori, obbligatori per ottenere la patente di guida. I corsi tenuti dai samaritani sono riconosciuti dall'associazione internazionale ResQu."}
{"id": "49712", "revid": "339392", "url": "https://it.wikipedia.org/wiki?curid=49712", "title": "Seki Kowa", "text": ""}
{"id": "49713", "revid": "113470334", "url": "https://it.wikipedia.org/wiki?curid=49713", "title": "K\u014dwa Seki", "text": "Biografia.\nNato a Fujioka nella Prefettura di Gunma, Seki ide\u00f2 un nuovo sistema di notazione matematica (\"endan-jutsu\") e lo impieg\u00f2 per formulare autonomamente molti teoremi e teorie che erano stati - o sarebbero state di l\u00ec a poco - scoperte in Occidente. Gran parte della sua reputazione gli deriva, tuttavia, dalle riforme sociali che introdusse allo scopo di sviluppare lo studio della matematica in Giappone e di renderlo ampiamente accessibile. \nSeki fu un illustre esponente della scuola \"wasan\", che considerava la matematica pi\u00f9 vicina all'arte che alla scienza o alla tecnologia. Nonostante ci\u00f2 (o, forse, proprio per questo), i matematici \"wasan\" spesso precedettero quelli occidentali nella scoperta di importanti teoremi e algoritmi, soprattutto nell'algebra lineare, nella multilineare e nella soluzione approssimata delle equazioni algebriche nonlineari.\nUn contributo notevole di questo matematico all'algebra fu la scoperta del determinante: studi\u00f2 le matrici 2x2 e 3x3, e pur non essendo in grado di determinare una formula generale, ottenne comunque un risultato pi\u00f9 generale di quello che Leibniz avrebbe ottenuto dieci anni pi\u00f9 tardi. A Seki \u00e8 attribuita la scoperta dei numeri di Bernoulli prima di Jacob Bernoulli e la riscoperta autonoma di molti risultati del calcolo infinitesimale. Egli inoltre fu il primo in Giappone a studiare i quadrati magici e le equazioni diofantee. \nIntrodusse i caratteri kanji per rappresentare variabili e incognite nelle equazioni, ed anche se fu obbligato a limitare il suo lavoro alle equazioni fino al quinto grado - il suo alfabeto algebrico (\"endan-jutsu\") non era adatto alle equazioni generiche dell'n-esimo ordine - fu in grado di creare equazioni con coefficienti letterali di qualsiasi grado e con diverse variabili, e di risolvere equazioni simultanee. In questo modo fu in grado di derivare l'equivalente di f(x), e quindi di giungere alla nozione di discriminante - una funzione speciale della radice di un'equazione polinomiale esprimibile mediante i coefficienti del polinomio.\nUn altro dei contributi di Seki fu sulla rettificazione del cerchio, ovvero il calcolo del pi greco; ottenne un valore che era corretto fino al nono decimale, risultato che i suoi allievi portarono alla precisione fino al 18\u00ba decimale."}
{"id": "49714", "revid": "1543377", "url": "https://it.wikipedia.org/wiki?curid=49714", "title": "Deprivazione sensoriale", "text": "La deprivazione sensoriale \u00e8 la pratica consistente nel privare un essere umano della possibilit\u00e0 di percepire una o pi\u00f9 tipologie di stimoli sensoriali (vista, udito, tatto, olfatto, gusto).\nQuesta pratica \u00e8 stata usata nella storia per motivi diversi e opposti: come metodo di tortura e interrogatorio, oppure come atto medico. Un'ulteriore possibilit\u00e0 si riscontra nell'uso della deprivazione sensoriale come gioco erotico da parte dei praticanti il BDSM.\nLa deprivazione come tortura.\nLa deprivazione sensoriale pu\u00f2 essere usata come strumento di tortura, obbligando per giorni e giorni i prigionieri a stare confinati in uno spazio buio senza la possibilit\u00e0 di comunicare con nessuno, n\u00e9 rendersi conto di dove siano.\nL'esposizione prolungata all'assenza di stimoli pu\u00f2 produrre forte ansia, allucinazioni, pensieri bizzarri, depressione e comportamenti antisociali.\nLa deprivazione come atto medico.\nCaso diverso \u00e8 invece lo studio sulla deprivazione sensoriale portato avanti da John Lilly, con l'invenzione della vasca di deprivazione sensoriale.\nIl ricercatore statunitense ha scoperto che, sottoponendosi a sessioni brevi di restrizione sensoriale completa, il corpo umano viene defaticato completamente, e la mente pu\u00f2 amplificare le sue capacit\u00e0.\nGrazie a questo strumento si \u00e8 compreso che il cervello, una volta indotto a eliminare gli stimoli esterni, riesce a produrne di propri. La coscienza pu\u00f2 modificare il suo stato normale ed alterarsi, permettendo la possibilit\u00e0 di sperimentare una serie di stati alterati di coscienza.\nLa privazione degli stimoli sensoriali induce il cervello a modificare la sua attivit\u00e0 bioelettrica. Le onde cerebrali iniziano a spostarsi verso la fase theta e delta, fasi associate ad uno stato semionirico e allo stato di sonno. Mantenendo lo stato cosciente, in queste fasi \u00e8 possibile sperimentare una serie di alterazioni della propria percezione di realt\u00e0."}
{"id": "49716", "revid": "767487", "url": "https://it.wikipedia.org/wiki?curid=49716", "title": "Sistema planetario", "text": "Un sistema planetario consiste di diversi oggetti di natura non stellare in orbita attorno ad una stella o ad un sistema stellare: \u00e8 il caso dei pianeti, dei satelliti, degli asteroidi, dei meteoroidi, delle comete e della polvere interstellare. Il sistema planetario cui appartiene la Terra, unitamente al Sole, costituisce il sistema solare.\nOrigini ed evoluzione dei sistemi planetari.\nSi ritiene comunemente che i sistemi planetari orbitanti attorno a stelle simili al Sole siano un prodotto secondario degli stessi processi che portano alla formazione stellare. Alcune teorie precedenti teorizzavano il passaggio ravvicinato di un'altra stella in prossimit\u00e0 del Sole e la conseguente emissione di materiale incandescente, che si sarebbe poi collocato su un'orbita solare. Tuttavia, date le enormi distanze tra le stelle, si ritiene che la probabilit\u00e0 di simili eventi sia eccessivamente bassa e il modello sia pertanto poco plausibile. Le teorie planetarie oggigiorno accettate sostengono che i sistemi planetari si originano da una nebulosa proto-planetaria (da non confondere con la quasi omonima, ma molto diversa, nebulosa planetaria).\nEsistono tuttavia sistemi planetari estremamente diversi dal sistema solare: ad esempio \u00e8 stato possibile individuare sistemi planetari attorno a stelle di tipo pulsar, grazie a piccolissime variazioni nel loro periodo. Le pulsar hanno origine da violente esplosioni di supernove, a seguito delle quali eventuali pianeti preesistenti potrebbero evaporare o sfuggire all'attrazione gravitazionale della stella. Una teoria sostiene che i nuovi pianeti potrebbero essere i resti di precedenti stelle compagne, quasi completamente evaporate durante l'esplosione. Altri sostengono che i pianeti potrebbero essersi formati in qualche modo nel disco di accrescimento che circonda le pulsar.\nSistemi planetari rilevanti.\nSi pensa che la maggioranza delle stelle abbia un sistema planetario associato, sebbene si sia osservato solo nelle stelle pi\u00f9 vicine. Questi sistemi planetari confermati appartengono tutti alla nostra galassia (la via lattea) ma \u00e8 presumibile che popolino tutte le altre galassie dell'Universo."}
{"id": "49718", "revid": "1833487", "url": "https://it.wikipedia.org/wiki?curid=49718", "title": "Fluido", "text": "Si definisce fluido un materiale (generalmente costituito da una sostanza o da una miscela di pi\u00f9 sostanze) che non \u00e8 dotato di forma propria e non pu\u00f2 sostenere uno sforzo di taglio per un tempo apprezzabile. A causa della configurazione plastica delle particelle, con il termine fluido si fa riferimento a liquidi, agli aeriformi, al plasma e, in alcuni casi, ai solidi plastici. Dal punto di vista macroscopico i fluidi sono sistemi continui, composti cio\u00e8 da un numero infinito di elementi.\nDescrizione.\nStudio dei fluidi.\nUn fluido \u00e8 dotato di diverse caratteristiche: la viscosit\u00e0, ovvero la facilit\u00e0 con cui un fluido cede allo sforzo di taglio; l'omogeneit\u00e0, che determina quanto le propriet\u00e0 fisiche si mantengano costanti all\u2019interno del volume del fluido; la compressibilit\u00e0, cio\u00e8 la resistenza alle compressioni; la diffusione, ovvero la capacit\u00e0 di occupare tutto il volume a disposizione. La disciplina che si occupa dello studio dei fluidi in diverse condizioni in relazione alle sue caratteristiche, \u00e8 detta fluidomeccanica. Nella fluidomeccanica si distinguono le seguenti branche:\nDifferenze tra solidi e fluidi.\nComunemente si usa distinguere i fluidi dai solidi per il fatto che questi ultimi hanno una forma propria, mentre i fluidi assumono la forma del recipiente che li contiene.\nNei solidi gli sforzi che si generano in conseguenza di una deformazione sono funzione della deformazione stessa, mentre nei fluidi gli sforzi sono proporzionali alla velocit\u00e0 di deformazione. Il comportamento fluido \u00e8 caratterizzato dalla viscosit\u00e0 mentre quello solido dal modulo di elasticit\u00e0 (o di Young). A livello molecolare questo significa che due particelle di fluido inizialmente contigue possono essere allontanate indefinitamente tra loro da una forza anche piccola e costante; cessata la causa deformante, le particelle non tendono a riavvicinarsi (ritorno elastico): ci\u00f2 \u00e8 dovuto alla diversa entit\u00e0 delle forze intermolecolari che agiscono all'interno di un solido e di un liquido. \nTale distinzione per\u00f2 consiste in un'approssimazione poich\u00e9 in tutti i materiali reali gli sforzi sono funzione sia della deformazione che della velocit\u00e0 di deformazione. Ecco, quindi, che emerge un'ulteriore classificazione dei materiali, una terza per la quale entrambi i comportamenti coesistono e non \u00e8 possibile trascurarne n\u00e9 l'uno n\u00e9 l'altro: si parla in questo caso di fluidi (o solidi) viscoelastici. \nViscosit\u00e0 lineare e nonlineare.\nA seconda dalla linearit\u00e0 o meno della legge sforzo-deformazione del fluido, i fluidi possono essere classificati come:\nIl comportamento dei fluidi \u00e8 descritto da una serie di equazioni a derivate parziali, basate sulle leggi di conservazione della massa, del bilancio della quantit\u00e0 di moto e di conservazione dell'energia (le equazioni che descrivono i fluidi lineari sono le leggi di Navier)."}
{"id": "49719", "revid": "768068", "url": "https://it.wikipedia.org/wiki?curid=49719", "title": "Manetone", "text": "Manetone (in greco: \u039c\u03b1\u03bd\u03ad\u03b8\u03c9\u03bd, \"Man\u00e8th\u014dn\", o \u039c\u03b1\u03bd\u03ad\u03b8\u03c9\u03c2, \"Man\u00e8th\u014ds\"; in latino: \"Man\u0115th\u014d\") si ritiene sia stato uno storico e sacerdote greco antico originario di Sebennito (in egizio: Djebnetjer) vissuto in epoca tolemaica, all'inizio del III secolo a.C..\nNome.\nIl nome originale egizio di Manetone \u00e8 andato perduto, ma alcuni, basandosi su antroponimi egizi assonanti con la versione greca, ipotizzano che significasse \"Dato da Thot\", \"Amato da Thot\", \"Amato da Neith\" oppure \"Amante di Neith\". Proposte di ricostruzione meno accettate sono \"Myinyuheter\" (\"Mandria di cavalli\" o \"Sposo\") e \"Ma'anidjehuti\" (\"Ho visto Thot\"). Nella lingua greca, i primi frammenti (un'iscrizione di data incerta sulla base di un busto in marmo nel Tempio di Serapide a Cartagine e gli scritti dello storico giudaico Flavio Giuseppe del I secolo d.C.) indicano il suo nome come \u039c\u03b1\u03bd\u03ad\u03b8\u03c9\u03bd, \"Man\u00e8th\u014dn\".\nDibattito sull'esistenza e sulle opere.\nBench\u00e9 non si disponga di alcuna informazione sulle date della sua vita e della sua morte, Manetone \u00e8 associato al regno di Tolomeo I Soter (323\u2013283 a.C.) dallo scrittore greco Plutarco mentre, secondo lo storico bizantino Giorgio Sincello che ebbe modo di leggerlo, Manetone avrebbe indicato il proprio rapporto con il successore Tolomeo II Filadelfo (285\u2013246 a.C.). Se la menzione di un tale di nome Manetone nei \"Papiri Hibeh\", risalenti al 241/0 a.C., si riferisse al celebrato autore degli \"Aegyptiaca\", allora Manetone potrebbe aver scritto durante il regno di Tolomeo III Evergete (246\u2013222 a.C.) ma anche in anni successivi: non \u00e8 infatti detto che si tratti del Manetone presente nei \"Papiri Hibeh\". Bench\u00e9 la storicit\u00e0 di Manetone di Sebennito fosse data per certa gi\u00e0 da Flavio Giuseppe e dagli autori successivi, il dibattito sulla sua effettiva esistenza \u00e8 ancora aperto e problematico. Il Manetone dei \"Papiri Hibeh\" non ha titoli e il documento concerne certi affari nell'Alto Egitto, dove si ritiene che lo storiografo Manetone abbia svolto le proprie funzioni sacerdotali, e non nel Basso Egitto. Il nome \"Manetone\" \u00e8 raro ma non esiste una ragione per assumere a priori che il Manetone dei \"Papiri Hibeh\" sia lo storico di Sebennito che si ritiene abbia redatto gli \"Aegyptiaca\" per Tolomeo II Filadelfo. \nManetone \u00e8 passato alla storia come un nativo egizio: la sua lingua madre sarebbe verosimilmente stata l'antico egizio. Bench\u00e9 abbia trattato di argomenti propriamente antico-egizi, pare abbia scritto in greco per un pubblico di madrelingua greca. Altre opere letterarie attribuitegli includono: \"Critica ad Erodoto\"; \"Libro Sacro\"; \"Sul rito antico e sulla religione\"; \"Sulle feste\"; \"Sulla preparazione del kyphi\" (una sorta di incenso) e una \"Epitome di dottrine fisiche\". Anche il \"Libro di Sothis\" \u00e8 stato attribuito a Manetone. \u00c8 importante notare che nessuno dei testi menzionati compare in attestazioni risalenti all'epoca tolemaica, il periodo in cui sarebbe vissuto Manetone di Sebennito: di fatto, nessuna fonte antecedente al I secolo a.C. li menziona. Ne deriverebbe una discrepanza di tre secoli tra il periodo in cui si suppone siano stati composti gli \"Aegyptiaca\" e quello della loro prima attestazione documentata; la forbice si allarga se si considerano gli altri testi elencati: il \"Libro Sacro\", per esempio, non fu mai nominato fino al IV secolo, quando lo prese in considerazione lo scrittore Eusebio di Cesarea.\nQualora Manetone sia stato una figura storica realmente esistita, sembra sia stato un sacerdote del dio-sole Ra presso Eliopoli, centro del suo culto (il bizantino Giorgio Sincello riferisce che sarebbe stato proprio il sommo sacerdote). Plutarco lo consider\u00f2 un'autorit\u00e0 del culto di Serapide (fusione sincretica di Osiride e Api): lo stesso Serapide era una versione greco-macedone del culto egizio iniziato, probabilmente, al tempo della fondazione di Alessandria d'Egitto da parte di Alessandro Magno; una sua statua fu importata da Tolomeo I nel 286 a.C. (o da Tolomeo II nel 278 a.C.) come attestano Tacito e Plutarco. Vi \u00e8 anche una tradizione antica secondo cui Timoteo di Atene (autorit\u00e0 del culto di Demetra a Eleusi) avrebbe collaborato con Manetone per l'instaurazione del nuovo culto di Serapide, ma la fonte di ci\u00f2 non \u00e8 mai stata chiarita e potrebbe derivare da un'opera attribuita a Manetone: nel qual caso non avrebbe valore documentario a s\u00e9 stante e non rafforzerebbe la storicit\u00e0 del Manetone sacerdote e storico del III secolo a.C.\n\"Aegyptiaca\".\nManetone \u00e8 ritenuto l'autore degli \"Aegyptiaca\" (gr. \u0391\u1f30\u03b3\u03c5\u03c0\u03c4\u03b9\u03b1\u03ba\u03ac, \"Aigyptiak\u00e0\"), o \"Storia dell'Egitto\", su commissione di Tolomeo II Filadelfo. L'opera \u00e8 di primario interesse per gli egittologi per le informazioni che fornisce sulla cronologia dei regni degli antichi faraoni. Potrebbe essere stata l'opera pi\u00f9 imponente fra quelle attribuite a Manetone: certamente la pi\u00f9 importante. Era organizzata in ordine cronologico e suddivisa in tre libri (vedi oltre). Aver diviso i sovrani per dinastie (I dinastia, II dinastia ecc.) costitu\u00ec una novit\u00e0; il termine \"dinastia\" (in greco \u03b4\u03c5\u03bd\u03b1\u03c3\u03c4\u03b5\u03af\u03b1, \"dynasteia\", \"potere di governo\") intende un gruppo di sovrani con la medesima origine. Ciononostante, l'autore non impieg\u00f2 il termine in senso moderno, seguendo la sola consanguineit\u00e0, ma attribuendo a ciascuna dinastia una sorta di continuit\u00e0: geografica (la IV dinastia di Menfi, la V dinastia da Elefantina) oppure genealogica (soprattutto la I dinastia, per la quale l'autore chiama il successore \"figlio\" del predecessore per chiarirne la continuit\u00e0). Negli \"Aegyptiaca\", la sovrastruttura della suddivisione genealogico/dinastica forniva la base alla narrazione vera e propria delle vite dei faraoni. Alcuni hanno ipotizzato che gli \"Aegyptiaca\" siano stati redatti per competere con le \"Storie\" di Erodoto e fornire all'Egitto una storia nazionale mai analizzata prima d'allora; in questa prospettiva la \"Critica ad Erodoto\" potrebbe essere stata un sunto o una parte degli \"Aegyptiaca\" che avrebbe goduto di circolazione indipendente. Purtroppo, n\u00e9 gli \"Aegyptiaca\" n\u00e9 la \"Critica ad Erodoto\" si sono conservati; circa il primo scritto sussistono 32 frammenti, provenienti da estratti di due tipi.\nPaternit\u00e0 dell'opera e data di composizione.\nLa pi\u00f9 antica menzione nota degli \"Aegyptiaca\" \u00e8 dello scrittore giudaico Flavio Giuseppe nella sua opera \"Contro Apione\" (\"Contra Apionem\"), posteriore al 94 d.C. Non si \u00e8 conservato alcuno scritto dei tre secoli precedenti che nomini gli \"Aegyptiaca\": ci\u00f2 ha sollevato seri dubbi sulle reali data e paternit\u00e0 dell'opera. La nozione che vuole si trattasse storia ufficiale e autorevole dell'Egitto composta in greco su commissione di re Tolomeo II Filadelfo potrebbe essere stata ignorata dagli studiosi e bibliotecari di Alessandria dell'et\u00e0 ellenistica (appunto per tale assenza di documentazione coeva su Manetone) e di conseguenza l'informazione di Flavio Giuseppe perderebbe credibilit\u00e0. \nIpotesi di Tolomeo di Mendes.\nSi pu\u00f2 perfino supporre che gli \"Aegyptiaca\" siano stati composti durante la dominazione romana dell'Egitto, iniziata nel 30 a.C. \u2014 ovviamente non dopo la menzione che Flavio Giuseppe ne fece intorno al 94 d.C. e quindi tra il 30 a.C. e il 94 d.C.\nSe cos\u00ec fosse, l'autore reale, che alcuni studiosi speculano possa essere stato Tolomeo di Mendes, un colto greco nato e cresciuto nell'Egitto augusteo, sacerdote della religione egizia, potrebbe aver attribuito la sua ricerca storiografica in tre volumi al pi\u00f9 antico Manetone per motivi di prestigio e credibilit\u00e0. Stando alla testimonianza di Clemente di Alessandria (circa 150\u2013215), Tolomeo di Mendes avrebbe composto una storia dell'Egitto in tre libri all'epoca dell'imperatore e faraone Augusto. Clemente di Alessandria cit\u00f2 numerosi autori nelle proprie opere, avendo normalmente accesso alla straordinaria Biblioteca di Alessandria, ma non menzion\u00f2 mai Manetone n\u00e9 tantomeno i suoi \"Aegyptiaca\" in tre libri. Lo stesso si pu\u00f2 dire per lo scrittore Taziano il Siro (circa 120\u2013180), altro autore cristiano molto letto nel II secolo d.C.; nella sua \"Oratio ad Graecos\" (\"Appello ai Greci\") Taziano menziona solo Tolomeo di Mendes come \"interprete delle loro [\"degli Egizi\"] azioni\": egli menzion\u00f2 virtualmente ogni autore in cui si sarebbe imbattuto durante i suoi studi (si interess\u00f2 anche alla cronologia storica), senza mai nominare Manetone o gli \"Aegyptiaca\". Taziano scrisse: \nIl nome \"Amosi\" (\u1f0c\u03bc\u03c9\u03c3\u03b9\u03c2, \"\u00c1m\u014dsis\") \u00e8 la trascrizione greca del \"nome del trono\" \"Ahmose\" (in egizio: ah.mss.e), utilizzata per il faraone fondatore della gloriosa XVIII dinastia nell'edizione degli \"Aegyptiaca\" che Eusebio di Cesarea consult\u00f2 per realizzarne l'epitome. Stando a quanto scrisse Tertulliano (circa 155\u2013240), Tolomeo di Mendes avrebbe scritto dopo di Manetone, \"seguendolo\". Quest'ultima affermazione ha dato adito all'ipotesi che Tolomeo di Mendes avesse consultato e commentato gli scritti di Manetone; potrebbe anche significare che Tolomeo di Mendes sarebbe il responsabile di tutto ci\u00f2 che pensiamo di conoscere di Manetone. \u00c8 assai inverosimile che Taziano, Apione e Clemente di Alessandria fossero ignari dell'opera di Manetone di Sebennito in tre libri ma, stando a Taziano, Apione avrebbe letto e seguito lo scritto di Tolomeo di Mendes nel redigere la propria opera storiografica in cinque libri. Sembra quindi plausibile che Taziano, Apione e Clemente identificassero proprio Tolomeo di Mendes come autore degli \"Aegyptiaca\" in tre libri, e che lo stesso Tolomeo di Mendes si presentasse come trasmettitore delle parole di Manetone: in questo caso non si tratterebbe di uno scritto anonimo o pseudonimico, ma di uno scritto in cui Tolomeo di Mendes, sacerdote e storico egizio d'et\u00e0 augustea, avrebbe esplicitamente dichiarato di trascrivere le parole di un importante sommo sacerdote egizio vissuto tre secoli prima, Manetone di Sebennito. \nQuesta teoria sulla vera paternit\u00e0 e data di composizione degli \"Aegyptiaca\" \u00e8 supportata da un fraintendimento presente nella \"Suda\", un'imponente enciclopedia bizantina del X secolo. Stando alla \"Suda\" sarebbero esistiti due autori di nome Manetone: uno da Mendes e uno da Sebennito o Diospoli Magna (la grande Tebe, nell'Alto Egitto). Eppure la \"Suda\" non attribuisce gli \"Aegyptiaca\" a nessuno dei due: il Manetone mendesiano si sarebbe occupato della preparazione del \"kyphi\" (un tipo d'incenso), mentre il Manetone sebennitano/tebano avrebbe scritto \"\"Ricerche sulla natura\"; \"Apotelesmatica\" in versi e altre opere astrologiche.\" La \"Suda\" menziona autori che scrissero opere in greco durante il regno di Tolomeo II Filadelfo, ma non include Manetone. Tutto ci\u00f2 che si pu\u00f2 affermare, perci\u00f2, \u00e8 che il redattore della \"Suda\" potrebbe aver confuso Tolomeo di Mendes con Manetone di Sebennito e che non avrebbe concordato con la versione riportata da Sincello, secondo il quale gli \"Aegyptiaca\" risalirebbero al regno di Tolomeo II Filadelfo (III secolo a.C.).\nContenuto e struttura.\nPrimo libro.\nIl primo libro della trattazione manetoniana iniziava con una introduzione o un preambolo che forniva senza dubbio una breve biografia di Manetone e ne esponeva i propositi storico-letterari. Nel preambolo l'autore affermava che il dio greco Ermes, identificato con il dio egizio Thot, avrebbe inventato la scrittura; gli scritti di questo primo Ermes sarebbero stati tradotti, da parte del figlio \"Ermes Trismegisto, in una nuova scrittura chiamata \"geroglifici\"; i libri scritti da questo secondo Ermes sarebbero quindi stati raccolti e riadattati dal figlio, il dio Agatodemone. Stando all'autore, Agatodemone avrebbe finito la sua opera di ordinamento dei \"libri sacri\" del padre Ermes Trismegisto \"dopo\" l'ascesa al trono di Tolomeo II Filadelfo (285/3 a.C.): solamente allora sarebbe stato consentito al sacerdote Manetone di accedere a tali fonti: egli se ne sarebbe servito per redigere in lingua greca, per il faraone in carica, una storia dell'antico Egitto. Giorgio Sincello (VIII/IX secolo) ha scritto:\n\u00c8 evidente che Giorgio Sincello, nominando questo \"Libro di Sothis\", intendesse proprio gli \"Aegyptiaca\": infatti il vero \"Libro di Sothis\" non trattava di mitici regni di d\u00e8i, semid\u00e8i e spiriti dei morti; n\u00e9 i faraoni d'Egitto vi comparivano suddivisi in trenta dinastie come invece negli \"Aegyptiaca\". Sembra quindi che Giorgio Sincello abbia preferito chiamare alternativamente gli \"Aegyptiaca\" di Manetone \"Libro di Sothis\", anche se le ragioni di ci\u00f2 non sono esplicabili. Un'attenta analisi dei contenuti del vero \"Libro di Sothis\" rivela che l'autore ebbe ben presente gli \"Aegyptiaca\", stando ben attento a non toccare gli stessi argomenti; potrebbe trattarsi di una contraffazione d'epoca sconosciuta. Ogni faraone menzionato nel \"Libro di Sothis\" dopo Menes, il primo faraone, \u00e8 del tutto inconciliabile con i resoconti dinastici di Sesto Giulio Africano ed Eusebio di Cesarea. \nA dispetto della confusione generata da Giorgio Sincello, il significato del preambolo degli \"Aegyptiaca\" \u00e8 chiaro: l'autore considerava l'ascesa di Tolomeo II Filadelfo al trono come un punto di svolta per la storia egizia perch\u00e9 solo durante il suo regno il dio Agatodemone avrebbe completato la redazione dei \"libri sacri\", il che avrebbe consentito a Manetone di realizzare la sua storia dell'Egitto. Attraverso tre generazioni di dei (Thot, Ermes Trismegisto e Agatodemone) si sarebbe dipanata anche l'invenzione dei geroglifici, mediante i quali l'intera storia dell'Egitto sarebbe stata registrata in tre libri per Tolomeo II Filadelfo, a cui \u00e8 indirizzata una \"lettera\" che l'autore riporta:\nLa lettera \u00e8 ovviamente una contraffazione, dal momento che in essa Manetone appella Tolomeo II con il titolo imperiale romano di \"Augusto\". Questo non piccolo anacronismo permette per\u00f2 di determinare il \"terminus post quem\" oppure la prima data di composizione, cio\u00e8 il principato dell'imperatore romano Gaio Giulio Cesare Ottaviano Augusto (28 a.C.-14 d.C.), nel periodo d'attivit\u00e0 di Tolomeo di Mendes. Dopo la lettera lo scritto prosegue enunciando le epoche pi\u00f9 antiche della storia egizia ed enumerando gli dei, i semid\u00e8i e gli spiriti dei morti come sovrani d'Egitto: sette d\u00e8i-faraoni, poi quattro linee di semid\u00e8i e infine gli spiriti dei morti (evidentemente un altro genere di semid\u00e8i), ma il numero e i nomi dei quali non sono stati restituiti dai frammenti sopravvissuti. \nQuesta lista di d\u00e8i, semid\u00e8i e \"spiriti dei morti\" deriva dall'edizione dell'opera di Manetone di cui si serv\u00ec Eusebio di Cesarea. Giorgio Sincello scrive nell\"'Ecloga chronographica\" che sarebbe apparsa una diversa edizione di Manetone nella cui lista non figuravano gli \"spiriti dei morti\". Sincello accett\u00f2 la lista trasmessa da Eusebio, cos\u00ec come la teoria di Eusebio secondo cui gli Egizi avrebbe avuto regolari mesi lunari di 30 giorni durante il periodo degli immortali, e rigett\u00f2 l'altra lista di immortali che ometteva gli \"spiriti dei morti\".\nD\u00c8I\nTotale: 13.900 anni.\nSEMID\u00c8I:\nTotale: 5212 anni.\nSPIRITI DEI MORTI\nTotale per d\u00e8i, semid\u00e8i e spiriti dei morti: 24.925 anni. \nL'autore non traslitter\u00f2 i nomi delle divinit\u00e0, fornendone piuttosto gli equivalenti greci secondo una convenzione molto pi\u00f9 antica: Ptah (egizio) = Efesto (greco); Ra = Elio; Shu, figlio di Ra = Sosis; Geb = Crono; Seth = Tifone; Horus = Orus; Thot = il primo Ermes.\nPer quanto riguarda le dinastie che seguirono i \"regni\" degli \"spiriti dei morti\", Manetone indicava inizialmente cinque dinastie egizie native, cui se ne aggiunsero altre per un totale di trenta dinastie (ma successive edizioni ne riportavano trentuno) prima che Alessandro Magno conquistasse l'Egitto divenendo faraone. Il primo libro degli \"Aegyptiaca\" trattava delle prime undici dinastie, che coprirono i periodo della storia egizia oggi convenzionalmente noti come Periodo arcaico dell'Egitto, Antico Regno, Primo periodo intermedio e l'inizio del Medio Regno:\nSecondo libro.\nIl secondo libro interessava le dinastie XII\u2013XVIII nella prima edizione, raggruppando nella XVIII dinastia anche i faraoni della XIX. Tale libro discuteva la caduta del Medio Regno, il Secondo periodo intermedio, l'invasione degli Hyksos e la loro successiva cacciata dalla valle del Nilo da parte del fondatore del Nuovo Regno, re Ahmose I (circa 1549\u20131524 a.C.) della XVIII dinastia. Tale dinastia, nella prima edizione degli \"Aegyptiaca\", avrebbe avuto fine con \"Thouoris\" (in egizio: T3-wsr.t, Tausert, morta nel 1189 a.C., ultima sovrana della XIX dinastia), che l'autore confondeva erroneamente con un sovrano maschile e con un re tebano di nome Polibo, menzionato da Omero e durante il regno del quale, continua l'autore, sarebbe caduta Troia.\nIl secondo libro si rivel\u00f2 di particolare interesse per lo scrittore giudaico Flavio Giuseppe, che identific\u00f2 gli invasori asiatici Hyksos con gli antichi Israeliti usciti dall'Egitto durante l'Esodo (\"Contro Apione\" 1.82\u201392) e produsse una dissertazione etimologica sul termine \"Hyksos\", notando che il termine era riferito in differenti versioni da Manetone nelle edizioni conflittuali degli \"Aegyptiaca\"; Flavio Giuseppe si pronunci\u00f2 a favore della etimologia manetoniana di \"pastori prigionieri\" (\"Contro Apione\" 1.91), che sembra risalire alla prima edizione, rispetto alla successiva ricostruzione etimologica di \"re pastori\" (\"Contro Apione\" 1.82\u201383) propugnata dalla seconda e terza edizione. Evidentemente, nella prima edizione gli Hykosos erano sospettati essere invasori dall'Arabia, mentre la seconda e la terza edizione li avrebbero appellati \"Fenici\" (intendendo Cananei); stando a Manetone, essi avrebbero edificato Gerusalemme, prima nota come \"Salem\", dopo la loro espulsione dall'Egitto. Questa tradizione sembrerebbe suggerire la loro identificazione con i Gebusei, una trib\u00f9 biblica.\nLe tre edizioni degli \"Aegyptiaca\" sono evidenziate dai nomi attribuiti al faraone fondatore della XVIII dinastia: nella prima edizione il suo nome era erroneamente e curiosamente scritto \"Tethmosis\" (\u03a4\u03ad\u03b8\u03bc\u03c9\u03c3\u03b9\u03c2); nella seconda edizione divenne \"Amosis\" (\u1f0c\u03bc\u03c9\u03c3\u03b9\u03c2); finalmente, nella terza, fu corretto in \"Amos\" (\u1f0c\u03bc\u03c9\u03c2), che \u00e8 la trascrizione greca pi\u00f9 accurata dell'originale egizio \"Ahmose\" (Ah.mss.e).\nTerzo libro.\nIl terzo libro continuava con la \"XIX dinastia\" egizia, che divenne la XX dinastia nella seconda a terza edizione, e si concludeva con la \"XXX dinastia\", cio\u00e8 la XXXI dinastia delle due edizioni successive. Il \"rinascimento saita\" veniva fatto coincidere con la \"XXV dinastia\" (XXVI dinastia), mentre la \"XXVI dinastia\" corrisponde alla XXVII dinastia degli imperatori achemenidi che si fecero incoronare faraoni. Seguiva la menzione di altre tre dinastie autoctone, indi la \"XXX dinastia\" di Manetone, la XXXI dinastia nella realt\u00e0, con gli ultimi tre faraoni persiani (anche se quest'ultima potrebbe essere stata aggiunta dopo la morte di Manetone). Entrambi gli antichi autori Mos\u00e8 di Corene (410\u2013490) e Sofronio Eusebio Girolamo (347\u2013419/20) ritennero di far finire la storia egizia con l'ultimo faraone autoctono Nectanebo II, deposto nel 342 a.C. (dicono rispettivamente \"ultimo re degli Egizi\" e \"distruzione della monarchia egizia\"), ma la persiana XXX dinastia (= XXXI dinastia) rientra nell'intenzione dell'autore di narrare la storia egizia dai primi tempi, attraverso le dinastie, fino all'epoca del faraone macedone Tolomeo II.\nIl sistema di numerazione delle dinastie seguito nella prima edizione fu poi modificato dall'autore in quelle successive, ma quasi certamente concluse il terzo libro con la figura di Dario III di Persia, ultimo faraone achemenide (336\u2013330 a.C.); parlava anche, erroneamente, della cattura ed esecuzione di Dario III da parte di Alessandro Magno, svista che provvide a rimuovere nella redazione finale (Dario III fu infatti assassinato a tradimento da un suo satrapo). \nTrasmissione e ricezione.\nEstratti dal lavoro originale nella sua interezza sono conservati da Giuseppe Flavio, insieme ad altri brani pseudo-manetoniani: la conservazione di Manetone soprattutto in Giuseppe dipende dal fatto che gli ebrei ellenizzati erano molto interessati alla sua opera a causa del legame dei loro antenati con l'Egitto e che cercarono di basare le loro teorie sull'origine e l'antichit\u00e0 degli ebrei fondandosi saldamente sulle tradizioni autentiche d'Egitto. In Manetone, infatti, anche se ritrovavano una sgradevole testimonianza della discendenza degli ebrei da colonie di lebbrosi, i giudei ellenizzati identificarono i loro antenati con gli Hyksos, e l'Esodo con l'espulsione di questi invasori. \n&lt;br&gt;Una \"Epitome\" della storia di Manetone fu fatta in tempi brevi - non da Manetone stesso - sotto forma di elenchi di dinastie, con brevi note su eventi importanti. I resti di questa \"Epitome \"sono preservati da cronografi cristiani, soprattutto Africano ed Eusebio, il cui scopo era quello di confrontare le cronologie delle nazioni orientali con la \"Bibbia\". Dei due, il fondatore della cronografia cristiana, Sesto Giulio Africano, la cui \"Cronaca \"giungeva al 217 o 221, trasmette l\"'Epitome\" in una forma pi\u00f9 precisa; mentre Eusebio, il cui lavoro si estende al 326, \u00e8 responsabile di alterazioni notevoli del testo originale di Manetone.\n&lt;br&gt;Giorgio Sincello (761 \u2013 846) inserisce nella sua opera \"Cronografia\" proprio tale \"Epitome\", ossia una lista di sovrani dell'antico Egitto, in cui suddivide tutti i sovrani tra trenta dinastie, assegnando a ciascuno di essi una durata del regno. L'epitome di Sincello \u00e8 basata sui dati di Sesto Africano ed Eusebio di Cesarea, e quindi, in definitiva, di Manetone.\n&lt;br&gt;La composizione di una simile opera si rese necessaria per farsi comprendere dai conquistatori di Alessandro Magno, che dell'Egitto avevano l'immagine, non sempre affidabile, tramandata da Erodoto. Tuttavia, nello sforzo di compilare una storia esaustiva dei faraoni, Manetone non \u00e8 sempre obiettivo, pur dichiarando di attingere alle cronache reali.\n&lt;br&gt;Non sempre, in effetti, \u00e8 stato possibile associare ai nomi forniti da Manetone un sovrano conosciuto attraverso altre fonti, sia epigrafiche che archeologiche.\nScarsamente affidabili sono le durate dei regni, che risultano spesso sovrastimate; secondo Manetone, le trenta dinastie avrebbero governato l'Egitto per oltre 5000 anni."}
{"id": "49720", "revid": "83531", "url": "https://it.wikipedia.org/wiki?curid=49720", "title": "Sinagoga", "text": "Una sinagoga (dal greco \"\u03c3\u03c5\u03bd\u03b1\u03b3\u03c9\u03b3\u03ae\", \"adunanza\", dal verbo \u03c3\u03c5\u03bd\u03ac\u03b3\u03c9, \"radunare\") \u00e8 il termine che definisce il luogo di culto della religione ebraica; la parola stessa \u00e8 la traduzione del termine ebraico \u05d1\u05d9\u05ea \u05db\u05e0\u05e1\u05ea (bet knesset, appunto \"casa dell'assemblea\").\nIn lingua yiddish il termine \u00e8 \"\u0161ul\" (\u05e9\u05d5\u05dc), il quale corrisponde all'usanza ebraico-italiana di riferire alla sinagoga come \"scola\", dal quale, ad esempio, la piazza delle Cinque Scole nel vecchio ghetto di Roma.\nStoria.\nSi ritiene che la sinagoga abbia avuto inizio come istituzione durante l'esilio babilonese (597 a.C. e 537 d.C.), dopo la distruzione del primo Tempio, e portata in Israele dagli ebrei tornati dall'esilio; a Ur, secondo la tradizione giudaica, una grande assemblea composta da 120 scribi, profeti e sapienti ebrei formalizzarono e fissarono un canone per la lingua delle preghiere in ebraico, dal momento che prima non c'era una lista di preghiere o un metodo di preghiera condiviso da tutto il popolo. Il rabbino Jochanan Ben Zakkai ebbe l'intuizione di creare luoghi di preghiera per gli ebrei in qualunque luogo essi si trovassero. Questo contribu\u00ec al mantenimento e alla conservazione dell'identit\u00e0 religiosa giudaica dopo la distruzione del secondo Tempio, grazie anche al contributo delle scuole e dei rabbini, che produssero scritti quali il Talmud e la Mishnah (in seguito queste opere avrebbero dato vita alle yeshiva). Resti archeologici attestano che tali edifici esistevano gi\u00e0 nel periodo successivo all'epoca erodiana (Masada, Herodium), pertanto all'epoca del secondo Tempio. Fra il III secolo e il IV secolo sorgono numerose sinagoghe spesso con ricchi ornamenti, affreschi, e mosaici in Giudea, in Galilea e nelle citt\u00e0 della diaspora.\nIn quanto istituzione, la sinagoga rappresenta un'innovazione rivoluzionaria nella vita religiosa dell'antico Oriente: \u00e8 il primo edificio del culto in cui i fedeli possono assistere al complesso dei riti, principio che verr\u00e0 ripreso dalle chiese cristiane e dalle moschee musulmane. La comparsa delle sinagoghe segna una profonda ristrutturazione interna della religione ebraica, non pi\u00f9 incentrata sul culto sacrificale ma sullo studio, l'insegnamento e la meditazione della Legge. Era proibito agli ebrei vivere in una citt\u00e0 dove non ci fossero sinagoghe. Esse inoltre venivano usate dai viaggiatori come alberghi dove si poteva trovare sempre un posto per dormire su una panca o in un angolo; in effetti si svolgono attivit\u00e0 sia laiche sia religiose nella sinagoga, perci\u00f2 sta sempre al centro di tutte le comunit\u00e0 ebraiche ed \u00e8 spesso un punto di orgoglio per le comunit\u00e0. Le sinagoghe di Alessandria d'Egitto nel 38 d.C. e di Iamnia (Para cul) nel 45 furono profanate per decreto dell'imperatore Caligola. Questi fece introdurre una propria statua da venerare in tutti i luoghi di culto dll'impero, comprese le sinagoghe degli ebrei.\nArchitettura.\nLa pianta della maggior parte di queste costruzioni \u00e8 quella di una basilica a tre navate, orientata in modo che i fedeli, in conformit\u00e0 al principio contenuto nella Bibbia (Dn 6,11), recitino le preghiere rivolti \"verso Gerusalemme\". Tale pianta e orientamento sono stati mantenuti anche nelle sinagoghe costruite nel Medioevo.\nL'organizzazione dello spazio interno delle sale di preghiera ha invece subito modifiche nel corso dei secoli. L'arca-armadio (\"ar\u00f2n hakkode\u0161\" \u2014 \u05d0\u05b8\u05e8\u05d5\u05b9\u05df \u05d4\u05b7\u05e7\u05b9\u05bc\u05d3\u05b6\u05e9\u05c1) contenente i rotoli delle Sacre Scritture (Torah) \u00e8 incastrata nella parete orientale, che guarda verso Gerusalemme, mentre il pulpito del lettore (\"amm\u00f9d\" \u2014 \u05e2\u05b7\u05de\u05bc\u05d5\u05bc\u05d3), gli sta di fronte, al centro della sala o al capo opposto, sopra una piattaforma leggermente alzata (\"bim\u00e0h\" \u2014 \u05d1\u05b4\u05bc\u05d9\u05de\u05b8\u05d4). Sopra l\"'aron\" \u00e8 posta una luce sempre accesa \u2014 il \"ner tam\u00ecd\" (\u05e0\u05b5\u05e8 \u05ea\u05b8\u05bc\u05de\u05b4\u05d9\u05d3), ossia la \"lampada eterna\" \u2014 che ricorda la menorah del Tempio a Gerusalemme, la quale \u00e8 rimasta miracolosamente accesa per otto giorni, nonostante la sconsacrazione dei saccheggiatori Seleucidi.\nNelle sinagoghe ortodosse uomini e donne siedono separatamente.\nDiffusione nel mondo.\nEuropa.\nLa pi\u00f9 antica sinagoga del mondo occidentale \u00e8 quella di Ostia Antica, risalente al I secolo. La pi\u00f9 antica sinagoga d'Europa ancora in uso \u00e8 risalente al IX secolo ed \u00e8 stata riaperta nel 2002, si trova a Barcellona (Spagna), \u00e8 seguita da quella di Worms (in Germania), che \u00e8 romanica del 1034 mentre la pi\u00f9 grande \u00e8 a Budapest. Sinagoghe gotiche importanti invece sono quelle di Praga e di Cracovia. Grandiose sono le due sinagoghe in stile andaluso: la Sinagoga di Santa Mar\u00eda la Blanca e la Sinagoga del Tr\u00e1nsito (entrambe del XIV secolo) di Toledo (Spagna).\nItalia.\nIn Italia esistono numerose sinagoghe a testimonianza di una presenza ebraica che risale all'epoca romana. Fino al periodo dell'emancipazione nell'Ottocento le sinagoghe non assumono di regola aspetto monumentale a causa delle leggi restrittive che regolavano la presenza dei luoghi di culto ebraici nei paesi cristiani. Tale caratteristica si accentu\u00f2 con l'istituzione dei ghetti a partire dal XVI secolo, con l'obbligo di locazione della sinagoga all'interno del ghetto stesso e il divieto di ogni segno distintivo all'esterno. Per contrasto, gli interni delle sinagoghe erano riccamente decorati secondo gli stili architettonici dell'epoca (barocco, rococ\u00f2, neo-classico). Con l'emancipazione degli ebrei d'Italia, a partire dal 1848, fu possibile la costruzione di edifici monumentali. Talora le sinagoghe di ghetto si dotarono di facciate monumentali, in altri casi si costruirono grandiosi nuovi edifici nell'area del ghetto (Roma, Vercelli) o nei nuovi quartieri di residenza degli ebrei (Torino, Firenze). Livorno offre l'unico esempio di sinagoga monumentale costruita in stile moderno dopo la seconda guerra mondiale al posto dell'antico tempio distrutto dai bombardamenti. Negli altri casi dove si erano avuti analoghi ingenti danni (come nel caso di Torino) fu in genere preferita un'opera di ricostruzione. In anni recenti diverse sinagoghe sono state restaurate e riaperte al pubblico come musei o centri culturali anche in luoghi dove esse non servano pi\u00f9 ad un uso liturgico continuato (Casale Monferrato, Biella, Gorizia, Pitigliano, ecc.).\nEvoluzione in epoca moderna.\nNel corso del dopoguerra, quindi gi\u00e0 nel XX secolo sino ai giorni nostri, soprattutto negli Stati Uniti le prime congregazioni ebraiche pi\u00f9 religiose con Sinagoga iniziarono a presenziare le funzioni religiose con maggiore assiduit\u00e0 e pi\u00f9 coinvolgimento; \u00e8 il caso delle pi\u00f9 note comunit\u00e0 Chassidiche, per esempio i Chabad-Lubavitch oggi anche in Europa ed in Italia.\nNei primi anni '90, per esempio in Francia ed in Italia, le Sinagoghe propriamente dette iniziavano ad essere pi\u00f9 frequentate sia per quanto concerne il numero dei \"devoti\" sia per la diffusione di maggiore conoscenza della tradizione ebraica a cui segu\u00ec d'immediato un'osservanza pi\u00f9 rigorosa dei precetti, delle ricorrenze e della Torah nel suo insieme: ci\u00f2 favor\u00ec cos\u00ec incontri, riunioni o assemblee, convegni e vacanze o sport e festeggiamenti assieme, occasioni \"semi-politico religiose istituzionali\" o comunque con il consenso dei Governi dei vari Paesi con pi\u00f9 diritti \"a vantaggio degli ebrei per la pratica-religiosa\" e la possibilit\u00e0 di confronti anche con i Massmedia sino ad una vera e propria emancipazione globale dell'ebraismo \"in senso generale\". Inizialmente le Sinagoghe fungevano da punto di riferimento per turisti, per soste durante viaggi di affari o per un sentire comunque ancora raro allora, appunto durante lo Shabbat e le festivit\u00e0 pi\u00f9 importanti: la differenza con l'epoca attuale moderna consiste proprio nella frequenza nei luoghi di culto, in Italia ed in Europa in genere, prima soltanto per preghiera, studio, celebrazioni nel ciclo ebraico individuale e collettivo e \"poco altro\".\nOggi quindi vi sono molte pi\u00f9 Sinagoghe in tutto il mondo, maggiore religiosit\u00e0 o devozione, un'osservanza rigorosa dell'Halakhah pi\u00f9 consapevole ed infine la formazione di quasi un'infinit\u00e0 di gruppi ben distinti, non mancando mai l'unit\u00e0 del popolo ebraico come descritto nella Torah ed evidente ai molti che la vivono o ne scrutino da lontano l'eterna fede nel Dio Unico."}
{"id": "49721", "revid": "20768", "url": "https://it.wikipedia.org/wiki?curid=49721", "title": "Pietra di Palermo", "text": "La Pietra di Palermo \u00e8 un frammento di una stele in diorite anfibolica nera. \u00c8 il pi\u00f9 antico annale regale conosciuto nell\u2019Egitto faraonico, e costituisce una fonte fondamentale per la ricostruzione della fase dell'Antico Regno della civilt\u00e0 egizia. Riporta infatti in incisione su entrambi i lati l'elenco dei faraoni d'Egitto dalla prima alla quinta dinastia, i nomi delle loro madri ed il livello raggiunto anno per anno dalle piene del Nilo: nomi non riportati da altre fonti a noi pervenute. \nSono riportate anche le donazioni di terre e beni effettuate dai sovrani al dio Ra, ad Hathor e alle anime di Eliopoli.\n\u00c8 ospitata dal Museo archeologico Salinas a Palermo (citt\u00e0 da cui la pietra prende tradizionalmente il nome).\nDescrizione.\nIl frammento della stele \u00e8 il pi\u00f9 grande fra i sette finora rinvenuti: misura 43\u00a0cm di altezza per 30,5 di larghezza; reca inciso su entrambi i lati l'elenco dei faraoni d'Egitto dalla prima alla quinta dinastia, i nomi delle loro madri ed il livello raggiunto anno per anno dalle piene del Nilo.\nReca incise anche le congrue donazioni di terre e beni effettuate dai sovrani al dio Ra, ad Hathor e alle misteriose Anime di Eliopoli.\nAltri pezzi pi\u00f9 piccoli, si trovano al Museo Egizio del Cairo e al \"Petrie Museum of Egyptian Archaeology\" di Londra.\nLa maggior parte delle informazioni sulla prima e la seconda dinastia sono andate perse.\nStoria.\nCi sono incertezze riguardo alla data della Pietra di Palermo. Non \u00e8 noto se l'iscrizione sia stata fatta in una volta sola o se parte delle iscrizioni siano state aggiunte in un periodo successivo. Non \u00e8 inoltre noto se risale al periodo che viene descritto nell\u2019iscrizione (ovvero la Quinta dinastia). La datazione pi\u00f9 probabile della realizzazione della stele \u00e8 la met\u00e0 della V dinastia che regn\u00f2 tra il 2500 a.C. e il 2350 a.C. circa, durante il periodo della storia egiziana chiamato Antico Regno. \nLa collocazione originale della stele \u00e8 sconosciuta, ma si ipotizza che sia stata ritrovata ad Eliopoli o nelle rovine del tempio di Ptah a Menfi. Si ritiene che in origine avesse una lunghezza di circa 2 metri ed una altezza di 60 centimetri. I faraoni menzionati decifrabili del Periodo predinastico del Basso Egitto sono: Seka, Tau (o Tiu), Thesh, Neheb, Uatchnar e Mekha.\nFaceva parte di una grande lastra di diorite anfibolica nera, sulle cui facce, fu incisa la cronaca di circa 700 anni di vita egiziana. La stele fu frammentata in diversi pezzi, molti dei quali andarono perduti.\nLa pietra si trova dal 1877 nella collezione del Museo archeologico Salinas, proveniente da donatore privato, Ferdinando Gaudiano e l'origine del reperto fu identificata dall'egittologo Johan Heinrich Sch\u00e4fer.\nNel 1903 furono scoperti tre frammenti pi\u00f9 piccoli: uno era stato usato come fermaporta e gran parte del suo testo fu cos\u00ec cancellato; il terzo fu rinvenuto in un sito archeologico a Menfi.\nNel 1914 Flinders Petrie ne acquist\u00f2 un quarto frammento sul mercato antiquario; il pezzo \u00e8 esposto al \"Petrie Museum of Egyptian Archaeology\" di Londra, e contiene informazioni sui sovrani Khasekhemui (II dinastia) e Nebmaat (IV dinastia).\nNel 1963 un quinto frammento fu acquistato sul mercato antiquario, e si trova ora al Museo Egizio del Cairo.\nNel 1999, Toby Wilkinson divenne il primo studioso a indagare tutti e sette i frammenti esistenti, pubblicando le sue conclusioni sugli antichi annali l'anno seguente."}
{"id": "49722", "revid": "1573940", "url": "https://it.wikipedia.org/wiki?curid=49722", "title": "Sabeer Bhatia", "text": "Dopo i primi due anni al Birla Institute of Technology and Science in India, si \u00e8 trasferito al California Institute of Technology dove ha conseguito la sua laurea.\nHa ottenuto un master alla Stanford University, e ha lavorato brevemente per la Firepower Systems. \u00c8 stato assunto da Apple Computer dove ha conosciuto Jack Smith, l'altro cofondatore di Hotmail.\nHa venduto Hotmail alla Microsoft per 400 milioni di dollari."}
{"id": "49723", "revid": "76963", "url": "https://it.wikipedia.org/wiki?curid=49723", "title": "Robert X. Cringely", "text": "Biografia.\nScrive per molte pubblicazioni come: il The New York Times, Newsweek, Forbes, Upside, Success, e Worth. Per 8 anni (dal 1987 al 1995), ha scritto una rubrica per, \"Notes From the Field\", in InfoWorld, in settimanale di informatica della IDG.\nIl libro, Accidental Empires: \"How the Boys of Silicon Valley Make Their Millions Battle Foreign Competition and Still Can't Get a Date\" (ISBN 0887308554), pubblicato nel 1992, \u00e8 un divertente racconto sulla storia della Silicon Valley. Un documentario basato sul libro chiamato Triumph of the Nerds: \"The Rise of Accidental Empires\" venne prodotto dalla Public Broadcasting Service (PBS) nel 1996, Cringely era il presentatore.\nScrive una rubrica su il sito internet della PBS chiamata \"I, Cringely: The Pulpit\"."}
{"id": "49724", "revid": "124508046", "url": "https://it.wikipedia.org/wiki?curid=49724", "title": "Trip Hawkins", "text": "Biografia.\nLaureatosi all'universit\u00e0 di Harvard in \"Strategia e teoria dei giochi applicata\", ha lavorato alla Apple Computer dal 1978 al 1982, quando lasci\u00f2 la societ\u00e0 per fondare la Electronic Arts. Nel 1991, dopo aver lasciato anche tale ultima societ\u00e0 cre\u00f2 la The 3DO Company, che promosse la console 3DO prodotta dal 1993 al 1996.\nDopo il fallimento di The 3DO Company, nel tardo 2003 Hawkins annunci\u00f2 l'intenzione di avviare una nuova societ\u00e0 chiamata Digital Chocolate con l'obiettivo di sviluppare videogiochi per i dispositivi portatili come i PDA o i cellulari. Dopo aver lasciato l'incarico di amministratore delegato anche dalla Digital Ciocolate, nel 2012 ha creato la If You Can, una societ\u00e0 specializzata nella creazione di videogiochi per bambini, per la quale nel 2014 ha raccolto 6,5 milioni di dollari di finanziamenti.\nOnorificenze.\nNel 2005, Hawkins \u00e8 diventata l'ottava persona ad essere inserita nella Hall of fame dell'Academy of Interactive Arts &amp; Sciences."}
{"id": "49725", "revid": "1749436", "url": "https://it.wikipedia.org/wiki?curid=49725", "title": "Andy Hertzfeld", "text": "Biografia.\nDopo la laurea alla Brown University in informatica nel 1975, Hertzfeld ottenne un Master dalla Universit\u00e0 della California di Berkeley. Nel 1978, ha collaborato allo sviluppo del software per il computer Apple II. \u00c8 diventato un capo progetto presso Apple Computer nel 1979 e ha sviluppato la Silentype printer la prima stampante a 80 colonne per Apple II. Le schede dell'Apple Computer definiscono Hertzfeld \"Software Wizard\". Egli ha scritto buona parte del sistema operativo originale compreso molto codice incluso nelle ROM. Ha sviluppato la User Interface Toolbox e numerose innovazioni diventata standard nelle interfacce grafiche come il Pannello di controllo e la clipboard.\nDopo essere uscito dal team del progetto Apple II, Hertzfeld chiese al cofondatore dell'Apple Steve Jobs di entrare a far parte del nuovo progetto Macintosh che era stato avviato nel febbraio del 1981. Lavorando con Bud Tribble, Bill Atkinson e Burrell Smith, Hertzfeld divenne uno dei progettisti principali del sistema operativo macOS e quindi uno degli sviluppatori che rivoluzionarono le interfacce grafiche.\nFin da quando lavorava per Apple Computer, \u00e8 stato un fautore e un promotore del software libero e dei progetti open source. Collabora attivamente con la Open Source Applications Foundation, ha contribuito alla diffusione dei computer con il suo lavoro orientato a rendere i computer semplici e divertenti da usare. Dopo aver abbandonato Apple nel 1984 cofond\u00f2 una serie di nuove compagnie: Radius (1986), General Magic (1990) e Eazel (1999), che realizz\u00f2 il file manager Nautilus funzionante sull'interfaccia grafica GNOME basata su sistemi GNU/Linux. Ora con l'Open Source Applications Foundation, Hertzfeld lavora per diffondere e promuovere lo sviluppo dei sistemi GNU/Linux.\nL'ultimo progetto \u00e8 il sito internet http://folklore.org, un sito (in Inglese) dedicato alla raccolta di storie e aneddoti sullo sviluppo del primo modello di Macintosh.\nFilm in cui \u00e8 stato interpretato.\nAndy Hertzfeld \u00e8 stato interpretato da Elden Henson nel film Jobs del 2013. Successivamente \u00e8 stato interpretato dall'attore Michael Stuhlbarg nel film del 2015 Steve Jobs. Hertzfeld ha affermato che \"quasi nulla \u00e8 come \u00e8 realmente accaduto\" nel film \"Steve Jobs\", ma, ha aggiunto, il film non voleva essere realistico."}
{"id": "49728", "revid": "466539", "url": "https://it.wikipedia.org/wiki?curid=49728", "title": "Jonathan Ive", "text": "\u00c8 stato (dal 1997 al 2019) il \"Chief Design Officer\" presso Apple, dove \u00e8 stato anche supervisore del gruppo di design industriale e ha avuto anche ruolo guida per il team Human Interface (HI). Nel 2013 si \u00e8 occupato di iOS 7, provvedendone al restyling grafico. Ive \u00e8 celebre per aver disegnato molti dei prodotti Apple tra cui iPhone, iPod, iPad, iMac, MacBook Air, Apple Watch e AirPods.\nIl 27 giugno 2019, dopo aver lasciato Apple, annuncia che alla fine dello stesso anno, fonder\u00e0 una sua azienda dal nome LoveFrom con Apple come primo e principale cliente. \nBiografia.\nIl padre di Ive, un orefice che insegnava presso il Middlesex Polytechnic, ora Middlesex University, rappresent\u00f2 per lui una figura determinante della sua vita. Ive frequent\u00f2 la Chingford Foundation School e successivamente la Walton High School di Stafford. Durante gli anni del liceo Ive manifest\u00f2 una grande passione per le auto e ci\u00f2 lo port\u00f2 a interessarsi al design. Subito dopo il diploma analizz\u00f2 l'ipotesi di studiare design dell'automobile al Royal College of Art di Londra.\nSuccessivamente si convinse a intraprendere gli studi di design industriale alla Northumbria University, dove vennero scelti alcuni progetti del suo portfolio personale per essere esposti al Museo del Design di Londra. Egli si interessava a creare e disegnare sin da quand'era adolescente e fu sempre indeciso su quale percorso di studi fosse meglio intraprendere. Ive ha spiegato che l'adozione del Mac fu da considerare un punto di svolta nella sua vita, poich\u00e9 gli permise di fronteggiare le difficolt\u00e0 in cui spesso si imbatteva, ci\u00f2 grazie alla semplice interfaccia utente di cui era dotato, nonch\u00e9 alla considerevole differenza rispetto al resto dei sistemi e dei computer in uso all'epoca.\nDopo aver trascorso un anno con Robert Weaves, Jonathan Ive lavor\u00f2 presso la Tangerine, una startup londinese ubicata a Hoxton Square, dove ebbe la possibilit\u00e0 di disegnare una vasta gamma di prodotti tra cui forni a microonde e spazzolini da denti elettrici. La frustrazione causata dalla sua posizione di lavoro raggiunse l'apice quando gli fu assegnato il progetto di un water e di un bidet; terminato il lavoro il capo lo rigett\u00f2 poich\u00e9 lo consider\u00f2 troppo moderno e fantasioso. La scontentezza di Ive, dovuta all'incompatibilita delle proprie idee con le richieste dei clienti, trov\u00f2 fine nel momento in cui Apple divenne un cliente di Tangerine ed egli si ritrov\u00f2 a prestare consulenze in merito al design dei primi PowerBook. Apple, apprezzando i risultati ottenuti, prov\u00f2 a reclutarlo come dipendente a tempo indeterminato senza riuscirci.\nIve lavor\u00f2 come consulente a fianco di Robert Brunner, che all'epoca si occupava del reparto Industrial Design di Apple, e nel 1992 divenne finalmente dipendente full-time. Una volta assunto, Ive contribu\u00ec al design della seconda generazione del Newton, il MessagePad 110, e riusc\u00ec a raggiungere Taipei. Poco prima del rientro di Steve Jobs in Apple nel 1997, Jony Ive fu sul punto di consegnare le sue dimissioni, ma l'allora amministratore delegato Jon Rubinstein lo convinse a restare alla Apple, in quanto questa si trovava alle porte di una rinascita.\nNel 1997, dopo il ritorno di Jobs, divenne Senior Vice President of Industrial Design e ci\u00f2 gli permise di essere al capo del team artefice di alcuni tra i prodotti Apple pi\u00f9 di successo. Il primo progetto di grande importanza su cui Ive si trov\u00f2 a lavorare fu l'iMac; successivamente trasse ispirazione dai primi progetti per realizzare altri dispositivi di grande successo come l'iPod, il MacBook e il pi\u00f9 recente iPhone.\nDieter Rams, designer della Braun dal 1961 al 1995, influenz\u00f2 molto il lavoro di Ive. Nel documentario \"Objectified \"(2009) di Gary Hustwit, Dieter Rams afferma che Apple \u00e8 l'unica a creare dei prodotti che siano \"conformi\" a \"Le dieci regole del buon design\". In particolare oggetti come l'iPod erano caratterizzati da un controllo centrale a disco che ricordava esplicitamente l'interfaccia della radio Braun T3, uno dei moduli affiancabili al sistema TP1 \nIl 27 giugno 2019 lascia Apple, con cui continuer\u00e0 per\u00f2 a collaborare, per aprire una nuova societ\u00e0 di design indipendente, la societ\u00e0 si chiamer\u00e0 LoveFrom. In un\u2019intervista rilasciata al Financial Times, Ive ha affermato che si interesser\u00e0 principalmente di \"tecnologia indossabile\" e di \"salute\", oltre a dedicarsi a diverse \"passioni personali\".\nIl suo ufficio.\nJonathan Ive lavorava nel suo laboratorio alla Apple in cui supervisionava il lavoro del suo team ed era l'unico designer a disporre di un ufficio personale. Soltanto le persone chiave del suo team, designers con esperienza pluridecennale in Apple, e altri con ruolo di rilievo nella compagnia potevano avere accesso al suo ufficio. Non era consentito l'accesso nemmeno ai suoi figli. Infatti all'interno di questa stanza erano contenuti tutti i nuovi progetti di Apple, i concept per il futuro e i prototipi dei dispositivi; la camera era insonorizzata attraverso strati di spugna e lana inseriti tra le intercapedini delle pareti, le finestre sono oscurate e impediscono di vedere dall'esterno attraverso un forte riflesso. Nella biografia di Steve Jobs scritta da Walter Isaacson Jobs dice: \"Lui \u00e8 quello con pi\u00f9 potere esecutivo in tutta la Apple, dopo di me.\"\nRiconoscimenti.\nI critici considerano il lavoro di Ive come uno dei migliori nel design industriale. I prodotti del suo team hanno ripetutamente vinto premi come l'\"Industrial Designers Society of America's Industrial Design Excellence Award\"."}
{"id": "49729", "revid": "2101857", "url": "https://it.wikipedia.org/wiki?curid=49729", "title": "Susan Kare", "text": "Ha realizzato molti degli elementi dell'interfaccia grafica del primo Macintosh negli anni ottanta.\nSi \u00e8 diplomata alla Harriton High School nel 1971 e consegue un ulteriore titolo (\"bachelor\") al Mount Holyoke College. Nel 1978, si laurea all\u2019Istitute of Fine Arts alla New York University in scultura e inizia la sua carriera come curatrice al Fine Arts Museums di San Francisco.\nDal 1983 inizia a lavorare per la Apple chiamata dall'amico Andy Hertzfeld.\nHa disegnato molti dei \"font\", delle icone e degli elementi grafici del primo macOS. La sua capacit\u00e0 grafica si apprezza dalle icone, che pur con pochi colori e una bassa definizione rendono molto bene l'idea di ci\u00f2 che hanno lo scopo di rappresentare.\n\u00c8 una pioniera della Pixel Art e i suoi lavori pi\u00f9 famosi nel mondo Apple sono il \"font\" \"Chicago\" (utilizzato nell'interfaccia dell'Apple iPod), il \"font\" \"Geneva\", Clarus il Dogcow, il Mac felice (il computer sorridente che ha accolto gli utenti durante l'accensione per 18 anni, fino alla versione 10.2 dove \u00e8 stato sostituito dal logo dell'Apple) e il simbolo del tasto Comando sulla tastiera Apple (conosciuto anche come tasto Apple).\nDopo aver abbandonato Apple nel 1985 \u00e8 stata una dei primi dieci impiegati della NeXT e dal 1988 ha lavorato come direttrice creativa indipendente riscuotendo un notevole successo. Ha disegnato parte dell'interfaccia grafica di Windows 3.1 (tra cui le carte del celeberrimo Solitario), di OS/2 e di Nautilus, un programma di \"file manager\" integrato nel progetto GNOME ma di propriet\u00e0 di una ditta esterna.\nIl negozio all'interno del MOMA di New York City vende borse e taccuini progettati seguendo i suoi disegni.\nDal 7 febbraio 2007 ha prodotto le icone per i \"regali\" virtuali presenti su Facebook.\nInizialmente i profitti ricavati dalle vendite venivano destinati alla fondazione Susan G. Komen for the Cure per combattere il cancro al seno. Dopo la giornata di San Valentino, i regalini sono stati modificati includendo nuovi e limitati doni non inerenti alla festa dell'amore.\nIcone.\nLe prime icone disegnate da Susan Kare erano state realizzate per la Xerox Corporation, con il primo Macintosh del 1984. All'interno di questo computer le interfacce assunsero un ruolo principale e il set di icone favoriva la buona riuscita dell'estetica generale. Quelle di Kare, erano icone rese socievoli e accessibili per la massa e determinanti per l\u2019usabilit\u00e0 e il coinvolgimento delle persone. In quest'occasione, ha imparato come disegnare al computer secondo un sistema bitmap, ovvero un processo che consente di \u00abaccendere\u00bb o \u00abspegnere\u00bb una serie di punti dello schermo, nello specifico i pixel, per creare un\u2019immagine. \nI suoi risultati portarono alla realizzazione di elementi che diventarono parte della vita quotidiana degli utenti Macintosh, con degli standard comuni: il cestino della spazzatura per eliminare i file o il floppy disc per salvarli. "}
{"id": "49730", "revid": "112158163", "url": "https://it.wikipedia.org/wiki?curid=49730", "title": "Guy Kawasaki", "text": "Biografia.\nKawasaki era uno dei dipendenti dell'Apple Computer responsabili del marketing del computer Macintosh nel 1984. Ha coniato il concetto di evangelista nel mondo dell'elettronica di consumo. \u00c8 stato uno dei pochi ad avere il titolo di Apple Fellow, creato dalla stessa Apple per premiare i suoi migliori dipendenti. Nel 1987 abbandona la Apple Computer e diventa CEO della societ\u00e0 ACIUS, che produce il database 4th Dimension.\nAttualmente \u00e8 CEO di garage.com, una societ\u00e0 che finanzia iniziative a tecnologia avanzata nella Silicon Valley, California.\nIl 24 marzo 2015 \u00e8 stata annunciata la nomina di Kawasaki come membro del board of trustees della Wikimedia Foundation.\nKawasaki ha una laurea in psicologia ottenuta dalla Stanford University e un master dell'University of California, Los Angeles. \u00c8 un giapponese-americano nato a Honolulu, Hawaii. \u00c8 sposato con Beth, dalla quale ha avuto tre figli e una figlia.\nBibliografia.\n\u00c8 autore di molti libri:"}
{"id": "49731", "revid": "1534511", "url": "https://it.wikipedia.org/wiki?curid=49731", "title": "Analisi delle componenti principali", "text": "L'analisi delle componenti principali (in inglese \"principal component analysis\" o abbreviata \"PCA\"), anche nota come \"trasformata di Karhunen-Lo\u00e8ve\", \u00e8 una tecnica per la semplificazione dei dati utilizzata nell'ambito della statistica multivariata. Questo metodo fu proposto per la prima volta nel 1901 da Karl Pearson e sviluppato poi da Harold Hotelling nel 1933, e fa parte dell'analisi fattoriale. La tecnica, esempio di riduzione della dimensionalit\u00e0, ha lo scopo di ridurre il numero pi\u00f9 o meno elevato di variabili che descrivono un insieme di dati a un numero minore di variabili latenti, limitando il pi\u00f9 possibile la perdita di informazioni.\nRisoluzione lineare.\nCi\u00f2 avviene tramite una trasformazione lineare delle variabili che proietta quelle originarie in un nuovo sistema cartesiano in cui la nuova variabile con la maggiore varianza viene proiettata sul primo asse, la variabile nuova, seconda per dimensione della varianza, sul secondo asse e cos\u00ec via.\nLa riduzione della complessit\u00e0 avviene limitandosi ad analizzare le principali, per varianza, tra le nuove variabili.\nDiversamente da altre trasformazioni lineari di variabili praticate nell'ambito della statistica, in questa tecnica sono gli stessi dati che determinano i vettori di trasformazione.\nAssumendo che a ciascuna delle variabili originarie venga sottratta la loro media e pertanto la nuova variabile formula_1 abbia media nulla,\ndove arg max indica l'insieme degli argomenti formula_3 in cui \u00e8 raggiunto il massimo. Con le prime formula_4 componenti, la formula_5-esima componente pu\u00f2 essere trovata sottraendo le prime formula_4 componenti principali a formula_7:\ne sostituendo questo\nRisoluzione matriciale.\nUn metodo pi\u00f9 semplice per calcolare la componente formula_10 utilizza la matrice delle covarianze di formula_11. La stessa operazione pu\u00f2 essere eseguita partendo dalla matrice dei coefficienti di correlazione anzich\u00e9 dalla matrice di varianza-covarianza delle variabili formula_12.\nInnanzitutto si devono trovare gli autovalori della matrice di covarianza o della matrice dei coefficienti di correlazione. Si ottengono tanti autovalori quante sono le variabili formula_13. Se viene utilizzata la matrice di correlazione, l'autovalore relativo alla prima componente principale, ossia quella con varianza massima, sar\u00e0 pari a formula_14. In ogni caso l'autovalore con il maggiore valore corrisponde alla dimensione formula_15 che ha la maggiore varianza: esso sar\u00e0 dunque la varianza della \"componente principale 1\". In ordine decrescente, il secondo autovalore sar\u00e0 la varianza della componente principale 2, e cos\u00ec via per gli n autovalori. Per ciascun autovalore viene calcolato il corrispondente autovettore, ossia la matrice (riga vettore) dei coefficienti che moltiplicano le vecchie variabili formula_13 nella combinazione lineare per l'ottenimento delle nuove variabili formula_15. Questi coefficienti sono anche definiti loading. La matrice degli autovettori, ossia la matrice che ha per riga ciascun autovettore prima calcolato, \u00e8 la cosiddetta \"matrice di rotazione\" formula_18. Eseguendo l'operazione matriciale formula_19, dove formula_20 \u00e8 il vettore colonna avente come elementi le nuove variabili formula_21 e formula_7 \u00e8 il vettore colonna avente come elementi le \"vecchie variabili\" formula_23, si possono trovare le coordinate di ciascun punto nel nuovo spazio vettoriale. Utilizzando le coordinate per ciascun punto relative alle componenti principali si costruisce il grafico denominato \"score plot\". Se le componenti principali sono 3 si avr\u00e0 un grafico tridimensionale, se sono 2 sar\u00e0 bidimensionale, se invece si \u00e8 scelta una sola componente principale lo score plot sar\u00e0 allora monodimensionale. Mediante lo score plot \u00e8 possibile verificare quali dati sono simili tra di loro e quindi si pu\u00f2 ad esempio dedurre quali campioni presentano la medesima composizione.\nIn PCA esiste anche un altro tipo di grafico, definito loading plot, in cui sono le variabili formula_12 ad essere riportate nel nuovo sistema avente per assi le componenti principali. Con questo tipo di grafico \u00e8 possibile osservare se due variabili sono simili, e pertanto forniscono lo stesso tipo di informazione, oppure se sono distanti (e quindi non sono simili).\nQuindi gli elementi dell'autovettore colonna corrispondente a un autovalore esprimono il legame tra le variabili di partenza e la componente considerata attraverso dei pesi. Il numero di variabili latenti da considerare come componenti principali si fonda sulla grandezza relativa di un autovalore rispetto agli altri. Invece nel caso in cui sia l'operatore a scegliere le componenti principali senza considerare la relativa varianza espressa dai rispettivi autovalori, si ha un \"supervised pattern recognition\".\nSi pu\u00f2 costruire la matrice dei fattori, in pratica una matrice modale, che elenca per riga le variabili originarie e per colonna le variabili latenti: ogni valore, compreso tra 0 e 1, dice quanto le seconde incidano sulle prime.\nInvece la matrice del punteggio fattoriale ha la stessa struttura della precedente, ma dice quanto le singole variabili originarie abbiano pesato sulla determinazione della grandezza di quelle latenti.\nEsempio.\nSi supponga di disporre di un'indagine che riporta per 10 soggetti: voto medio (da 0 a 33), intelligenza (da 0 a 10), media ore studiate in un giorno e zona d'origine, che varia da 1 a 3. Si standardizzino i valori con la formula:\nformula_25\ndove formula_26 \u00e8 il valore atteso di formula_7, ovvero il valor medio, formula_28 \u00e8 la deviazione standard.\nLa matrice dei coefficienti di correlazione \u00e8:\nLa diagonale principale \u00e8 composta da valori uguali ad formula_14 perch\u00e9 \u00e8 il coefficiente di correlazione di una variabile con se stessa. \u00c8 pure una matrice simmetrica perch\u00e9 il coefficiente di correlazione tra la variabile formula_12 e la variabile formula_31 \u00e8 uguale a quello tra formula_31 e formula_12. Si vede come ci sia un forte legame tra voto, media ore studio e intelligenza.\nDall'analisi degli autovalori si possono trarre conclusioni:\nGli autovalori sono in ordine decrescente e il loro rapporto con la somma degli autovalori d\u00e0 la percentuale di varianza che rappresentano. Sono stati selezionati arbitrariamente solo quelli che hanno valore maggiore di formula_14 in quanto pi\u00f9 significativi, che spiegano il 70,708% e il 26,755% rispettivamente.\nSi osservi la matrice delle componenti principali:\nIl fattore 1 pesa fortemente sul voto medio. Sembrerebbe pure che pesi in maniera negativa sulla variabile della zona di origine; chiaramente questa affermazione non ha senso perch\u00e9 inverte il nesso di causalit\u00e0: spetta allo statistico dare una spiegazione e una lettura sensate.\nSi calcoli quindi la matrice di punteggio fattoriale:\nCome si vede la variabile provenienza continua ad avere un influsso di segno negativo sull'autovalore principale. Le altre variabili invece hanno peso positivo."}
{"id": "49733", "revid": "212348", "url": "https://it.wikipedia.org/wiki?curid=49733", "title": "Donald Norman", "text": "Biografia.\n\u00c8 stato professore di psicologia e scienze cognitive e direttore dell'istituto per la Scienza Cognitiva dell'Universit\u00e0 della California.\nNorman \u00e8 laureato in ingegneria elettronica presso il MIT (Massachusetts Institute of Technology), dove \u00e8 professore emerito, e ha un master e un dottorato di ricerca presso l'Universit\u00e0 della Pennsylvania. Nel 1995, ha ricevuto una laurea honoris causa in psicologia dall'Universit\u00e0 di Padova.\n\u00c8 stato vicepresidente del gruppo di ricerca sulle tecnologie avanzate per la Apple Computer e dirigente alla Hewlett Packard e alla U Next, societ\u00e0 di formazione a distanza.\nAttualmente insegna alla Northwestern University (psicologia, scienze cognitive e informatica) ed \u00e8 consulente del Nielsen Norman Group fondato nel 1998 con Jakob Nielsen, un'azienda di consulenza alle imprese per la realizzazione di servizi e prodotti centrati sull'uomo.\nAll'inizio del 2006 \u00e8 stato insignito con la \"Benjamin Franklin Medal in computer and cognitive science\".\nIl 4 ottobre 2016 gli \u00e8 stata conferita la laurea \"honoris causa\" in Design dall'Universit\u00e0 della Repubblica di San Marino.\nCampo di ricerca e pensiero.\nIl suo campo di ricerca \u00e8 lo studio dell'ergonomia, del design, e pi\u00f9 in generale del processo cognitivo umano.\nNoto per essere uno studioso che si \u00e8 occupato anche degli aspetti pi\u00f9 prettamente pratici ed economici della propria materia di studio (in quanto dirigente per la Apple Computer), nelle sue prime pubblicazioni si occupa prevalentemente dell'usabilit\u00e0 e dei vari aspetti del processo cognitivo, ma nel libro \"Le cose che ci fanno intelligenti\" espone anche critiche di carattere sociologico verso la societ\u00e0 occidentale. Tra gli altri aspetti Norman descrive l'apatia provocata dall'eccessivo utilizzo della televisione e l'incapacit\u00e0 dei musei di proporsi al pubblico in modo accattivante.\nNella seconda parte della sua carriera pubblica il noto volume \"La caffettiera del masochista\", in cui propone una tagliente critica al design attaccando la scarsa ergonomia della maggioranza delle interfacce e degli strumenti in uso all'uomo. Questo volume lo porta alla ribalta mondiale nel suo settore ed \u00e8 causa di accese polemiche da parte di designer e progettisti per le sue affermazioni tese a esaltare la funzionalit\u00e0 degli oggetti a scapito della loro gradevolezza estetica. In particolare nei suoi studi fa spesso riferimento all'affordance degli oggetti, che lui intende nell'accezione di autorizzazioni, inviti all'azione, che l'oggetto sembra permettere. \"Sembra\", poich\u00e9 secondo Norman le propriet\u00e0 possedute da un oggetto, in particolare di ordine ottico, dipendono da chi osserva l'oggetto. In altre parole chi percepisce un significato ci riesce perch\u00e9 possiede un sistema di raccolta dati che gli consente di ottenerlo.\nPi\u00f9 tardi, con la pubblicazione di \"Emotional design\", rinnega parzialmente le tesi proposte in \"La caffettiera del masochista\", focalizzandosi sugli aspetti pi\u00f9 emotivi della cognizione ed esaltando quegli oggetti progettati per essere s\u00ec facilmente utilizzabili, ma anche in grado di coinvolgere emotivamente l'utente. Un oggetto in grado di suscitare emozioni positive nell'utente, in pratica, \u00e8 progettato meglio di uno effettivamente ergonomico. Data questa teoria, diventa praticamente impossibile concepire una \"qualit\u00e0 oggettiva\" del design, poich\u00e9 la storia di ogni individuo rende \"piacevolmente emozionanti\" (evocativi) determinati strumenti o interfacce a scapito di altri solamente in base alle proprie esperienze soggettive.\nNorman \u00e8 anche il promotore del concetto di informatica pervasiva, presentato nel libro \"The invisible computer\": \u00abLa tecnologia migliore \u00e8 quella che non si vede, perch\u00e9 \u00e8 tanto semplice da usare da diventare \"trasparente\"\u00bb.\nPubblicazioni.\nNella sua carriera Donald A. Norman ha pubblicato innumerevoli ricerche ed articoli tradotti in dodici lingue. Qui di seguito viene proposta una bibliografia sintetica, suddivisa nei suoi due principali settori di studio, che riassume i titoli pi\u00f9 importanti; quando disponibili, sono indicati i riferimenti della pubblicazione in italiano con il titolo originale fra parentesi; per i dati delle edizioni originali e per l'elenco completo delle pubblicazioni accademiche si pu\u00f2 consultare il sito ufficiale dell'autore riportato pi\u00f9 sotto."}
{"id": "49734", "revid": "31886", "url": "https://it.wikipedia.org/wiki?curid=49734", "title": "Burrell Smith", "text": "A causa di contrasti all'interno dell'azienda ha abbandonato Apple prima della presentazione della piattaforma Apple \"Turbo Mac\", una versione contenente un Hard Disk e una elettronica semplificata.\nHa cofondato la Radius Corp. con l'ex dipendente Apple Andy Hertzfeld"}
{"id": "49735", "revid": "112576454", "url": "https://it.wikipedia.org/wiki?curid=49735", "title": "Larry Tesler", "text": "Specializzato nel settore dell'interazione uomo-macchina lavor\u00f2 presso Xerox PARC, Apple Computer, Amazon e Yahoo. Viene ricordato per essere stato l'inventore dei comandi taglia, copia e incolla.\nBiografia.\nTesler studi\u00f2 informatica alla Universit\u00e0 di Stanford negli anni sessanta e lavor\u00f2 inizialmente per lo Stanford Artificial Intelligence Laboratory. Tra il 1973 e il 1980, fu nello staff dello Xerox PARC, dove collabor\u00f2 allo sviluppo del primo word processor con interfaccia grafica Gypsy. Nel corso dello sviluppo di tale programma vennero ideati i famosi comandi \"cut\", \"copy\" e \"paste\" ovvero taglia, copia e incolla, comandi che sono tutt'oggi molto utilizzati e che hanno rivoluzionato il mondo del lavoro informatico. Fu sempre lui a guidare Steve Jobs nel tour dei laboratori nel corso del quale il fondatore di Apple ebbe occasione di rimanere profondamente impressionato dalle numerose innovazioni che diventarono poi elemento distintivo dei suoi prodotti.\nNel 1980 si trasfer\u00ec all'Apple, dove ricopr\u00ec diverse posizioni inclusa quella di vice presidente di AppleNet, vice presidente del Advanced Technology Group, e scienziato capo.\nAbbandon\u00f2 Apple nel 1997 per poi fondare la Stagecast Software; nel 2001 entr\u00f2 in Amazon diventandone nel 2004 vice presidente del settore Shopping Experience.\nLasci\u00f2 Amazon nel 2005 ed entr\u00f2 quindi in Yahoo, ma abbandon\u00f2 anche questa compagnia nel 2008 limitando la propria attivit\u00e0 a consulenze.\nIl 19 febbraio 2020 \u00e8 stato dato l'annuncio della sua morte, avvenuta due giorni prima all'et\u00e0 di 74 anni."}
{"id": "49736", "revid": "110157", "url": "https://it.wikipedia.org/wiki?curid=49736", "title": "Avie Tevanian", "text": "\u00c8 stato il progettista capo dello sviluppo software in Apple Computer, ruolo oggi ricoperto da Craig Federighi. \u00c8 anche membro del consiglio di amministrazione della societ\u00e0 Green Hills Software.\nBiografia.\nDopo aver conseguito il BSc in matematica all'University of Rochester, un master e un dottorato in scienza dell'informazione presso il Carnegie-Mellon University, Tevanian divenne una figura di spicco durante lo sviluppo del kernel Mach alla Carnegie-Mellon University. Successivamente lavor\u00f2 per la NeXT Computer e poi per Apple, dove fu una delle figure primarie nello sviluppo del macOS fino al marzo 2006, quando lasci\u00f2 Apple per realizzare dei progetti personali."}
{"id": "49737", "revid": "666668", "url": "https://it.wikipedia.org/wiki?curid=49737", "title": "Harold Hotelling", "text": "Nato a Fulda nel Minnesota (USA) ha passato la maggior parte della sua infanzia a Seattle nello stato Washington. Dopo il bachelor in giornalismo nel 1919 fece il master in matematica nel 1921 presso l'Universit\u00e0 di Washington. Nel 1924 consegue il Ph.D. in matematica presso la Princeton University e lo stesso anno comincia a insegnare alla Stanford University. Nel 1929 si reca in Inghilterra per studiare con R. A. Fisher. Nello stesso anno teorizza l'omonimo \"Modello di Hotelling\" introducendo la nozione di competizione spaziale in un duopolio. La soluzione a questo problema anticipava l'approccio \"game-theoretic\": l'equilibrio perfetto nei sottogiochi, definito successivamente da Selten.\nIl suo nome \u00e8 noto in ambito della statistica per via della distribuzione T-quadrato di Hotelling e il suo uso nell'ambito dei test di verifica d'ipotesi in statistica e delle regioni di confidenza. Ha introdotto negli anni 1930 l'analisi di correlazione canonica e l'analisi delle componenti principali con gli articoli \"Analysis of a Complex of Statistical Variables with Principal Components\" (1933), \"The most predictable criterion\" (1935) e la relazione \"Relation Between Two Sets of Variates\" del 12 settembre 1935 davanti alla Societ\u00e0 Americana di Matematica (relazione pubblicata in Biometrika l'anno seguente).\n\u00c8 stato titolare della cattedra di econometria, membro della facolt\u00e0 della Columbia University dal 1931 al 1946 e membro fondatore del primo dipartimento di statistica degli Stati Uniti presso la University of North Carolina at Chapel Hill dal 1946 fino alla sua morte. Una strada a Chapel Hill (Carolina del Nord) porta il suo nome. Nel 1972 ha ricevuto il North Carolina Award per il contributo alla scienza.\nLo storico Stephen Stigler ritiene che \u00e8 grazie ai suggerimenti di Hotelling in una lettera a Ronald Fisher che i cumulanti sono oggi noti con tale nome."}
{"id": "49739", "revid": "1318658", "url": "https://it.wikipedia.org/wiki?curid=49739", "title": "Palazzo di Diocleziano", "text": "Il Palazzo di Diocleziano si trova in Croazia e, con le sue mura, coincide con il nucleo originario del centro storico della citt\u00e0 di Spalato.\nSi tratta di un imponente complesso architettonico fatto edificare dall'imperatore Diocleziano, molto probabilmente fra il 293 ed il 305, allo scopo di farne la propria dimora.\nStoria.\nDopo aver riformato l'Impero romano, con l'entrata in vigore del sistema della tetrarchia, Diocleziano si ritir\u00f2 a vita privata nel palazzo appositamente fattosi costruire dopo dieci anni dalla sua elezione come Imperatore. Vi visse dal 305 fino alla morte, avvenuta nel 313.\nNel 614 gli Avari e gli Slavi distrussero la citt\u00e0 romana di Salona, a pochi chilometri dal palazzo di Diocleziano, ed inizi\u00f2 il declino della citt\u00e0, quando gli abitanti si trasferirono nel palazzo fortificato.\nIl palazzo oggi \u00e8 quindi il centro storico della citt\u00e0 di Spalato e numerose parti di esso sono state riusate nei secoli, permettendo la loro conservazione, seppure con le inevitabili manomissioni stratificate, fino ai giorni nostri come il mausoleo ottagonale dell'imperatore che \u00e8 diventato l'attuale Duomo in epoca costantiniana.\nNel 1979 \u00e8 stato iscritto dall'UNESCO nell'elenco di siti e monumenti del Patrimonio dell'umanit\u00e0 ed \u00e8 stato restaurato in quello stesso anno.\nDescrizione.\nIl palazzo, una sorta di grande villa fortificata, si presentava come una struttura autonoma, cittadella dedicata alla figura sacra dell'imperatore, per il quale esisteva gi\u00e0 un mausoleo, destinata quindi ad ospitarlo in eterno.\nStrutturata con la pianta tipica degli accampamenti militari romani: due strade perpendicolari, il \"cardo\" ed il \"decumanus\", che si intersecano e dalle quali si dipartono numerose vie trasversali perpendicolari a scacchiera, aveva una forma leggermente trapezoidale (il lato sud era leggermente irregolare per il declivio del terreno verso il mare), con un lato affacciato sul mare e quattro poderose torri quadrate agli angoli e il numero di colonne sono 50.\nIn origine, la sua cinta muraria in \"opus quadratum\", alta 18 m e spessa 2 m, misurava 215,50 m per 175\u2013181 m. In queste mura si aprono tuttora vari torrioni quadrati e quattro porte, affiancate da torri a base ottagonale: la Porta Aurea (a nord), la Porta Argentea (ad est), la Porta Ferrea (ad ovest) e la Porta Aenea o bronzea, sul mare a sud. Le poderose mura furono una sorta di novit\u00e0 rispetto alle ville romane dei secoli precedenti e si resero necessarie per via degli eventi turbolenti della storia romana dell'epoca.\nLa Porta Aurea \u00e8 inquadrata da edicolette pensili e sormontata da archetti su colonnine pensili (oggi delle colonne restano solo le mensole di base e i capitelli). Le altre due porte (Argentea e Ferrea) hanno decorazione pi\u00f9 semplice. Ciascuna era dotata di controporta e cortile d'armi. Da qui partivano le vie colonnate che dividevano il complesso in quattro riquadri principali: i due a nord ospitavano caserme, servizi e giardini (poco conosciuti, organizzati su peristili centrali e con file di stanzette lungo le mura), mentre la parte meridionale, ove si sono conservate pi\u00f9 consistenti vestigia monumentali, ospitava il quartiere imperiale.\nDalla prosecuzione colonnata della strada nord-sud si poteva giungere al portico detto \"peristilio\", con quattro colonne sostenenti un archivolto a serliana. Attraverso il peristilio verso sud si accedeva a un vano a base circolare coperto da cupola e poi ad un vano rettangolare con colonne che faceva da vestibolo d'accesso agli appartamenti privati dell'imperatore, disposti sul lato lungo il mare, sul quale si affacciavano con un loggiato a semicolonne che inquadravano gli archi; alle estremit\u00e0 e al centro si trovavano tre serliane.\nIl peristilio \u00e8 uno degli ambienti meglio conservati tutt'oggi, e pare che avesse la funzione di scenografia per le cerimonie ufficiali alle quali partecipava come protagonista l'imperatore. Dal peristilio infatti si accedeva ad est e ad ovest ad ambienti di culto:\nL'appartamento privato era diviso in due met\u00e0 simmetriche, divise dalla prosecuzione sotterranea della via colonnata. Si conoscono nella parte occidentale le sostruzioni verso il mare e una basilica privata, affiancata da una doppia fila di stanze a pianta centrale, oltre a un complesso termale. La met\u00e0 orientale del palazzo \u00e8 conosciuta in maniera scarsa e lacunosa.\nProfilo artistico.\nIl palazzo \u00e8 un palese esempio delle tendenze architettoniche nell'et\u00e0 di Diocleziano, improntate a tendenze conservatrici, come per esempio anche nelle terme di Diocleziano a Roma, di impostazione analoga a quelle di Caracalla.\nLa villa, come alcuni altri esempi tardo-imperiali, \u00e8 costruita a modello di un \"castrum\", con le mura di cinta e i torrioni, ma fece da ispirazione anche il complesso dei palazzi imperiali del Palatino.\nCome tipologia di villa fortificata si conoscono alcune derivazioni coeve, come quella di Mogorjelo in Erzegovina. Suggestioni assolutistiche e orientali sono date dagli ambienti di rappresentanza (soprattutto il \"peristilio\" con le due ali sacre), assimilabili a quelli del palazzo imperiale di Antiochia e, nel secolo successivo, di Costantinopoli. Orientale \u00e8 anche la scelta di porre sul fondo gli ambienti di rappresentanza, l'uso di sfingi e delle vie colonnate. La sostanza e la componente ideologica, invece, sono pi\u00f9 schiettamente romane, soprattutto nell'aspetto militarizzato e nelle scelte conservatrici dell'impianto.\nL'edificio \u00e8 l'antecedente pi\u00f9 vicino ai castelli medievali, ma anche ai monasteri fortificati, con il peristilio che funge da centro. Si ipotizza inoltre che la struttura ottagonale della cattedrale-mausoleo abbia costituito un modello per la tipologia del battistero."}
{"id": "49745", "revid": "521028", "url": "https://it.wikipedia.org/wiki?curid=49745", "title": "Parco nazionale dei laghi di Plitvice", "text": "Il parco nazionale dei laghi di Plitvice (in croato \"Nacionalni park Plitvi\u010dka jezera\") \u00e8 un'area naturale protetta che si trova in Croazia, nel complesso montuoso di Li\u010dka Plje\u0161ivica, in un territorio di fitte foreste, ricco di corsi d'acqua, laghi e cascate.\nStoria.\nLe prime iniziative per proclamare il parco area protetta risalgono alla fine del XIX secolo, ma il parco venne istituito solamente nel 1949 divenendo il primo parco nazionale croato. Dal 1979 fa parte della lista dei patrimoni dell'umanit\u00e0 dell'UNESCO e l'intera area \u00e8 interessata gi\u00e0 dagli anni '80 da un grande flusso turistico. Nella zona, il 31 marzo 1991, ebbe luogo uno scontro armato avvenuto tra forze armate croate e serbe; questo atto di guerra conosciuto anche come la Pasqua di sangue di Plitvice viene considerato come il momento iniziale della guerra d'indipendenza croata.\nGeografia.\nIl parco si trova per il 90,7% nella regione della Lika e di Segna e per la parte restante nella regione di Karlovac. La distanza dai principali centri \u00e8 di 140 km da Zagabria, 219 da Spalato, 170 da Fiume. \nIl parco.\nIl parco occupa una superficie di 33.000 ettari e comprende 16 laghi in successione, collegati fra loro da cascate. All'interno del parco si trovano anche numerose grotte di cui solo una piccola parte \u00e8 agibile. I boschi del parco sono popolati da 157 specie di uccelli, 50 di mammiferi, 321 di lepidotteri (76 di farfalle e 245 di falene) e altri animali, fra i quali l'orso bruno, il cinghiale, il lupo, la lince e il capriolo.\nI laghi sono formati da due fiumi: il Fiume Bianco ed il Fiume Nero, che confluiscono nel fiume Korana. Le acque di questi fiumi sono ricche di sali calcarei (in massima parte carbonato di calcio e carbonato di magnesio), provenienti dalla dissoluzione delle rocce carbonatiche costituenti la struttura geologica del sito.\nQuesti sali vengono fatti precipitare dalla vegetazione, formando cos\u00ec degli strati di travertino, una roccia sedimentaria recente. Col passare del tempo, questi depositi formano delle vere e proprie dighe naturali che fungono da sbarramenti per l'acqua, crescendo di circa un centimetro ogni anno. Ad un certo punto la pressione dell'acqua rompe questi argini naturali, aprendosi nel terreno nuovi percorsi. Questo meccanismo, in realt\u00e0 comune a tutte le acque calcaree, a Plitvice ha assunto una particolare importanza.\nAll'interno del parco \u00e8 possibile spostarsi a piedi, in bici, con la barca o con un trenino. Le possibilit\u00e0 di alloggio sono offerte da alcuni alberghi e campeggi nei dintorni villaggi che circondano il parco, dove \u00e8 possibile trovare anche numerose camere da privati.\nLaghi.\nI laghi si suddividono in laghi superiori (in croato \"Gornja jezera\") e laghi inferiori (in croato \"Donja jezera\").\nKozjak \u00e8 il lago del parco di maggiore estensione ed ha una profondit\u00e0 massima di 47 metri che ne fanno anche il lago pi\u00f9 profondo."}
{"id": "49746", "revid": "1793900", "url": "https://it.wikipedia.org/wiki?curid=49746", "title": "Xerox Palo Alto Research Center", "text": "Xerox Palo Alto Research Center (Xerox PARC) \u00e8 la pi\u00f9 famosa divisione di ricerca della Xerox Corporation, con sede a Palo Alto (California), negli USA. Venne fondata nel 1970 ed \u00e8 stata separata dalla compagnia madre nel 2002.\nStoria.\nL'ubicazione del centro di ricerche \u00e8 insolita, considerando che la sede centrale della Xerox si trova a pi\u00f9 di 3.000 miglia da Palo Alto. Il PARC venne fondato da George Pake che ne fu anche il primo direttore. George Pake era un fisico specializzato nella risonanza magnetica nucleare. Nel 1969 lavorava presso la Washington University quando venne chiamato da Jack Goldman, responsabile capo dei progetti di ricerca della Xerox. Fu lo stesso Goldman a finanziare generosamente la creazione del secondo centro di ricerca della Xerox.\nXerox PARC \u00e8 stato l'incubatore di molti componenti dei moderni computer, inclusi molti aspetti delle interfacce grafiche (GUI), il mouse (il 27 aprile 1981), programmi di composizione di testi WYSIWYG (\"ottieni quello che vedi sullo schermo\"), le stampanti laser, i computer desktop, il linguaggio Smalltalk, gli ambienti di sviluppo integrati, le reti Ethernet e i linguaggi di descrizione di pagina (precursori del PostScript).\nIl PARC si distinse anche perch\u00e9 due suoi ricercatori vinsero il Premio Turing. I due ricercatori sono: Butler W. Lampson (1992) e Alan Kay (2003). Molti i riconoscimenti ottenuti anche per singoli prodotti: l'Association for Computing Machinery ha assegnato il Premio per il sistema software (\"Software System Award\"):\nInfine, Lampson, Kay, Robert Taylor e Charles Thacker hanno ricevuto dall'Accademia nazionale degli ingegneri il prestigioso premio \u00abCharles Stark Draper\u00bb nel 2004 per il lavoro svolto durante lo sviluppo di Xerox Alto.\nXerox \u00e8 stata aspramente criticata per l'incapacit\u00e0 di commercializzare le innovazioni sviluppate dal PARC. L'esempio pi\u00f9 famoso \u00e8 il progetto dell'interfaccia grafica utente sviluppato dal PARC e commercializzato (dalla Xerox Systems Development Division) come Xerox Star. Che sia stato un fallimento \u00e8 evidenziato dal fatto che furono vendute solo 25.000 unit\u00e0 mentre i sistemi Apple Macintosh commercializzati dalla Apple vendettero milioni di unit\u00e0 e fecero la fortuna della societ\u00e0. \u00c8 singolare notare che il sistema Lisa e successivamente Macintosh sono derivati dai sistemi sviluppati dal PARC. Infatti il cofondatore dell'Apple Steve Jobs decise di lanciarsi nel progetto di un'interfaccia grafica dopo una visita al PARC autorizzata dalla Xerox.\nLa divisione capitale di rischio della Xerox desiderava investire in Apple, Steve Jobs allora propose a Xerox di investire un milione di dollari in Apple e in cambio, di permetter loro di vedere le sperimentazioni condotte al PARC. La Xerox accett\u00f2 di mostrare alla Apple la sua nuova tecnologia e in cambio ottenne di acquistare centomila azioni a circa dieci dollari l'una. La Xerox autorizzando Jobs a visitare i laboratori fece un regalo straordinario all'Apple (anche per questo molti ingegneri furono fin dall'inizio contrari alla visita di Jobs).\nLa tecnologia del PARC ha forgiato molti degli standard e dei paradigmi che sono alla base della moderna industria dell'informatica e pur essendo passati pi\u00f9 di vent'anni sono ancora attuali. Per esempio, nonostante la molta ricerca, attualmente l'interfaccia grafica migliore \u00e8 quella basata sulla metafora della scrivania sviluppata al PARC. Le interfacce grafiche tridimensionali non hanno mai convinto e, probabilmente, non avranno possibilit\u00e0 di imporsi fino a quando non appariranno display tridimensionali.\n\u00c8 una leggenda che i manager della Xerox non furono mai in grado di comprendere le innovazioni prodotte dal PARC. I manager compresero l'importanza di innovazioni come la stampante laser ed altre innovazioni non strettamente legate all'industria del computer. Le maggiori critiche si concentrano quindi sulle ricerche riguardanti lo studio dei materiali. I laboratori PARC ospitarono i pionieri delle tecnologie degli schermi a cristalli liquidi e dei dischi ottici, ma i dirigenti non seppero riconoscere le potenzialit\u00e0 di queste tecnologie e quindi non le finanziarono adeguatamente.\nIl lavoro del PARC dei primi anni ottanta \u00e8 stato spesso trascurato, ma nei laboratori PARC furono studiate tecnologie importanti, come i computer pervasivi e molti aspetti della programmazione orientata agli oggetti.\nIl 4 gennaio 2002, PARC \u00e8 stato scorporato dalla Xerox e reso una compagnia indipendente."}
{"id": "49747", "revid": "339392", "url": "https://it.wikipedia.org/wiki?curid=49747", "title": "Skate", "text": ""}
{"id": "49750", "revid": "158913", "url": "https://it.wikipedia.org/wiki?curid=49750", "title": "Leviti", "text": "I leviti sono i membri della trib\u00f9 israelitica di Levi.\nAd essi, nell'antico Israele, era affidato il compito di sorvegliare il tabernacolo e il Tempio. La linea sacerdotale di Aronne (parte dei leviti e i cui membri erano detti cohanim) si occupava concretamente dei sacrifici rituali mentre gli altri leviti avevano il compito di cantare, di suonare e di assistere. I leviti sono descritti come eredi di Dio, loro \"possesso\"; la schiera dei leviti trasportava scalza l'arca dell'alleanza: unica tra le dodici trib\u00f9, non ottennero alcuna parte della terra d'Israele, poich\u00e9 servire Dio era la loro eredit\u00e0. \nParallelamente, in battaglia avevano il compito di custodire l'arca, senza partecipare direttamente all'azione di guerra.\nVivevano nelle citt\u00e0 levitiche, sparse per tutta Israele, e si sostenevano con le decime. I leviti erano stati scelti per questo speciale ruolo perch\u00e9, mentre erano in Egitto e poi durante il peccato del vitello d'oro, avevano mantenuto fede alla religione dei loro padri: non avevano adorato il vitello d'oro ed avevano appoggiato Mos\u00e8, membro della trib\u00f9 di Levi. Un Midrash racconta che, durante l'esilio babilonese, essi si rifiutarono di cantare per degli dei di Nabucodonosor.\nI loro colori specifici di appartenenza sono il bianco, il nero ed il rosso.\nTorah.\nNella Torah ai leviti sono delegati compiti sussidiari a quelli dei sacerdoti nella gestione del culto religioso. L'ambientazione storica \u00e8 relativa al periodo della peregrinazione degli Ebrei nel deserto del Sinai (XIII-XII secolo a.C.), ma gli esegeti considerano questi testi come retroproiezione della situazione propria del secondo tempio, ricostruito nel IV secolo a.C.\nSecondo il Libro dei Numeri le primitive funzioni dei leviti, suddivisi in famiglie, erano cos\u00ec ripartite:\nIl servizio cultuale iniziava a 25 anni e terminava a 50, per i soli maschi.\nIn alcuni passi della Torah si parla di \"leviti sacerdoti\". L'interpretazione di questa espressione non \u00e8 chiara, ma pu\u00f2 indicare che il confine tra i sacerdoti (discendente del levita Aronne) e gli altri leviti fosse, in alcune epoche, abbastanza tenue.\nIn Canaan.\nTerminata la peregrinazione nel deserto con l'ingresso nella terra di Canaan, secondo i libri di Giosu\u00e8 e Giudici, ai leviti, diversamente dagli appartenenti alle altre trib\u00f9 d'Israele, non furono riservati determinati territori (a parte 48 piccoli centri urbani sparsi per l'Israele). La loro sussistenza era legata alle decime che il popolo doveva versare loro, ma parte dei leviti si dedicava all'economia di sussistenza (agricoltura e pastorizia) che caratterizzava il resto della popolazione.\nAll'epoca del primo tempio (X-VI secolo a.C.) i leviti svolgevano il ruolo di cantori, musicisti, portieri, oltre ad occuparsi della preparazione delle offerte e pulizia dei locali e degli arredi sacri. Un parallelismo con la tradizione cristiana, con le dovute differenze, vedrebbe i leviti adempiere i ruoli occupati da chierichetti e sagrestani. In diversi passi riferiti a prima della riforma di Giosia (VII secolo a.C.), la quale accentr\u00f2 il culto attorno al Tempio di Gerusalemme, si accenna al coinvolgimento dei leviti (e dei sacerdoti) nel culto delle \"alture\", cio\u00e8 altari costruiti in varie colline palestinesi. Caratteristica di questi luoghi di culto lontani dal tempio, formalmente dedicati a YHWH-Dio, era la facilit\u00e0 di inserimento di elementi cultuali pagani, ed \u00e8 forse a questo proposito che si riferisce la dura condanna ai leviti di Ez44,10-14.\nAll'epoca del ritorno dall'esilio di Babilonia, nel periodo del secondo tempio (VI-V secolo a.C.), i leviti rivestirono, oltre alle funzioni liturgiche, un ruolo chiave nella riorganizzazione della societ\u00e0 e del culto ebraico diretta da Esdra.\nTradizione successiva.\nNel Nuovo Testamento, un levita e un sacerdote compaiono nella parabola del buon samaritano (Luca ). Negli Atti degli Apostoli, un levita soprannominato Barnaba, originario di Cipro, diventa discepolo di Ges\u00f9 e compagno di Paolo. Anche l'evangelista Marco, in quanto cugino di Barnaba, era un ebreo appartenente alla trib\u00f9 di Levi.\nOggi i leviti hanno solo un ruolo residuale nella religione ebraica: sono chiamati alla lettura della Torah subito dopo i sacerdoti ed \u00e8 loro compito lavare le mani dei sacerdoti prima della benedizione sacerdotale."}
{"id": "49751", "revid": "124353509", "url": "https://it.wikipedia.org/wiki?curid=49751", "title": "Papiro dei Re", "text": "Il Papiro dei Re, conosciuto anche come \"Canone regio\" o \"Lista Reale\", oppure \"Papiro di Torino\", \u00e8 un documento risalente alla XIX dinastia egizia, probabilmente durante il regno di Ramses II (1290 a.C. \u2013 1224 a.C.), redatto in ieratico, che riporta, oltre a una introduzione sui re divini e semidivini del periodo predinastico dell'Egitto, l'elenco dei sovrani dall'unificazione dell'Alto e Basso Egitto fino al momento della compilazione, insieme con il numero dei loro anni e, talvolta dei mesi e dei giorni, di regno.\n\u00c8 conservato presso il Museo Egizio di Torino, dove \u00e8 giunto come parte della Collezione Drovetti.\nIl papiro torinese 1874 \u00e8 l'unica lista reale vera e propria dell'antico Egitto antecedente all'et\u00e0 tolemaica (332-30 a.C.): rispetto agli accorpamenti cultuali dei sovrani defunti rinvenuti ad Abido e a Saqqara, liste che hanno in comune il fatto di includere solo un numero limitato di re estrapolati secondo principi non scritti, quella di Torino ha lo scopo di ricordare tutti i re dell'Egitto e la loro esatta lunghezza di regno, segnando un importante contrasto con gli altri elenchi conosciuti. \nIl documento \u00e8 scritto con inchiostro nero e rosso in caratteri ieratici, sul verso di un registro delle tasse scartato, datato al regno di Ramses II. Rimane incerto quando sia stata redatta la lista reale stessa; presumibilmente durante il medesimo regno, ma potrebbe anche essere stato durante uno dei regni successivi, molto probabilmente quello del suo successore, il faraone Merenptah. \nIl papiro misurava circa 42\u00a0cm di altezza, che corrispondono al formato a grandezza naturale attestato durante il periodo ramesside, e circa 1,70 m di lunghezza, essendo in origine composto verosimilmente da quattro fogli di una quarantina di centimetri incollati assieme.\nStoria.\nIl papiro fu acquistato a Tebe intorno al 1820 da Bernardino Drovetti, tuttavia le esatte circostanze del ritrovamento e il suo contesto archeologico sono irrimediabilmente perduti, ma \u00e8 probabile che possa essere stato rinvenuto in una tomba. Fu successivamente comprato dal governo piemontese tra la fine del 1823 e i primi del 1824.\nSi suppone che, quando Drovetti lo acquist\u00f2, il documento fosse intatto, ma fu danneggiato involontariamente e inconsapevolmente durante il trasporto; difatti, quando giunse al museo, esso si trovava in frammenti all'interno di una cassa, mescolato a quelli di altri papiri. \u00c8 molto probabile che una parte del papiro, rimasta bianca sulla superficie del registro delle tasse, fosse stata tagliata e utilizzata per altri fini, con il risultato che l'ultima colonna (o le ultime due) della lista reale \u00e8 andata irrimediabilmente persa gi\u00e0 in antico. \nAllo stato attuale di conservazione consiste di poco pi\u00f9 di 300 frammenti.\nIl manoscritto fu individuato e descritto per la prima volta da Jean-Fran\u00e7ois Champollion nel 1824, che scrisse i risultati del suo studio nello stesso anno: quarantotto frammenti contenenti centoquarantadue tra cartigli e titoli reali, di questi ultimi venticinque interi, sessantasette incompleti. In una lettera indirizzata al fratello, diede al documento il nome di \u201ccanone reale\u201d. \nIl papiro fu ricomposto nel 1826 da Gustavus Seyffarth, contemporaneo e antagonista di Champollion, il quale in tre mesi individu\u00f2 circa trecento frammenti basandosi esclusivamente sullo studio della trama fibrosa vegetale, riuscendo a ottenere una distribuzione alquanto verosimile dei frammenti prescelti; parecchi poterono riconnettersi, cosicch\u00e9 si ridussero a centosessantaquattro. \nDovette trascorrere pi\u00f9 di un secolo dal ritrovamento prima che si pubblicasse integralmente il manoscritto, con il completo apparato iconografico e includendo anche il lato relativo al registro delle tasse: l'edizione fu prodotta nel 1938 da Giulio Farina coadiuvato dalla restauratrice Erminia Caudana; la loro ricomposizione \u00e8 rimasta a oggi invariata.\nL'unica edizione completa dopo quella di Farina fu pubblicata da Alan Gardiner nel 1959. Pi\u00f9 limitata rispetto alla precedente, non vi si trovano n\u00e9 traduzioni n\u00e9 commentarii, eccetto brevi note relative alla trascrizione, che ricopre anche, per la prima volta, il registro delle tasse. \u00c8 stata alterata la posizione di pochi frammenti, gli altri invece sono rimasti nella stessa collocazione dell'edizione precedente, sebbene Gardiner si sentisse scettico sulla loro disposizione.\nL'autore infine ha segnalato l'esistenza di un numero di frammenti non inseriti nel restauro del Farina. \nRimangono ancora alcuni piccoli frammenti, segnalati da Gardiner nella tavola IX della sua opera, per i quali non \u00e8 stato ancora possibile trovare la corretta collocazione.\nStruttura del testo.\nLa lista reale consiste oggi di undici colonne: originariamente doveva contenerne dodici o tredici, ma la parte finale \u00e8 irrimediabilmente persa. \u00c8 presumibile che l'elenco sia stato preceduto da una qualche forma di titolo, che meglio precisava la natura del suo contenuto, ma non \u00e8 stato possibile identificare alcuna traccia di esso.\nLa lista stessa \u00e8 suddivisa in tre parti che si riferiscono ad altrettante nature dei sovrani, secondo la terminologia mutuata da Manetone: divinit\u00e0 e semidei (tutta la prima colonna e gran parte della seconda), spiriti \"trasfigurati\" (ultima parte della seconda colonna e prime righe della terza) e umani (dalla terza all'undicesima colonna). Nell'attuale stato di conservazione l'elenco dei re umani si interrompe alla fine del Secondo periodo intermedio.\nI sovrani divini e storici sono ricordati in maniera simile. Le loro formule di ingresso sono: \"Re dell'Alto e Basso Egitto &lt;Nome&gt;. Egli ag\u00ec nella regalit\u00e0 x anni, x mesi, x giorni\". Nella sezione concernente il periodo arcaico, \u00e8 aggiunta alla formula precedente l'et\u00e0 del sovrano al momento della morte: \"Egli visse x anni\".\nSuddivisione del testo.\nAll'inizio il testo riporta un elenco di divinit\u00e0 e di re mitici.\nSul \"verso\" sono documentati accertamenti fiscali riguardanti alcuni funzionari delle oasi libiche attivi all'epoca di Ramesse II; il testo di questo registro di tasse si sviluppa in sei colonne precedute da un margine bianco di ampiezza non precisabile.\nProblematiche.\nIl problema principale nel valutare l'accuratezza della lista reale di Torino \u00e8 la mancanza di fonti indipendenti con cui confrontarla. Ci sono periodi in cui i re sono relativamente ben attestati e qualche progresso pu\u00f2 essere fatto, tuttavia, non c'\u00e8 un'indicazione chiara delle lunghezze di regno per gran parte dei sovrani conservati e un numero considerevole di essi non \u00e8 affatto attestato. Ci\u00f2 significa che potrebbero esserci molte informazioni inaccurate che non siamo in grado di individuare. \n\u00c8 chiaro dalle notazioni delle lacune che il Papiro dei Re discende da un originale a sua volta lacunoso, evidentemente non la fonte diretta, ma un semplice documento nella catena di trasmissione. Ci\u00f2 \u00e8 mostrato dall'inserimento regolare della formula di regalit\u00e0: se le lacune fossero state presenti nella fonte diretta, questo schema non sarebbe esistito. \nInfine il fattore pi\u00f9 difficile da valutare \u00e8 la validit\u00e0 della lunghezza dei regni, poich\u00e9 le fonti dirette relative a essa sono eccessivamente limitate e l'errore, nel caso in cui ci fosse, potrebbe trovarsi ovunque: in ciascuno dei singoli regni menzionati o nel totale degli stessi. \nIn altre parole \u00e8 virtualmente impossibile individuarlo e correggerlo.\nPerch\u00e9 fu scritto?\nL'obiettivo della lista reale era evidentemente quello di comporre un'oggettiva e completa rassegna dei re egizi, integrata con l'esatta collocazione temporale a partire dalla creazione: idealmente si potrebbe usare il manoscritto per posizionare il regno di ciascun sovrano con precisione, calcolando quindi l'arco di tempo in relazione ad altri re o a eventi storici. \nLa designazione \u201ccanone\u201d, riferita al documento da Champollion e ribadita ufficialmente da Gardiner, \u00e8 fuorviante: ci\u00f2 implicherebbe che la lista fosse ufficiale e che i re siano stati scelti secondo principi arbitrari e non semplicemente per il fatto che avessero regnato. La lista non \u00e8 ufficiale poich\u00e9 non doveva essere pubblicamente celebrata, al contrario, includeva numerosi sovrani che erano caduti in disgrazia e ufficialmente soppressi (damnatio memoriae). \nQui invece i faraoni sono stati inclusi semplicemente per il fatto di aver avuto formalmente la sovranit\u00e0 in Egitto: non esiste nessun discrimine dovuto all'etnicit\u00e0, al genere, alla reputazione, alla lunghezza di regno o a qualsiasi altro criterio secondario, e non si pu\u00f2 dimostrare una qualche omissione di nome.\nSono conosciute diverse altre liste, redatte per vari scopi, ma nessuna \u00e8 obiettiva e nessuna segnala la lunghezza del regno dei re in questione. Esse hanno in comune una selezione di sovrani estrapolati per uno scopo celebrativo e non cronologico. \nLa lista reale di Torino \u00e8 pertanto unica in tutta l'et\u00e0 faraonica."}
{"id": "49755", "revid": "1718925", "url": "https://it.wikipedia.org/wiki?curid=49755", "title": "Rabbino", "text": "Il termine rabbino (dall'ebraico biblico: \u05e8\u05b7\u05d1\u05b4\u05bc\u05d9, traslitt. \"rabi\", : , \"mio maestro\", singolare possessivo \u05e8\u05d1\u05e0\u05d9\u05dd, \"rabanim\", ) \u2013 la parola \"maestro\" \u05e8\u05d1, \"rav\", letteralmente significa \"grande\", \"distinto\", e viene inteso come \"maestro\" nell'ebraico post-biblico. Nella cultura ebraica il titolo indica uno studioso che si \u00e8 distinto per i suoi studi ed \u00e8 un autorevole insegnante della Torah e della legge mosaica (\"Torat Mosheh\"), considerato la guida spirituale della propria comunit\u00e0 ebraica. Il rabbino, per svolgere i suoi compiti, deve inoltre aver ricevuto l'ordinazione (\"semikhah\") ed \u00e8 autorizzato, secondo la tradizione ebraica, a decidere su necessit\u00e0 comunitarie ed Halakhiche, particolari come quelle legate alle regole alimentari o rituali e generali come nel confronto religioso, interreligioso, etico e morale.\nEtimologia.\nLa parola originaria \"rabbi\" deriva dalla radice semitica R-B-B, in alfabeto ebraico \u05e8\u05b7\u05d1 \"rav\", che in aramaico biblico significa \"grande\" in molti sensi, tra cui \"riverito\", ma appare principalmente come prefisso nelle forme di \"status constructus\". Sebbene l'uso di \"rabbim\" \"molti\" (come in , \u05d4\u05b8\u05e8\u05b7\u05d1\u05b4\u05bc\u05d9\u05dd) \"la maggioranza, la moltitudine\" avvenga per indicare l'assemblea della comunit\u00e0, nei Manoscritti del Mar Morto non esiste prova che sostenga un'associazione con il titolo successivo di \"Rabbi/Rabbino\". La radice \u00e8 imparentata con l'arabo \u0631\u0628\u0651 \"rabb\", che significa \"signore\" (usato generalmente quando si parla di Dio, ma anche di signori terreni). Come segno di grande rispetto, alcuni rinomati rabbini vengono chiamati semplicemente \"il Rav\".\nIl rabbino non \u00e8 un'occupazione che si riscontra nella Bibbia ebraica, e le antiche generazioni non utilizzavano titoli correlati, come \"Rabban\", \"Ribbi\" o \"Rab\" per descrivere i saggi babilonesi e i dotti di Israele. I titoli \"Rabban\" e \"Rabbi\" vengono menzionati per la prima volta nella Mishnah (circa 200 d.C.). Il termine fu usato inizialmente con Rabban Gamaliel il Vecchio, Rabban Shimon suo figlio e Rabban Jochanan Ben Zakkai, che furono tutti patriarchi o presidenti del Sinedrio. Il titolo \"Rabbi\" appare (nella traslitterazione greca \u1fe5\u03b1\u03b2\u03b2\u03af \"rhabbi\") nei vangeli di Matteo, Marco e Giovanni nel Nuovo Testamento, in cui viene usato per riferirsi agli \"Scribi e Farisei\" come anche a Ges\u00f9.\nPronuncia.\nGli ebrei sefarditi e yemeniti pronunciano questa parola ebraica \u05e8\u05b4\u05d1\u05b4\u05bc\u05d9 \"ribb\u012b\"; la pronuncia in ebraico moderno israeliano \u05e8\u05b7\u05d1\u05b4\u05bc\u05d9 \"rabi\" deriva da un'innovazione del XVIII secolo apportata ai libri di preghiera (\"Siddur\") aschenaziti, sebbene tale vocalizzazione si riscontri anche in alcune fonti antiche. Altre varianti sono: ' e, in lingua yiddish, '. La parola si pu\u00f2 paragonare a quella siriaca \u072a\u0712\u071d \"rabi\".\nNell'ebraico antico, \"rabbi\" era un termine titolare usato quando si parlava ad un superiore, nella seconda persona, simile al vocativo. Quando invece si parlava di un superiore, nella terza persona si poteva dire \"ha-rav\" (\"il Maestro\") o \"rabbo\" (\"il suo Maestro\"). In seguito il termine divenne un titolo formale per i membri del Patriarcato. Il titolo acquis\u00ec quindi una forma plurale irregolare: \u05e8\u05b7\u05d1\u05b8\u05bc\u05e0\u05b4\u05d9\u05dd \"rabbanim\" (\"rabbini\") e non \u05e8\u05b7\u05d1\u05b8\u05bc\u05d9 \"rabbay\" (\"miei Maestri\").\nOnori.\nSecondo il Talmud, \u00e8 un comandamento (\"mitzvah\") alzarsi in piedi davanti ad un rabbino o studioso della Torah, e anche di fronte alle loro consorti, rivolgendosi loro con rispetto. Anche i Kohanim (sacerdoti) devono onorare i rabbini e gli studiosi della Torah, tuttavia se il sacerdote \u00e8 pi\u00f9 erudito del rabbino, non si deve alzare in piedi.\nIn molti luoghi oggi e nel corso della storia, i rabbini e gli studiosi della Torah hanno avuto e ancora hanno il potere di scomunicare le persone che li insultano.\nStoria.\nI governi dei regni di Israele e di Giuda erano basati su un sistema di re ebraici, di profeti, autorit\u00e0 giuridiche del tribunale del Sinedrio e autorit\u00e0 rituali del sacerdozio. I membri del Sinedrio dovevano ricevere la loro ordinazione (\"semikhah\") derivata da una linea ininterrotta di trasmissione che partiva da Mos\u00e8, ma invece di essere indicati come \"rabbini\" erano pi\u00f9 frequentemente chiamati giudici (\"dayanim\"), simili ai \"shoftim\" o \"giudici\" del Libro dei Giudici.\nCi si aspettava che tutti questi personaggi fossero pieni di saggezza e conoscenza della Torah e dei comandamenti, che li rendevano quindi \"rabbini\" nel senso moderno della parola. Ci\u00f2 viene illustrato da un insegnamento vecchio di duemila anni presente nella Mishnah, l\u2018\"Etica dei Padri\" (\"Pirkei Avot\"), che parla di Re Davide:\nCon la distruzione dei due Templi a Gerusalemme, la fine della monarchia ebraica ed il declino delle due istituzioni dei profeti e dei sacerdoti, il fulcro della leadership accademica e spirituale all'interno del popolo ebraico si spost\u00f2 verso i saggi della Grande Assemblea (\"Anshe Knesset HaGedolah\"). Tale assemblea era composta dai primi gruppi di \"rabbini\" nel senso pi\u00f9 moderno della parola, in gran parte perch\u00e9 avevano cominciato la formulazione ed esegesi di quello che divenne nota come \"Legge orale\" dell'Ebraismo (\"Torah SheBe'al Peh\"). Questa fu poi codificata e riportata nella Mishnah e nel Talmud e successiva tradizione rabbinica, portando a ci\u00f2 che \u00e8 noto come Ebraismo rabbinico.\nSaggi ebrei.\nIl titolo \"rabbi\" veniva portato dai saggi dell'antico Israele, che erano ordinati dal Sinedrio secondo la consuetudine tramandata dagli anziani. Erano chiamati \"Ribbi\" e ricevevano l'autorit\u00e0 di giudicare casi penali. \"Rab\" \u00e8 il titolo dei saggi babilonesi che insegnavano nelle accademie talmudiche di Babilonia.\nDopo la soppressione del Patriarcato e del Sinedrio da parte di Teodosio II nel 425, non ci furono pi\u00f9 ordinazioni formali in senso stretto. Un dotto ebreo riconosciuto poteva essere chiamato \"Rab\" o \"Hacham\", come i saggi babilonesi. La trasmissione della conoscenza da maestro a discepolo rimase di enorme importanza, ma non esisteva nessuna qualifica rabbinica formale in quanto tale.\nMedioevo.\nMaimonide afferma che ogni comunit\u00e0 \u00e8 obbligata a nominare un predicatore e studioso che ammonisca e guidi la comunit\u00e0 stessa, insegnando la Torah, e l'istituzione sociale, che egli descrive, \u00e8 il \"germe\" del moderno rabbinato congregazionale. Nel XV secolo in Europa centrale, crebbe l'usanza di qualificare gli studiosi con un diploma che consentisse loro di essere chiamati \"Mori\" (il mio insegnante). In quel periodo il titolo venne contestato come \"hukkat ha-goy\" (imitazione dei modi dei Gentili), in quanto si riteneva che assomigliasse al conferimento del dottorato nelle universit\u00e0 cristiane. Tuttavia il sistema si diffuse ed \u00e8 tale diploma che viene indicato come \"semikhah\" (ordinazione) al giorno d'oggi.\nSecoli XVIII-XIX.\nNella Germania e Stati Uniti del XIX secolo, i compiti del rabbino divennero sempre pi\u00f9 influenzati dai doveri del pastore protestante cristiano, per cui il titolo \"rabbino del pulpito\". Sermoni, consulenza pastorale, il rappresentare la comunit\u00e0 all'esterno, tutto ci\u00f2 aument\u00f2 di importanza. Ora i rabbini non ortodossi, su base quotidiana, trascorrono pi\u00f9 tempo in queste funzioni tradizionalmente non rabbiniche di quanto non facciano nell'insegnare o rispondere a domande sulla legge e filosofia ebraiche. All'interno dell'Ebraismo ortodosso moderno, i rabbini si occupano ancora e principalmente di insegnamento e questioni di Legge ebraica (\"Halakhah\"), ma hanno sempre pi\u00f9 a che fare con le succitate funzioni pastorali. Il \"National Council of Young Israel\" dell'Ebraismo ortodosso e il \"Rabbinical Council of America\" dell'Ebraismo ortodosso moderno hanno istituito programmi supplementari programmi di formazione pastorale per il loro rabbini.\nTradizionalmente, i rabbini non sono mai stati intermediari tra Dio e gli esseri umani. Tale idea era di norma considerata al di fuori dei confini della teologia ebraica. A differenza delle guide spirituali di molte altre fedi, i rabbini non vengono considerati investiti di poteri o abilit\u00e0 speciali.\nAutorit\u00e0.\nL'accettazione delle credenziali rabbiniche coinvolge sia questioni di praticit\u00e0 sia di principio.\nIn pratica, le comunit\u00e0 e gli individui in genere tendono a seguire l'autorit\u00e0 del rabbino che hanno scelto come loro leader (chiamato da alcuni con il titolo \"mara d'atra\") su questioni di legge ebraica. Possono inoltre riconoscere che altri rabbini abbiano la stessa autorit\u00e0 altrove, ma per decisioni e pareri per loro importanti si basano sulle decisioni del proprio rabbino.\nLo stesso schema vale all'interno di comunit\u00e0 pi\u00f9 ampie, che vanno dalle comunit\u00e0 chassidiche alle organizzazioni rabbiniche o congregazionali: in tale ambito, si riscontra una struttura formale o \"de facto\" di autorit\u00e0 rabbinica che \u00e8 responsabile per i membri della comunit\u00e0.\nOrdinazione.\nTradizionalmente si ottiene la \"semikhah\" (\"ordinazione rabbinica\") dopo aver completato un impegnativo programma di apprendimento dei codici della \"Halakhah\" (Legge ebraica) e dei responsa.\nLa forma pi\u00f9 generica di \"semikhah\" \u00e8 lo \"Yore yore\" (\"egli insegner\u00e0\"). La maggioranza dei rabbini posseggono tale titolo; a volte vengono chiamati \"moreh hora'ah\" (\"insegnante delle norme\"). Una forma pi\u00f9 avanzata di \"semikhah\" \u00e8 lo \"Yadin Yadin\" (\"egli giudicher\u00e0\"). Questo permette al destinatario di giudicare i casi di legge pecuniaria, tra le altre responsabilit\u00e0. Sebbene il recipiente possa a questo punto essere formalmente considerato come \"dayan\" (\"giudice\"), la stragrande maggioranza mantiene il titolo di \"rabbi/rabbino\". Solo una piccola percentuale di rabbini ottiene questo tipo di ordinazione. Anche se non \u00e8 strettamente necessario, molti rabbini ortodossi sostengono che un \"Beth Din\" (tribunale della legge ebraica) debba essere costituito da \"dayanim\".\nEbraismo ortodosso.\nUna semikhah ortodossa richiede il completamento di un programma rigoroso che comprende la Legge ebraica ed i responsa in linea con l'antica tradizione. Studenti rabbinici ortodossi studiano per acquisire conoscenze del Talmud, dei Rishonim e Acharonim (primi e successivi commentatori medievali) e della Legge ebraica. Studiano sezioni dello \"Shulchan Aruch\" (legge ebraica codificata) ed i suoi commentari principali che riguardano domande sulla vita quotidiana (come le leggi del kosher, Shabbat, ed i precetti di purezza famigliare). I rabbini ortodossi in genere studiano nelle yeshivah, che sono apposite scuole religiose. Gli studenti rabbinici dell'Ebraismo ortodosso moderno, come quelli della Yeshiva University, studiano alcuni elementi della teologia o filosofia moderne, cos\u00ec come le opere rabbiniche classiche su tali argomenti.\nI requisiti di ammissione in una yeshivah ortodossa includono una solida base nel diritto ebraico, liturgia, studio talmudico, e lingue correlate (ad esempio, ebraico, [lingua aramaico e in alcuni casi yiddish). Poich\u00e9 gli studi rabbinici tipicamente confluiscono da altri studi della yeshivah, coloro che cercano una semikhah non sono in genere tenuti ad avere completato una formazione universitaria. Ci sono alcune eccezioni a questa regola, tra cui la Yeshiva University, che impone a tutti gli studenti rabbinici di completare una laurea prima di accedere al programma e un \"master\" o equivalente prima dell'ordinazione. La scuola rabbinica \"Yeshivat Chovevei Torah\" di New York richiede anche una laurea breve prima di entrare nel programma.\nIl 22 marzo 2009, l'Istituto Ebraico di Riverdale (New York), sinagoga ortodossa, ha tenuto una cerimonia ufficiale che concedeva a Sara Hurwitz il titolo \"MaHaRa\u201dT \u2013 Manhigah Halakhtit Ruchanit Toranit\" (titolo avvicinabile a quello di \"rabbino\"). Tuttavia alcuni leader ortodossi, come il Rabbinical Council of America, ha contestato tale ordinazione affermando che non era in regola con i dettami dell'ortodossia; in ogni modo, alla Hurwitz non \u00e8 stato dato il titolo specifico di \"rabbino\".\nEbraismo haredi.\nMentre alcune yeshivah haredi (comprese quelle chassidiche) (comunemente note anche come \"scuole o accademie rabbiniche/talmudiche\") accordano la \"semikhah\" ufficiale a molti studenti che desiderano diventare rabbini, la maggior parte degli studenti all'interno delle yeshivah si impegnano nello studio della Torah o del Talmud senza l'obiettivo di diventare rabbini o di ottenere posizioni ufficiali.\nIl curriculum per ottenere la \"semikhah\" (\"ordinazione\") come rabbini per gli haredi e gli studiosi chassidici \u00e8 lo stesso come sopra descritto per tutti gli studenti ortodossi che desiderano ottenere il titolo ufficiale di \"rabbino\" ed essere cos\u00ec riconosciuti.\nAll'interno del mondo chassidico, le posizioni di leadership spirituale sono tramandate dinasticamente all'interno di famiglie rinomate, di solito da padre in figlio, mentre un esiguo numero di studenti ottengono l'ordinazione ufficiale per diventare \"dayan\" (\"giudici\") nei tribunali religiosi, o \"poskim\" (\"decisori\" di legge ebraica), come anche insegnanti nelle scuole chassidiche. Lo stesso vale per le yeshivah Litvish non chassidiche, che sono controllate da \"Rosh Yeshivah\" nominati dinasticamente, e la maggior parte degli studenti non acquisisce il rabbinato, anche dopo molti anni di studio post-laurea nei Kollel.\nAlcune yeshivah, come la \"Yeshiva Chofetz Chaim\" (a New York) e la \"Yeshiva Ner Yisrael\" (a Baltimora, Maryland), incoraggia gli studenti ad ottenere una \"semikhah\" e soprattutto a servire come rabbini nelle altre yeshivah o scuole diurne ebraiche. Altre yeshivah, come la \"Yeshiva Chaim Berlin\" (Brooklyn, New York) o la \"Yeshiva Mirrer\" (a Brooklyn e Gerusalemme), non hanno un \"programma rabbinico/semikhah\" ufficiale per formare rabbini, ma forniscono la semikhah in base al \"bisogno\", se e quando ad uno dei loro studenti anziani viene offerta una posizione rabbinica, ma solo con l'approvazione dei loro rispettivi \"rosh yeshivah\".\nDi conseguenza, nel mondo dell'Ebraismo haredi, la parola ed il titolo di \"rabbi/rabbino\" dato liberamente \u00e8 spesso disapprovato e deriso, poich\u00e9 secondo loro tale titolo, che era a suo tempo importante, \u00e8 stato degradato in tempi moderni. Questa \u00e8 una delle ragioni per cui gli haredim preferiscono usare nomi in ebraico che indicano titoli rabbinici basati su antiche tradizioni, come per esempio: \"Rav\" (che denota un \"[grande] rabbino\"), \"HaRav\" (\"il [grande] rabbino\"), \"Moreinu HaRav\" (\"il nostro insegnante [grande] rabbino\"), \"Moreinu\" (\"il nostro insegnante\"), \"Moreinu VeRabeinu HaRav\" (\"il nostro insegnante e nostro rabbino/maestro il [grande] rabbino\"), \"Moreinu VeRabeinu\" (\"il nostro insegnante e nostro rabbino/maestro\"), \"Rosh Yeshivah\" (\"[il] direttore [della] yeshivah\"), \"Rosh HaYeshiva\" (\"capo [della] yeshivah\"), \"Mashgiach\" (per \"Mashgiach ruchani\") (\"guida spirituale/supervisore\"), \"Mora DeAsra\" (o \"Mara d'atra\", \"insegnante/decisore\" [di] questo luogo\"), \"HaGaon\" (\"il genio\"), \"Rebbe\" (\"[nostro/mio] rabbi\"), \"HaTzadik\" (\"il giusto/santo\"), \"ADMOR\" (abbreviaz. di \"Adoneinu Moreinu VeRabeinu\" - \"nostro maestro, nostro insegnante e nostro rabbino\") o spesso semplicemente \"Reb\", che \u00e8 una forma abbreviata di \"rebbe\" che pu\u00f2 essere usata da/per qualsiasi maschio ebreo sposato a seconda delle situazioni specifiche.\nEbraismo conservatore e masorti.\nL'Ebraismo conservatore (o ebr. \"masorti\", \"tradizionale\") conferisce l'ordinazione rabbinica dopo la conclusione di un rigoroso programma sui codici della Legge ebraica e dei responsa, secondo la tradizione ebraica. Ulteriori requisiti includono lo studio di: Bibbia ebraica, Mishnah e Talmud, la letteratura Midrash, l'etica ebraica e rispettive tradizioni, i codici di legge ebraica, la letteratura dei responsa conservatori, opere ebraiche sia tradizionali che moderne di teologia e filosofia.\nL'Ebraismo conservatore ha requisiti di studio meno severi, per il Talmud e lo studio dei responsa, rispetto all'ortodossia, ma aggiunge le seguenti materie come requisiti per l'ordinazione rabbinica: la cura pastorale e la psicologia, lo sviluppo storico dell'Ebraismo, esegesi biblica accademica.\nI requisiti di ammissione allo studio rabbinico conservatore includono una base approfondita di diritto ebraico e liturgia, conoscenza della lingua ebraica, familiarit\u00e0 con la letteratura rabbinica, il Talmud, e il completamento di un diploma universitario di laurea. Gli studenti rabbinici di solito guadagnano una laurea magistrale secolare (ad esempio, un \"master\" in Letteratura ebraica) dopo la laurea breve. L'ordinazione viene conferita dallo \"Ziegler School of Rabbinic Studies\" a Los Angeles, dalla scuola rabbinica dello \"Jewish Theological Seminary\" a New York, dallo \"Schechter Institute of Jewish Studies\" a Gerusalemme, dallo \"Jewish Theological Seminary\"/Universit\u00e0 degli Studi Ebraici di Budapest e dal \"Seminario Rabinico Latinoamericano\" a Buenos Aires (Argentina).\nLa maggior parte dei seminari conservatori ordinano come rabbini e cantori anche le donne e le persone apertamente gay/lesbiche .\nEbraismo riformato.\nL'Ebraismo riformato \u00e8 una forma liberale di ebraismo. I suoi studi rabbinici includono d'obbligo la cura pastorale, lo sviluppo storico dell'Ebraismo, e la critica biblica accademica, oltre al tradizionale studio dei testi rabbinici. Gli studenti devono inoltre acquisire esperienza rabbinica pratica lavorando a una congregazione.\nTutti i seminari riformati ordinano come rabbini e cantori le donne e le persone apertamente gay/lesbiche.\nIl seminario dell'Ebraismo riformato negli Stati Uniti \u00e8 lo \"Hebrew Union College-Jewish Institute of Religion\". Ha sedi a Cincinnati, New York, Los Angeles e a Gerusalemme. Oltre alla formazione e all'ordinazione delle donne e delle persone apertamente gay/lesbiche come rabbini e cantori, il Collegio forma e ordina come rabbini le persone apertamente transessuali.\nNel Regno Unito i movimenti dell'Ebraismo riformato e di quello liberale gestiscono il Leo Baeck College per la formazione e ordinazione di rabbini, e in Germania l'Ebraismo progressista amministra il Collegio Abraham Geiger per ordinare rabbini in Europa.\nSeminari non associati alle correnti principali.\nCi sono diverse possibilit\u00e0 per ricevere l'ordinazione rabbinica da altri seminari non tenuti dalle maggiori confessioni ebraiche. Tra questi si includono seminari gestiti da piccoli movimenti non associati a denominazioni specifiche e chiamati in inglese (dato che si basano quasi esclusivamente in paesi anglofoni) \"nondenominational\", o anche \"transdenominational\" e \"postdenominational\".\n\"Italkim\".\nSpesso alcune citt\u00e0 hanno il proprio rabbino capo e in Italia le citt\u00e0 con una comunit\u00e0 ebraica hanno un rabbino capo; l'ebraismo italiano ha un'organizzazione anche di tipo comunitario-territoriale.\nTra le altre organizzazioni ebraiche italiane, esiste la \"Chevr\u00e0 Shar\u00e8 Shama\u00ecm\", un gruppo di studio guidato da Rav David E. Sciunnach, che dal 2009 si riunisce settimanalmente per studiare ed approfondire i temi pi\u00f9 importanti e mistici della Torah. Il gruppo si propone di far riscoprire la ricchezza dell'ebraismo italiano che da troppo tempo \u00e8 stata misconosciuta, in modo che non si perdano preziosi insegnamenti e conoscenze dei grandi Maestri ebrei italiani che hanno influenzato con il loro pensiero e con la loro Qedushah\u2013santit\u00e0, ognuno nel suo tempo e per le generazioni successive.\nRiconoscimento interconfessionale.\nStoricamente e fino ad oggi, il riconoscimento di un rabbino si basa sulla percezione di una data comunit\u00e0 circa la competenza del rabbino stesso di interpretare la legge ebraica e agire come insegnante su questioni centrali dell'Ebraismo. Pi\u00f9 in generale, \u00e8 anche una questione di essere un degno successore di un lascito sacro.\nDi conseguenza, ci sono sempre stati dibattiti pi\u00f9 o meno controversi sulla legittimit\u00e0 e autorit\u00e0 dei rabbini. Esempi storici includono i samaritani e i caraiti. Le divisioni tra le varie correnti religiose all'interno dell'Ebraismo hanno la loro manifestazione pi\u00f9 pronunciata nella polemica se rabbini di un dato movimento riconoscano la legittimit\u00e0 o l'autorit\u00e0 dei rabbini di un altro.\nCome regola generale dentro l'ortodossia e tra alcuni settori del movimento conservatore, i rabbini sono riluttanti ad accettare l'autorit\u00e0 di altri rabbini i cui standard halakhici non siano cos\u00ec severi come i propri. In alcuni casi, questo porta ad un rifiuto totale persino della legittimit\u00e0 di altri rabbini; in altri casi, il rabbino pi\u00f9 indulgente pu\u00f2 essere riconosciuto come leader spirituale di una particolare comunit\u00e0, ma non essere accettato come autorit\u00e0 credibile della legge ebraica.\nQuesti dibattiti causano grandi problemi per il riconoscimento dei matrimoni ebraici, delle conversioni e per altre scelte di vita regolate dalla legge ebraica. I rabbini ortodossi non riconoscono le conversioni effettuate dai rabbini non ortodossi. I rabbini conservatori riconoscono tutte le conversioni fatte secondo l'Halakhah. Infine, i movimenti nordamericani dei riformati e dei ricostruzionisti riconoscono la patrilinearit\u00e0, in determinate circostanze, come una base valida per essere considerati ebrei, mentre i conservatori e gli ortodossi mantengono la posizione espressa nel Talmud e nei codici che si pu\u00f2 essere ebrei solo attraverso la matrilinearit\u00e0 (nati da madre ebrea) o con conversione all'ebraismo.\nOrdinazione delle donne.\nLe donne vengono ordinate rabbini dai seminari riformati, ricostruzionisti e conservatori, ma l'ebraismo ortodosso si oppone con decisione all'ordinazione di donne e comunque non considera valide le ordinazioni rabbiniche al di fuori dell'ortodossia. Con alcune rare eccezioni (vedi sotto), le donne storicamente non hanno officiato come rabbini fino all'epoca moderna. Oggi tutti i tipi di Ebraismo tranne quello ortodosso, consentono e hanno rabbini di sesso femminile.\nNell'Ebraismo ortodosso le donne non possono diventare rabbini, sebbene non ci sia proibizione alle donne di apprendere l'Halakhah che le riguarda, n\u00e9 sia per loro problematico affrontare questioni normative che coinvolgano la vita laica in generale. Il problema esiste piuttosto per la posizione del rabbino quale autorit\u00e0 comunitaria. Seguendo la lettera del Talmud, i decisori di Legge ebraica ritennero che alle donne non fosse permesso di servire in posizioni di autorit\u00e0 nelle comunit\u00e0, come giudici o re. La posizione di rabbino ufficiale di una comunit\u00e0, il \"mara de'atra\" (\"maestro del luogo\"), \u00e8 stata in genere considerata nei responsa in tal modo. La decisione viene tuttora seguita nei circoli ortodossi e tradizionali, ma \u00e8 stata mitigata in branche come quella conservatrice e riformata che sono meno restrittive nella loro aderenza alla legge ebraica tradizionale.\nCi sono stati rari casi di donne che officiavano da rabbini in secoli passati, come per esempio Asenath Barzani nel XVII secolo che serv\u00ec come rabbino tra gli ebrei curdi. Hannah Rachel Verbermacher, nota anche come la \"Vergine di Ludmir\", fu rebbe chassidica nel XIX secolo, la sola rebbe donna nella storia del Chassidismo.\nLa prima donna ufficialmente ordinata rabbino fu Regina Jonas, in Germania nel 1935. Dal 1972, quando Sally Priesand \u00e8 diventata il primo rabbino femmina dell'Ebraismo riformato, l\u2018\"Hebrew Union College\" ha ordinato 552 donne rabbino (al tutto il 2008).\nSandy Eisenberg Sasso \u00e8 diventata il primo rabbino donna dell'Ebraismo ricostruzionista nel 1974 (una di 110 al 2006); Amy Eilberg \u00e8 diventata il primo rabbino donna dell'Ebraismo conservatore nel 1985 (una di 177 al 2006). Lynn Gottlieb \u00e8 diventata il primo rabbino donna del Rinnovamento giudaico nel 1981, e Tamara Kolton \u00e8 diventata il primo rabbino (e quindi, dato che \u00e8 una donna, il primo rabbino femmina) dell'Ebraismo umanistico nel 1999. Nel 2009 Alysa Stanton \u00e8 diventata il primo rabbino femmina al mondo di estrazione afroamericana.\nIn Europa, il Leo Baeck College ha ordinato 30 donne rabbino al 2006 (su 158 ordinazioni in totale dal 1956), iniziando con Jackie Tabick nel 1975.\nIl \"Kohenet Institute\", con sede presso il Centro Ebraico Isabella Freedman nel Connecticut, offre un corso di studio biennale per donne che vengono poi ordinate \"sacerdotesse ebraiche\". \"Kohenet\" \u00e8 la variazione femminile di \"kohen\", che significa \"sacerdote\". La formazione del Kohenet Institute comporta pratiche spirituali basate sul contatto con la natura che si crede risalgano al giudaismo prerabbinico, tempo in cui, secondo i fondatori di Kohenet, le donne assumevano pi\u00f9 ruoli di leadership spirituale di quanto non ne assumano oggi. Una sacerdotessa ebraica pu\u00f2, secondo il Kohenet, agire come rabbino, ma i due ruoli non sono la stessa cosa.\nLa posizione consensuale dell'Ebraismo ortodosso \u00e8 che le donne non sono eleggibili al rabbinato; le crescenti richieste che le yeshivah ortodosse ammettano le donne come studenti rabbinici hanno provocato una diffusa opposizione tra il rabbinato ortodosso. Rabbi Norman Lamm, uno dei leader dell'Ebraismo ortodosso moderno e Rosh Yeshivah del Seminario Teologico Isaac Elchanan presso la Yeshiva University, si oppone alla concessione della \"semikhah\" alle donne: \"Sovverte i confini della tradizione e io non lo permetterei mai.\" Scrivendo un articolo sul quotidiano \"Jewish Observer\", Moshe Y'chiail Friedman afferma che l'Ebraismo ortodosso proibisce alle donne di ricevere la semikhah e officiare come rabbini. Egli sostiene che la tendenza verso questo obiettivo \u00e8 guidato dalla sociologia e non dall'Halakhah (\"Legge ebraica\"). Secondo quanto dice, l'idea \u00e8 una \"moda eccentrica\". Nessuna associazione rabbinica ortodossa (\"int. al.\", Agudath Israel, \"Rabbinical Council of America\", ecc.) ha permesso a donne di essere ordinate e usare il termine \"rabbi/rabbino\".\nTuttavia, negli ultimi 20 anni l'Ebraismo ortodosso ha iniziato a sviluppare ruoli di tipo pastorale per le donne, come consulenti giudiziari halakhici e di congregazione. Il rabbino Aryeh Strikovski (della Machanaim Yeshiva e Pardes Institute) ha collaborato negli anni 1990 con il rabbino Avraham Shapira (in quel periodo rabbino capo di Israele) per avviare il programma per la formazione di donne ortodosse come \"Toanot\" halakhiche (\"avvocatesse\") nei tribunali rabbinici. Da allora sono state addestrate quasi settanta donne in Israele. Strikovski afferma che \"La conoscenza richiesta per diventare un avvocato di tribunale \u00e8 pi\u00f9 di un'ordinazione regolare, e ora passare la certificazione \u00e8 molto pi\u00f9 difficile che ottenere l'ordinazione.\" Nel 2012 Ephraim Mirvis ha nominato Lauren Levin come primo consigliere halakhico ortodosso femminile della Gran Bretagna, presso la Sinagoga Finchley di Londra.\nAlcune donne ebree ortodosse ora servono in congregazioni ebraiche ortodosse con ruoli che prima erano riservati agli uomini. Il parallelo femminile ebraico grammaticalmente corretto corrispondente al titolo maschile di rabbino \u00e8 \"rabbanit\" (\u05e8\u05d1\u05e0\u05d9\u05ea), a volte usato per le donne in questo ruolo. Sara Hurwitz, considerata da alcuni la prima donna nominata rabbino ortodosso, seguendo la corretta forma grammaticale ebraica femminile di \"rav\" (\u05e8\u05d1), ha utilizzato il titolo \"Rabba\" (\u05e8\u05d1\u05d4). Altre donne nella leadership ebraica, come Rachel Kohl Finegold e Lynn Kaye, non hanno titoli ufficiali, ma funzionano come \"de facto\" \"rabbini assistenti\".\nIn Israele, l'Istituto Shalom Hartman, fondato dal rabbino ortodosso David Hartman, ha inaugurato nel 2009 un programma che concede la \"semikhah\" a donne e uomini di qualsiasi corrente ebraica, incluso l'Ebraismo ortodosso, sebbene i relativi studenti debbano \"assumere un ruolo di 'rabbini educatori' \u2013 e non rabbini del pulpito - nelle scuole comunitarie del Nordamerica. Sempre in Israele, un numero crescente di donne ortodosse vengono formate come \"yoatzot halakhah\" (consiglieri halakhici).\nNel 2013, la prima classe di sesso femminile di consiglieri halakhici formati per praticare negli Stati Uniti si \u00e8 diplomata con una cerimonia a conclusione del programma \"yoetzet halakhah\" presso la Congregazione Sheartith Israele a Manhattan.\nRahel Berkovits, insegnante ortodossa di Talmud all'Istituto Pardes di Studi Ebraici di Gerusalemme, afferma che a seguito di tali modifiche nell'Ebraismo ortodosso moderno e haredi \"le donne ortodosse fondano e guidano comunit\u00e0 di preghiera, difendono casi nei tribunali rabbinici, fanno consulenza su questioni halakhiche e dominano nelle attivit\u00e0 di assistenza sociale che sono tutte associate al ruolo svolto dal rabbino, sebbene queste donne non ne abbiano il titolo ufficiale.\""}
{"id": "49758", "revid": "767487", "url": "https://it.wikipedia.org/wiki?curid=49758", "title": "Nebulosa a emissione", "text": "Una nebulosa a emissione \u00e8 una nube interstellare di gas ionizzato che emette luce di vari colori. L'origine pi\u00f9 comune della ionizzazione sono fotoni ad alta energia emessi da una vicina stella calda. Se la stella \u00e8 una giovane stella massiccia, tipo O o B, la nebulosa \u00e8 chiamata regione H II. Se \u00e8 prodotta da una stella collassata in una nana bianca, la nebulosa \u00e8 chiamata nebulosa planetaria.\nInformazioni generali.\nSolitamente, una giovane stella ionizza parte della stessa nube dalla quale nasce. Solo le grandi e calde stelle possono rilasciare l'ammontare di energia richiesta a ionizzare una parte significativa della nube. Pi\u00f9 spesso, un intero ammasso di giovani stelle svolge il compito.\nIl colore della nebulosa dipende dalla sua composizione chimica e dal livello di ionizzazione. A causa dell'ampia prevalenza di Idrogeno nel gas interstellare, e le relativamente basse energie richieste per la sua ionizzazione, molte nebulose a emissione sono rosse. Se \u00e8 disponibile pi\u00f9 energia, altri elementi possono essere ionizzati e sono possibili nebulose verdi e blu. Esaminando lo spettro delle nebulose, gli astronomi ne deducono la loro composizione chimica. La maggior parte delle nebulose a emissione \u00e8 composta per circa il 90% da idrogeno, per il resto elio, ossigeno, azoto, e altri elementi.\nDue delle pi\u00f9 belle nebulose ad emissione visibili dall'emisfero boreale sono la Nebulosa Laguna e la Nebulosa di Orione. Il complesso nebuloso pi\u00f9 brillante del cielo \u00e8 invece quello della Nebulosa della Carena.\nLe Nebulose a emissione hanno spesso macchie scure che sono il risultato di nubi di polvere che bloccano la luce. Le combinazioni di nebulose a emissione e nubi di polvere \"disegnano\" forme che assomigliano ad oggetti noti, infatti molte nebulose portano il nome di questi oggetti, come la Nebulosa Nord America o la Nebulosa Cono.\nAlcune nebulose sono composte sia da parti a riflessione che ad emissione, come la Nebulosa Trifida."}
{"id": "49759", "revid": "2207", "url": "https://it.wikipedia.org/wiki?curid=49759", "title": "Nebulosa ad emissione", "text": ""}
{"id": "49760", "revid": "439868", "url": "https://it.wikipedia.org/wiki?curid=49760", "title": "Tabernacolo", "text": "La parola tabernacolo (in latino \"Tabernaculum\" - diminutivo di \"taberna\" dal significato di \"dimora\"), nella tradizione ebraica e cristiana significa il luogo della casa di Dio presso gli uomini.\nComunemente, nelle lingue moderne, con tabernacolo si intende una struttura a forma di scatola presente in tutte le chiese cattoliche e di altre confessioni cristiane nella quale sono conservate le ostie consacrate dopo la celebrazione eucaristica.\nIl termine tabernacolo \u00e8 utilizzato anche come sinonimo per le edicole sacre o edicole votive (definite nel nord est d'Italia anche coi nomi di capitelli o santelle) che proteggono un'immagine sacra oggetto di culto, sia all'interno delle chiese, sia lungo le strade, sulle facciate delle case, o nelle campagne.\nEtimologia.\nLe parole latine \"tabernaculum\" e \"taberna\" derivano da \"tabula\", tavola di legno e significavano capanna, accampamento mobile per i soldati, specialmente in campagna. Avrebbe allora il senso di dimora provvisoria.\nLa parola latina \"tabernaculum\" \u00e8 stata utilizzata nella \"Vulgata\" per tradurre la parola ebraica: \"\u05de\u05b4\u05e9\u05b0\u05c1\u05db\u05b8\u05bc\u05df\" \"mishk\u00e0n\", che significa \"dimora\".\nReligione ebraica.\nIl tabernacolo nell'Ebraismo era un santuario trasportabile, eretto nel deserto, che accompagnava gli israeliti nel loro vagare dopo l'esodo. Viene descritto nel libro dell'Esodo della Bibbia ebraica. I Leviti avevano il compito di occuparsene.&lt;br&gt;\nIn epoca successiva \u00e8 stato sostituito dal Tempio.\nStruttura fisica.\nSecondo il racconto della Bibbia, il tabernacolo era costituito originariamente da una recinzione fatta da teli; all'interno della recinzione c'era una tenda realizzata con pelle di capra, di tasso e di montone dipinto di rosso che facevano da copertura a tutta la struttura. La tenda nel suo interno era divisa in due da un telo dove erano raffigurati due cherubini. Questo telo creava cos\u00ec due luoghi: il primo era detto \"Luogo santo\"; sia i leviti che i sacerdoti vi potevano accedere per i vari servizi ad essi dedicati. Il secondo luogo era chiamato \"Luogo santissimo\"; ad esso si accedeva attraverso il Luogo Santo. Nel Luogo santissimo poteva entrare solo il sacerdote prescelto una volta all'anno. Nel Luogo santissimo c'era l'Arca dell'Alleanza che era fatta in legno ed era ricoperta di oro e al suo interno conteneva i dieci comandamenti dati a Mos\u00e8, la verga di Aronne fiorita e la manna. Il coperchio dell'arca era costituito da un basamento ai due estremi del quale vi erano due statue di cherubini rivolti uno contro l'altro con il viso volto verso l'interno dell'arca. Secondo la fede ebraica in questo tabernacolo, cos\u00ec costruito, si manifestava la presenza di Dio.\nSignificato spirituale ebraico.\nIl tabernacolo costituiva lo spazio per la presenza di Dio nella comunit\u00e0 ed era costruito sul modello del Santuario celeste dato in visione a Mos\u00e8 quando era sul monte Sinai. Con la sua costruzione in Terra si sanc\u00ec l'esistenza del Tempio celeste identificato con l'angelo Metatron e la Merkavah mentre nel reame spirituale l'arcangelo Michele si ritiene corrisponda simbologicamente al sommo sacerdote. La sua disposizione simboleggiava la creazione, la struttura del cosmo e la storia futura delle Dodici trib\u00f9 di Israele fino all'et\u00e0 messianica.\nReligione cristiana.\nNella religione cattolica, in cui si conserva l'eucaristia, il tabernacolo indica il contenitore dove sono custodite le ostie consacrate, raccolte comunemente dentro una pisside.\nCirca dal XII secolo inizia nelle chiese latine l'uso del tabernacolo mentre prima si impiegavano altri contenitori (come le colombe eucaristiche o il Corpo di Cristo si conservava presso l'altare o in adiacenze del presbiterio).\nAl tempo della controriforma nel cattolicesimo il tabernacolo divenne ancora pi\u00f9 importante nella chiesa, intesa come edificio, e lo si colloc\u00f2 sempre pi\u00f9 centralmente o in vista. Fu questo un modo per sottolineare la presenza reale di Cristo anche dopo la celebrazione eucaristica.\nSecondo le norme del codice di diritto canonico, esso deve essere fisso, non amovibile, chiuso a chiave e la chiave deve essere custodita in luogo sicuro.\nSolo i presbiteri e i diaconi hanno accesso al tabernacolo.\n\u00c8 di norma apporre a fianco del tabernacolo la borsa del calice, oggetto, generalmente di stoffa rigida fatto a forma di borsa da Messa, contenente un corporale (fazzoletto di lino fortemente inamidato).\nSempre secondo la norma accanto al Tabernacolo resta perpetuamente acceso un lume, a perenne ricordo per i fedeli della presenza del pane consacrato e, dunque, di Cristo. \nGeneralmente il tabernacolo \u00e8 coperto da un velo del colore liturgico del Tempo (escluso il nero), detto conopeo, che richiama la tenda del tabernacolo ebraico.\nAltri significati.\nTalvolta con tabernacolo si indica una piccola edicola o capitello votivo o santella o altra struttura posta in luogo pubblico, all'interno della quale \u00e8 inserita un'immagine sacra (dipinta o scolpita), a scopo devozionale e di protezione sui passanti."}
{"id": "49764", "revid": "2163589", "url": "https://it.wikipedia.org/wiki?curid=49764", "title": "Il Silmarillion", "text": "Il Silmarillion (\"The Silmarillion\") \u00e8 un'opera mitopoietica scritta da J. R. R. Tolkien \u2013 e pubblicata postuma nel 1977 da Christopher Tolkien con la collaborazione di Guy Gavriel Kay \u2013 che narra le vicende di Arda, dalla sua creazione fino alla Terza Era. \"Il Silmarillion\", insieme ad altre opere dello stesso autore, d\u00e0 forma a una estesa, sebbene incompleta, narrazione che descrive l'universo di E\u00e4, nel quale si trovano le terre di Valinor, Beleriand, N\u00famenor e la Terra di Mezzo, nell'ambito della quale si svolgono \"Lo Hobbit\" e \"Il Signore degli Anelli\".\nConsiderata dal figlio dell'autore Christopher Tolkien l'opera primaria, fondamentale e centrale del padre, \u00e8 stata forse anche quella pi\u00f9 amata dal suo autore; essa non \u00e8 e non vuole essere un romanzo, ma piuttosto un corpus mitologico, o \"legendarium\", ideato come cuore dell'universo tolkieniano, una serie di narrazioni e vicende a cui l'autore lavor\u00f2 per tutta la vita, senza terminarle, utilizzandole nel frattempo quale base per sviluppare alcuni dei suoi capolavori, quali \"Il Signore degli Anelli\" o \"Lo Hobbit\". Tolkien non vide mai la pubblicazione del materiale del libro (tranne alcuni brani, che, cambiati e riassunti, appaiono nelle Appendici de \"Il Signore degli Anelli\"), che fu pubblicato (come molti altri) postumo dal suo curatore, il figlio Christopher, che ne integr\u00f2 le parti mancanti.\nStruttura dell'opera.\n\"Il Silmarillion\" comprende cinque parti. La prima, \"Ainulindal\u00eb\" (la Musica degli Ainur), riferisce della creazione di E\u00e4, il \u00abMondo che \u00e8\u00bb. La seconda parte, \"Valaquenta\", riporta la descrizione dei Valar, le \u00abPotenze del Mondo\u00bb, e dei Maiar. La terza sezione, \"Quenta Silmarillion\", riguarda gli eventi prima e nel corso della Prima Era, incluse le guerre per i Silmaril. La quarta parte, \"Akallab\u00eath\", concerne gli avvenimenti legati alla Caduta di N\u00famenor e del suo popolo durante la Seconda Era. L'opera si chiude con una parte intitolata \"Degli Anelli del Potere e della Terza Era\" in cui vengono riassunti gli eventi della Seconda e Terza Era dei quali sono protagonisti gli Anelli del Potere: questo racconto narra gli avvenimenti accaduti prima dello \"Hobbit\".\nGenesi dell'opera.\nProprio perch\u00e9 Tolkien lavor\u00f2 al \"Silmarillion\" per tutta la vita, \u00e8 impossibile definire una data di composizione di quest'opera. I suoi inizi possono essere fatti risalire al 1917, quando Tolkien era un ufficiale britannico combattente in Francia, nelle trincee della Somme, durante la prima guerra mondiale. Colpito dalla \"febbre delle trincee\" fu ricoverato in ospedale e ritorn\u00f2 in patria. Anche per contrasto con questa esperienza dolorosa, il suo mondo immaginario, precedentemente solo abbozzato in pochi versi poetici e nomi di fantasia, prese una forma precisa dando luogo al primo nucleo dei \"Racconti perduti\", che sarebbero poi confluiti nell'ideazione di una grande opera sulla storia di Arda e dei suoi abitanti: \"Il Silmarillion\".\nTolkien lavor\u00f2 al testo dedicandogli tempo e impegno in modo alterno. Nel 1937, dopo il successo di \"Lo Hobbit\", lo propose al proprio editore per la pubblicazione. La risposta fu una netta stroncatura, seppure motivata: \"Il Silmarillion\" era considerato dall'editore un semplice \"contenitore\" di materiale fantastico da cui attingere per scrivere altri libri simili a \"Lo Hobbit\", inoltre impubblicabile per uno stile troppo distante da quest'ultimo. Tolkien fu molto addolorato dal rifiuto, seppur consapevole che \"Il Silmarillion\" era lontano dalle aspettative dei suoi lettori. Accanto alle altre opere, periodicamente rivedeva e integrava \"Il Silmarillion\". La stessa \"The History of Middle-earth\" \u00e8 stata in parte spunto iniziale per quest'opera, ma soprattutto un'espansione dei molti temi in essa presenti.\nTolkien considerava quest'opera la pi\u00f9 importante tra le sue creazioni, continu\u00f2 cos\u00ec per tutta la vita a lavorare sui racconti in esso contenuti, affinando e rimaneggiando le proprie idee e il testo stesso; tuttavia non complet\u00f2 mai \"Il Silmarillion\".\nLa pubblicazione.\nSolo quattro anni dopo la morte dell'autore, nel 1977, \"Il Silmarillion\" fu pubblicato grazie al figlio Christopher. Egli aveva lavorato al testo raccogliendo molte bozze del padre, revisionandole ed unendole per farne un'opera ben amalgamata ed unitaria. Si avvalse dell'aiuto dello scrittore fantasy Guy Gavriel Kay su alcune parti pi\u00f9 tarde del \"Quenta Silmarillion\" che erano in uno stato primitivo di bozza. Christopher Tolkien ha cercato di rispettare al massimo l'opera del padre, ma \u00e8 indubbio che leggendo \"Il Silmarillion\" si debba tenere conto del suo intervento che, in molti casi, \u00e8 stato notevole, dato lo stato abbozzato di molti testi. Il dibattito \u00e8 stato vivace tra gli ammiratori del professore di Oxford, sulla correttezza di una rielaborazione e pubblicazione postuma, ma si sa che Tolkien stesso voleva ad ogni costo che l'opera venisse pubblicata. Dopo l'uscita del \"Silmarillion\", Christopher Tolkien scopr\u00ec molto altro materiale scritto dal padre su Arda: bozze, versioni grezze e racconti in parte terminati. Dopo alcuni anni dalla pubblicazione del \"Silmarillion\" uscirono le \"Histories of Middle-earth\", 12 volumi in cui era raccolta la maggior parte degli scritti dell'autore. Molte delle differenze tra \"Il Silmarillion\" rielaborato da Christopher e le \"Histories\" non sarebbero esistite se\u00a0\u2013 afferma Christopher Tolkien\u00a0\u2013 fosse venuto prima a conoscenza dell'esistenza di questi scritti.\nInfluenze e stile.\n\"Il Silmarillion\" \u00e8 un'opera multiforme e pu\u00f2 essere letta su numerosi piani: \nTolkien, grande saggista e studioso medievista, trasse ispirazione dai grandi autori del passato quali Omero e Macpherson, da miti e saghe nordiche, oltre che dalla Bibbia. Tra le opere pi\u00f9 importanti nella formazione del professore di Oxford, che lo port\u00f2 a creare \"Il Silmarillion\", sono da citare il \"Kalevala\" finnico e l\"'Edda poetica\" norrena. Riferimenti molto precisi sono poi nell'Ainulindal\u00eb, dove si ritrovano i tratti tipici della Genesi biblica e del \"racconto degli inizi\" presente in molte culture. L'Akallab\u00eath rivisita il mito di Atlantide, gi\u00e0 narrato da Platone nel Timeo, richiamando anche la biblica fine di Babele.\nParticolarmente appassionato allo studio degli antichi miti e delle lingue, si avvicin\u00f2 ad un poema anglosassone, il \"Cristo\" di Cynewulf, in cui erano presenti i seguenti versi:\nTolkien fu molto colpito da queste parole, tanto che scrisse in seguito al riguardo: \u00abProvai un curioso tremito, come se qualcosa in me si fosse mosso, risvegliato per met\u00e0 dal sonno. Avrei trovato qualcosa di molto remoto, strano e bello oltre quelle parole, se fossi stato capace di coglierlo, molto di pi\u00f9 del semplice inglese antico\u00bb. In questo nome sta probabilmente l'origine del \"Silmarillion\", passando per un breve componimento del 1914, \"Il viaggio di E\u00e4rendil, la Stella della sera\": E\u00e4rendil il mezzelfo \u00e8 infatti uno dei personaggi di maggior statura del \"Silmarillion\".\nAnche la mitologia greca ispira i personaggi dei Valar, i quali prendono in prestito molti degli attributi degli d\u00e8i olimpici. I Valar, come gli d\u00e8i dell'Olimpo, vivono nel mondo ma su un'alta montagna, separati dai mortali; tuttavia le corrispondenze sono solo parziali, visto che i Valar riprendono anche elementi della mitologia norrena. Diverse Potenze, infatti, possiedono caratteristiche simili a quelle di vari \u00c6sir, gli d\u00e8i di \u00c1sgar\u00f0r. Thor, per esempio, il pi\u00f9 forte degli d\u00e8i dal punto di vista fisico, pu\u00f2 essere visto sia in Orom\u00eb, che affronta le creature di Melkor, sia in Tulkas, fisicamente il pi\u00f9 forte dei Valar. Manw\u00eb, il capo dei Valar, presenta alcune somiglianze con Odino, il \u00abpadre degli d\u00e8i\u00bb.\nInfluenze bibliche e legate alla narrativa tradizionale cristiana sono rilevabili nel conflitto tra Melkor ed Eru Il\u00favatar, parallelo alla polarit\u00e0 di Dio e lucifero. Inoltre, come \"Il Silmarillion\" narra della creazione e della caduta degli Elfi, cos\u00ec la \"Genesi\" riferisce della creazione e della caduta dell'uomo. La cosmologia cristiana medievale mostra la propria influenza specialmente nel racconto della creazione dell'universo come manifestazione di una sorta di canzone cantata da Dio, alla quale gli \u00abangeli\u00bb si allineano fino al momento in cui l'\u00abangelo decaduto\u00bb introduce la discordia. Gli scritti di sant'Agostino sulla musica, cos\u00ec come l'estesa tradizione medievale dell'armonia divina \u2014 concetto ripreso nella nozione di musica delle sfere \u2014, sono serviti da base per il racconto tolkieniano della creazione.\nLe influenze della mitologia celtica emergono, per esempio, con l'esilio dei Noldor che trae elementi dalle storie delle leggende irlandesi dei T\u00faatha D\u00e9 Danann. Influenze gallesi sono riscontrabili nella lingua elfica Sindarin, a cui Tolkien diede \u00aba linguistic character very like (though not identical with) British-Welsh [...] because it seems to fit the rather 'Celtic' type of legends and stories told of its speakers\u00bb.\nIl piano linguistico.\nL'opera si mantiene per tutto lo sviluppo della narrazione su un tenore tecnico, linguistico e strutturale che risulta assolutamente superiore rispetto ai due romanzi successivi e che in certi passaggi risulta quasi aulico e di difficile lettura e comprensione. Il motivo si pu\u00f2 attribuire a due aspetti: il primo legato al processo di scrittura dell'opera che non era ancora arrivata alla versione definitiva, ma soprattutto l'aspetto legato all'argomento trattato. \"Il Silmarillion\" \u00e8 elfo-centrico, soprattutto nelle prime due parti, e gli elfi, amanti della musica e della poesia, hanno uno stile alto: Tolkien stesso, a volte consapevolmente, altre meno, usava lo stile degli elfi nello scrivere, come se essi stessi fossero gli autori.\nQuest'opera ha argomento e stile epici, le analogie con la Bibbia si ritrovano in molti punti, ma specialmente nella prima parte (una nuova visione della Genesi), alle parti in prosa si alternano a volte componimenti poetici, il linguaggio \u00e8 \"alto\". Il tono epico si rispecchia anche nei valori, nelle gesta, nei sentimenti e nelle descrizioni: un contesto di luci intensissime che si contrappongono a tenebre inenarrabili, facendo da sfondo alle gesta epiche, ma senza speranza, di eroi che vivono intensamente il proprio destino, allo stesso tempo distanti e tormentati interiormente. Un senso di fatalit\u00e0 (nel bene e nel male) e di malinconia permea l'opera. Notevole \u00e8 il numero dei nomi di luoghi e persone; numerose anche le storie che si intrecciano fra loro e si ramificano dal racconto.\nAnalisi dell'opera.\n\"Ainulindal\u00eb\".\nIn questo primo capitolo Tolkien descrive la genesi di Arda e di tutto l'universo che la ospita ad opera di Dio, Eru Il\u00favatar, e di potenti spiriti, gli Ainur, nati dal suo pensiero. Tutti intonano la melodia che dar\u00e0 origine ad E\u00e4 e ad Arda, ma Melkor, il pi\u00f9 potente tra gli Ainur (assieme a suo fratello Manw\u00eb, secondo in potenza), il quale da sempre bramava il potere di Eru Il\u00favatar, slega la sua melodia da quella degli altri Ainur e da Il\u00favatar stesso dando origine al male del mondo. L'eco biblica qui \u00e8 piuttosto sensibile (anche se Tolkien ha pi\u00f9 volte sottolineato che non esiste nessun riferimento diretto fra la sua opera di fantasia e le Sacre Scritture della cristianit\u00e0), in quanto Melkor pu\u00f2 essere ben rappresentato come Lucifero. Infatti, col procedere della narrazione, Melkor tender\u00e0 sempre di pi\u00f9 a stare rifugiato nelle profondit\u00e0 della Terra, condannato in eterno alla materialit\u00e0 e alla nequizia dei suoi disegni di distruzione, caos e rovina. Dopo aver completato la creazione di E\u00e4, Il\u00favatar informa gli Ainur della venuta prossima dei suoi figli sulla Terra di Mezzo, gli Elfi \u2014 i Primogeniti, beneficiati dell'immortalit\u00e0 e della perfezione \u2014 e gli Uomini \u2014 i Secondogeniti o i Successivi, inferiori agli Elfi in molte caratteristiche quali bellezza e prestanza, ma beneficiati del dono della morte, un dono \u00abstrano\u00bb, come viene spiegato nel Quenta Silmarillion, dove si afferma che \u00abcon il consumarsi del Tempo, persino le Potenze [lo] invidieranno\u00bb. Appreso ci\u00f2, gli Ainur che pi\u00f9 amarono l'iniziale melodia creatrice si trasferiscono su Arda per prepararla all'arrivo dei figli di Il\u00favatar, trovando non poche difficolt\u00e0 visto che le loro opere vengono spesso corrotte o rovinate dalla malvagia mano di Melkor.\nArda a quei tempi era buia e con solo le stelle a dare un po' di luce. Gli Ainur decisero allora di realizzare due pilastri in cima ai quali posero dei giganteschi Lumi (o Lampade), Illuin (settentrionale) e Ormal (meridionale), che furono consacrati da Manw\u00eb, il re degli Ainur. Inoltre tutti gli Ainur percorsero il mondo e lo abbellirono con fiori, alberi, frutti. Tuttavia Melkor, mentre gli Ainur festeggiavano la fine delle loro fatiche, abbatt\u00e9 i pilastri facendo riversare su Arda le terribili fiamme dei Lumi. Gli Ainur utilizzarono tutte le loro energie per salvare il mondo, rendendosi deboli agli attacchi di Melkor. Furono costretti a fuggire nella Terra di Aman, dove crearono il regno di Valinor e fondarono la citt\u00e0 di Valmar. Gli Ainur presero dunque il nome di Valar, cio\u00e8 le Potenze del Mondo e furono per sempre coadiuvati da Ainur di potenza inferiore, detti Maiar, il Popolo dei Valar.\n\"Valaquenta\".\nNel secondo capitolo vengono annoverati i Valar, i Maiar e i nemici che durante il libro verranno strenuamente combattuti dalle forze del bene. Tra i Maiar \u00e8 sicuramente importante annoverare il potente Sauron, non tanto per il ruolo in questo libro che, anzi, risulta essere minore, quanto pi\u00f9 per quello che ricoprir\u00e0 nell'opera \"Il Signore degli Anelli\" quale assoluto capo delle forze del male. Si narra che egli fosse originariamente di bella prestanza e assoluta bellezza ma che poi, lasciatosi irretire dalla malvagit\u00e0 di Melkor e messosi al suo servizio, divenne orribile a vedersi e di una potenza e malvagit\u00e0 senza eguali tra i servi di Morgoth (nome assegnato a Melkor in quest'Era), tra i quali si annoverano i Balrog (Maiar corrotti da Melkor e trasformati in demoni del fuoco, il cui signore \u00e8 Gothmog) e gli Orchi. Dopo la seconda grande battaglia tra i Valar e Morgoth (la prima venne fatta per stabilire il dominio di Arda da parte degli uni o dell'altro, mentre questa venne condotta per preservare gli Elfi appena risvegliati dalla malvagit\u00e0 di Melkor), quest'ultimo venne imprigionato mentre Sauron si rifugi\u00f2 nelle profondit\u00e0 della terra per poi ricomparire al fianco di Morgoth, una volta che questo fugg\u00ec da Valinor e distrusse gli alberi di Valinor grazie all'aiuto di Ungoliant, capostipite di tutti gli aracnidi della valle di Gorgoroth, tra cui Shelob. Di rilievo tra i Maiar sono gli Istari, di cui vengono raccontate le vicende soprattutto nel Signore degli Anelli e nei Racconti Incompiuti. Essi si presentano nella Terra di Mezzo come \"stregoni\" immortali, fra i quali Ol\u00f3rin (Gandalf) e C\u00farunir (Saruman).\n\"Quenta Silmarillion\".\nNel terzo capitolo dell'opera vengono narrate le storie maggiormente importanti di tutta la Prima Era della Terra di Mezzo. La maggior parte dei racconti tratta e verte sui Silmaril, i tre gioielli forgiati da F\u00ebanor a Valinor che racchiudono dentro di loro la luce dei Due Alberi di Valinor. Tali gemme spettano agli elfi ma sono bramati e rubati da Morgoth e sul loro recupero si snoder\u00e0 quasi tutta la trama dei racconti. Gli altri racconti, tra i quali spicca quello del viaggio di E\u00e4rendil, si snodano fino alla guerra d'Ira e alla definitiva sconfitta di Morgoth, alla fine catturato dai Valar e confinato nel vuoto esterno ad Arda, fuori dallo spazio e dal tempo.\n\"Akallab\u00eath\".\nNel penultimo capitolo dell'opera si parla dell'ascesa e della caduta del regno di N\u00famenor (\"Akallab\u00eath\" in effetti significa \"Colei che \u00e8 caduta\"), situato sull'omonima isola. I n\u00famen\u00f3reani erano un popolo di navigatori, che aveva creato un vasto impero che annoverava colonie in ogni parte del mondo. Tuttavia, sotto consiglio di Sauron, essi decisero di invadere il Reame Beato, cercando di carpire ai Valar il segreto dell'immortalit\u00e0. La loro invasione venne per\u00f2 respinta e la loro isola distrutta. Solo pochi n\u00famen\u00f3reani riuscirono a salvarsi e a raggiungere la terraferma, dove diedero vita ai regni di Gondor e di Arnor.\n\"Degli Anelli del Potere e della Terza Era\".\nIn quest'ultimo capitolo, \u00ab\"in cui questi racconti giungono alla loro conclusione\"\u00bb, viene chiarita l'origine nonch\u00e9 la fine degli Anelli di Potere che Sauron consegn\u00f2 ad elfi, nani e uomini per poterli governare grazie al potere del suo Unico Anello, forgiato tra le fiamme del Monte Fato. Buona parte delle vicende qui riassunte trovano un riscontro assai pi\u00f9 ampio nell'opera \"Il Signore degli Anelli\", compresa la fine definitiva di Sauron grazie alla distruzione dell'Unico Anello ad opera dello Hobbit Frodo Baggins e del suo amico Samvise Gamgee.\nAccoglienza.\nAl momento della pubblicazione, le recensioni del \"Silmarillion\" furono generalmente negative. L'opera fu criticata, infatti, per la sua eccessiva seriet\u00e0, mancando in essa i momenti spensierati rilevati nel \"Signore degli Anelli\" e, soprattutto, ne \"Lo Hobbit\". Altre critiche compresero la lingua arcaica difficile a leggersi e i nomi molto difficili, anche da ricordare.Nonostante le critiche iniziali, alcuni recensori elogiarono l'opera tolkieniana. \"The New York Times Book Review\" riconobbe che \u00abwhat is finally most moving is [...] the eccentric heroism of Tolkien's attempt\u00bb (\u00abci\u00f2 che \u00e8, in definitiva, assolutamente toccante \u00e8 [...] l'originale eroismo dello sforzo di Tolkien\u00bb). \"TIME\" descrisse \"Il Silmarillion\" come \u00abmajestic, a work held so long and so powerfully in the writer's imagination that it overwhelms the reader\u00bb (\u00abmaestoso, un lavoro maturato cos\u00ec a lungo e con tanta potenza nell'immaginazione dell'autore che travolge il lettore\u00bb). \"The Horn Book Magazine\" lod\u00f2 inoltre il \u00abremarkable set of legends conceived with imaginative might and told in beautiful language\u00bb (\u00abnotevole insieme di leggende generato con una potente immaginazione e narrato in una lingua magnifica\u00bb). Ancora, John Calvin Batchelor, recensendo l'opera per \"The Village Voice\", afferm\u00f2 trattarsi di un \u00abdifficult but incontestable masterwork of fantasy\u00bb (\u00abimpegnativo ma incontestabile capolavoro del fantasy\u00bb) e apprezz\u00f2 il personaggio di Melkor, la cui arma principale era \u00abhis ability to corrupt men by offering them trappings for their vanity\u00bb (\u00abla sua capacit\u00e0 di corrompere gli uomini offrendo loro monili per la loro vanit\u00e0\u00bb).\nRobert M. Adams del \"The New York Review of Books\" defin\u00ec \"Il Silmarillion\" \u00aban empty and pompous bore\u00bb (\u00abuna vuota e ampollosa noiosaggine\u00bb), \u00abnot a literary event of any magnitude\u00bb (\u00abun caso letterario di nessuna importanza\u00bb), sostenendo inoltre che il motivo principale del successo del libro fosse da attribuirsi alla fama del suo autore conseguita attraverso la popolarit\u00e0 del \"Signore degli Anelli\" e de \"Lo Hobbit\"; sostenne che \"Il Silmarillion\" sarebbe stato pi\u00f9 comprato che letto. \"School Library Journal\" defin\u00ec l'opera in termini negativi in rapporto agli altri lavori di Tolkien. Peter Conrad della rivista di sinistra \"New Statesman\" si spinse a dire che \u00abTolkien can't actually write\u00bb (\u00abTolkien non sa affatto scrivere\u00bb)."}
{"id": "49765", "revid": "88740", "url": "https://it.wikipedia.org/wiki?curid=49765", "title": "Franco", "text": "Franco pu\u00f2 riferirsi a:"}
{"id": "49769", "revid": "4", "url": "https://it.wikipedia.org/wiki?curid=49769", "title": "Henri Beyle", "text": ""}
{"id": "49775", "revid": "599013", "url": "https://it.wikipedia.org/wiki?curid=49775", "title": "B\u00f2vegno", "text": ""}
{"id": "49776", "revid": "793215", "url": "https://it.wikipedia.org/wiki?curid=49776", "title": "A Portuguesa", "text": "A Portuguesa (in italiano: \"La portoghese\") \u00e8 l'inno nazionale del Portogallo.\nStoria.\nIl testo \u00e8 stato scritto da Henrique Lopes de Mendon\u00e7a. Nel 1895 il compositore Alfredo Keil, in pratica fondatore della scuola musicale nazionale portoghese, music\u00f2 il testo, che divenne ben presto molto celebre. Nel 1910 una rivoluzione rovesci\u00f2 la monarchia e proclam\u00f2 la repubblica. L'inno precedente, l'inno reale portoghese, una marcia composta nel 1869 dal re Don Luis I, musicista anch'egli fu soppresso e sostituito dall'inno di Keil, morto tre anni prima."}
{"id": "49781", "revid": "289247", "url": "https://it.wikipedia.org/wiki?curid=49781", "title": "Windsurfing", "text": ""}
{"id": "49782", "revid": "217", "url": "https://it.wikipedia.org/wiki?curid=49782", "title": "Principio di Relativit\u00e0", "text": ""}
{"id": "49786", "revid": "86341", "url": "https://it.wikipedia.org/wiki?curid=49786", "title": "Baldo (fumetto)", "text": "Baldo \u00e8 un sergente delle Giubbe Rosse canadesi, ideato per i fumetti nel 1952 dal \"cartoonist\" di Rapallo Luciano Bottaro per conto delle edizioni Alpe.\nNon molto conosciuto in Italia, dove pure \u00e8 stato pubblicato per molto tempo su albi vari, ha avuto invece una buona diffusione in terra francese, con molte storie realizzate appositamente per tale mercato da artisti come Carlo Chendi, Guido Scala, Giorgio Rebuffi."}
{"id": "49788", "revid": "767487", "url": "https://it.wikipedia.org/wiki?curid=49788", "title": "Verlagssystem", "text": "Gli storici usano l'espressione tedesca Verlagssystem per indicare un sistema di organizzazione della produzione su commissione ampiamente adottato in Europa fra il XIII e il XIX secolo.\nNel \"Verlagssystem\" il committente (di solito un mercante) consegnava al lavoratore la materia da lavorare e pagava met\u00e0 del salario pattuito, quando ritirava il prodotto finito (spesso dopo una settimana) saldava il compenso. \nLe variazioni possibili, nell'applicazione di questo sistema, erano innumerevoli:\nil lavorante poteva essere indipendente o dipendente dall'imprenditore; macchinari ed attrezzi potevano essere di propriet\u00e0 dell'uno o dell'altro; alcuni imprenditori agivano in proprio, altri attraverso agenti. \nIn ogni caso, il sistema rispondeva sia alle necessit\u00e0 della famiglia rurale, che poteva integrare i propri redditi occupando il tempo libero dal lavoro dei campi o mettendo all'opera donne e bambini, sia alla convenienza dell'imprenditore, che sfruttava manodopera a costo minore. \nUn altro sistema in uso ai tempi, ma diverso, era il \"Kaufsystem\".\nStoria.\nLe prime testimonianze documentali (contratti notarili e regolamenti locali) del \"Verlagssystem\" risalgono al Duecento. Il sistema nacque nelle Fiandre e in Italia. A met\u00e0 Trecento l'Arte della Lana di Firenze dava da lavorare in questo modo a circa 60.000 persone in un raggio di cinquanta chilometri dalla citt\u00e0.\nIl settore in cui si diffuse maggiormente il \"Verlagssystem\" fu quello tessile, in tutte le sue fasi: filatura, tessitura, follatura, tintura, cimatura, ma fu utilizzato anche per produrre articoli di ferramenta (coltellini, chiodi), birra o cappelli.\nGeneralmente i lavoratori erano contadini che, soprattutto nei mesi invernali, svolgevano lavoro a domicilio. Perci\u00f2 il \"Verlagssystem\" operava fuori del controllo delle corporazioni cittadine. \nAccadeva per\u00f2 anche che i lavoratori salariati fossero proprio i membri delle corporazioni cittadine o che intere corporazioni (soprattutto in piccole citt\u00e0) venissero monopolizzate da un mercante che assumeva la vendita dei loro prodotti. Sebbene in alcuni casi le corporazioni abbiano accettato il \"Verlagssystem\", generalmente vi si opposero.\nLe aree in cui si diffuse il \"Verlagssystem\" erano quelle prive di materie prime, in cui il committente era necessario per anticipare il materiale da lavorare. \nDove invece la materia prima era disponibile \"in loco\", i lavoratori se la procuravano direttamente a proprie spese e rivendevano il prodotto finito ai mercanti.\nIl \"Verlagssystem\" era ancora ampiamente diffuso nel Settecento e convisse con le industrie fino alla met\u00e0 dell'Ottocento."}
{"id": "49789", "revid": "1318658", "url": "https://it.wikipedia.org/wiki?curid=49789", "title": "Chiesa di Ges\u00f9 Cristo dei santi degli ultimi giorni", "text": "La Chiesa di Ges\u00f9 Cristo dei Santi degli Ultimi Giorni \u00e8 una denominazione che rivendica la propria appartenenza al Cristianesimo, sebbene le chiese cristiane \"storiche\" contestino tale definizione. La Chiesa fu ufficialmente fondata o \"restaurata\", secondo il linguaggio della chiesa stessa (cio\u00e8 portata di nuovo alla luce dai tempi di Ges\u00f9) il 6 aprile 1830 a Fayette, nella zona occidentale dello Stato di New York, da Joseph Smith. Il soprannome di mormoni dato ai suoi fedeli deriva dal \"Libro di Mormon\", da essi riconosciuto come un testo sacro assieme alla Bibbia. Secondo l'interpretazione dei mormoni, come di altre confessioni successive alla Riforma, nel Nuovo Testamento con il termine \"santo\" si indica colui che dopo essersi battezzato entra a far parte della comunit\u00e0 dei credenti.\nI Santi degli Ultimi Giorni considerano la loro fede come la restaurazione della Chiesa cristiana, cos\u00ec come era stata organizzata da Ges\u00f9 ai tempi del Nuovo Testamento. Reputano Ges\u00f9 Cristo il Redentore e il Figlio di Dio (distinto da Dio Padre).\nLa Chiesa di Ges\u00f9 Cristo dei Santi degli Ultimi Giorni si distingue da altre confessioni cristiane per la peculiarit\u00e0 dei propri insegnamenti. Infatti, adotta un canone delle sacre scritture pi\u00f9 ampio, che oltre la Bibbia include il \"Libro di Mormon\", \"Dottrina e Alleanze\" e \"Perla di gran prezzo\". \u00c8 guidata da \"profeti\" e \" \"apostoli\"\", le cui parole, in determinate circostanze, assumono valenza di sacra scrittura e vengono canonizzate. Oltre ai servizi domenicali, i santi degli ultimi giorni celebrano il culto nei templi.\nInoltre, la teologia mormone si contraddistingue per diverse dottrine, fra cui le principali sono quelle che riguardano: la natura di Dio, bench\u00e9 per i mormoni il Padre il Figlio e lo Spirito Santo siano uniti e in armonia nei propositi e nella dottrina, sono considerati persone separate e distinte; infatti, il Padre e il Figlio hanno corpi tangibili di carne e ossa, mentre lo Spirito Santo \u00e8 un Personaggio di spirito senza carne e ossa; il matrimonio, che viene chiamato matrimonio \"eterno\" o \"celeste\", poich\u00e9, secondo i mormoni, i legami familiari, sotto certe condizioni, sono destinati a perpetuarsi per tutta l'eternit\u00e0; ma la credenza pi\u00f9 importante, \u00e8 il diritto di ogni uomo o donna di ricevere una rivelazione personale, ossia una risposta direttamente da Dio, percepito come un padre in tutti i sensi, che ama i suoi figli e vuole che scoprano da se stessi la verit\u00e0.\nStoria.\nLa storia della Chiesa \u00e8 generalmente suddivisa in tre periodi principali:\nL'era di Joseph Smith.\nLa Chiesa fu fondata, o secondo i mormoni restaurata, da Joseph Smith (1805- 1844).\nIl giovane Smith dichiar\u00f2 che, in una mattina di primavera del 1820, dopo avere pregato in un bosco, gli apparvero due personaggi gloriosi, rispettivamente Dio Padre e Ges\u00f9 Cristo. Smith afferm\u00f2 inoltre che in seguito, nel 1823, gli apparve ancora un messaggero mandato da Dio, di nome Moroni, che gli indic\u00f2 il luogo dove poi gli vennero consegnati degli annali incisi su tavole d'oro. In questi testi, scritti in \"egiziano riformato\" e redatti principalmente dal profeta Mormon, era trascritto un compendio della storia, sacra e secolare, della sua gente. Joseph Smith in seguito tradusse il libro scritto dagli antichi abitanti dell'America e lo pubblic\u00f2, nel marzo del 1830, con il titolo \"Il Libro di Mormon\", prima di riconsegnare le tavole d'oro a Moroni.\nPoco dopo che il Libro di Mormon venne stampato, il 6 aprile 1830 a Fayette nello stato di New York fu costituita la Chiesa, da Joseph Smith e, secondo le leggi vigenti, da altre 5 persone. Nell'arco di un mese il numero di membri sal\u00ec a quaranta. Il nucleo di mormoni cos\u00ec creatosi si spost\u00f2 poi a Kirtland, dove dopo sei anni il numero dei membri super\u00f2 il migliaio. Chiamata in origine \"Chiesa di Cristo\", il 26 aprile 1838 divenne la \"Chiesa di Ges\u00f9 Cristo dei santi degli ultimi giorni\".\nOrganizzata informalmente nel 1829 e successivamente come un'entit\u00e0 legale il 6 aprile 1830, nella parte nordorientale dello stato di New York, fu il primo gruppo organizzato che metteva in atto i principi che si trovavano nell'appena pubblicato Libro di Mormon, e rappresenta l'inizio formale del mormonismo. Tra i nomi successivi di questa organizzazione vi sono la Chiesa dei santi degli ultimi giorni (\"Church of the Latter Day Saints\"), dalla delibera del 1834, la Chiesa di Ges\u00f9 Cristo (\"Church of Jesus Christ\"), la Chiesa di Dio (\"Church of God\"), e la Chiesa di Ges\u00f9 Cristo dei santi degli ultimi giorni (\"Church of Jesus Christ of Latter Day Saints\"), dalla rivelazione del 1838.\nSmith e i suoi soci avevano intenzione che la Chiesa di Cristo fosse una restaurazione della Chiesa cristiana del primo secolo che, come Smith insegnava in mezzo al Secondo grande risveglio (Second Great Awakening), era caduta dal favore e autorit\u00e0 di Dio per la Grande apostasia (Great Apostasy).\nNel 1844 Joseph e il fratello Hyrum furono assassinati da un gruppo di facinorosi mentre erano custoditi in prigione a Carthage nell'Illinois, in attesa di un processo che li vedeva imputati della distruzione della tipografia di un giornale che ritenevano diffamatorio. Si tratt\u00f2 di un vero e proprio linciaggio.\nAlla morte di Smith nel 1844, vi fu una crisi di successione, con la maggioranza dei membri della chiesa che seguirono Brigham Young nel territorio dello Utah e molte altre denominazioni che rimasero negli stati circostanti. Tutte le Chiese che risultarono da questo scisma considerano s\u00e9 stesse come la legittima continuazione dell'originale Chiesa di Cristo.\nL'era pionieristica.\nA causa delle continue persecuzioni cui erano sottoposti, il successore di Smith, Brigham Young, guid\u00f2 i mormoni in una lunga marcia attraverso gli Stati Uniti. I mormoni infatti sono stati tra i primi colonizzatori del West. Dopo un lungo e faticoso viaggio arrivarono, nel luglio del 1847, nella valle del Gran Lago Salato nello Stato dello Utah, un luogo arido e sperduto nel lontano ovest. Partendo da l\u00ec fondarono centinaia di insediamenti e citt\u00e0 nell'ovest degli Stati Uniti, tra cui Salt Lake City, che ospita tuttora la sede generale della \"Chiesa di Ges\u00f9 Cristo dei santi degli ultimi giorni\".\nI mormoni rimasti nelle praterie del Mississippi, che non vollero accettare la successione di Brigham Young, si organizzarono in diversi gruppi. Nel 1860 nacque la Chiesa riformata di Ges\u00f9 Cristo dei santi degli ultimi giorni (dal 2000 chiamata Comunit\u00e0 di Cristo) con sede principale a Independence, nel Missouri, la cui guida venne assunta dal figlio e poi dal nipote di Joseph Smith. Si tratta del secondo gruppo religioso per fedeli originato dal mormonismo. Nel 1862 si costitu\u00ec la Chiesa di Ges\u00f9 Cristo (bickertonita). Oltre a questi gruppi esistono almeno una quarantina di comunit\u00e0 religiose, dalle migliaia alle decine di fedeli, che si riconoscono nel ministero profetico di Joseph Smith.\nUna volta giunti tra le valli delle Montagne Rocciose, Brigham Young, il 29 agosto 1852, per la prima volta predic\u00f2 pubblicamente la dottrina del matrimonio plurimo. Si trattava di una forma di poliginia che, secondo i santi degli ultimi giorni, riprendeva, o \"restaurava\", la pratica del matrimonio patriarcale dei profeti dell'Antico testamento, quali Mos\u00e8, Abramo, Davide ecc. Precedentemente, diversi \"leader\" della Chiesa avevano sposato pi\u00f9 di una moglie, ma a causa del clima persecutorio che esisteva contro i mormoni, la pratica era stata mantenuta segreta con l'intento di renderla ufficiale in un momento pi\u00f9 propizio. Il Governo degli Stati Uniti d'America, reag\u00ec alla pratica del matrimonio plurimo dei mormoni promuovendo diverse leggi contro la bigamia. La Chiesa contest\u00f2 la costituzionalit\u00e0 di questi provvedimenti legislativi sulla base del diritto di libert\u00e0 di religione cos\u00ec come contenuta nella Costituzione degli Stati Uniti.\nLa Corte Suprema degli Stati Uniti sentenzi\u00f2 in favore delle leggi adottate dal Congresso, dichiarando la piena validit\u00e0 costituzionale delle leggi anti-poligamia.\nIn seguito a quella che i mormoni ritengono una rivelazione ricevuta dal presidente e profeta della Chiesa, Wilford Woodruff, il 24 settembre 1890 la Chiesa rinunci\u00f2 ufficialmente alla poligamia pubblicando una \"dichiarazione al mondo\" nota come il \"Manifesto\". Da allora la Chiesa non ha pi\u00f9 tollerato la celebrazione di matrimoni poligami, scomunicando chiunque vi fosse coinvolto. Questo port\u00f2 del malumore tra alcune frange di membri che si allontanarono dal mormonismo ufficiale e nelle loro isolate comunit\u00e0 continuarono a contrarre matrimoni poligami. Ancora oggi alcune comunit\u00e0 o Chiese fondamentaliste, non in comunione con il mormonismo o la Chiesa di Ges\u00f9 Cristo dei santi degli ultimi giorni, continuano a praticare una loro forma di poligamia.\nL'era moderna.\nIl tempio di Salt Lake City venne dedicato il 6 aprile 1893, quarant'anni dopo la posa della prima pietra.\nIl 4 gennaio 1896 lo Utah diviene il 45\u00ba Stato dell'Unione.\nIl Coro del Tabernacolo Mormone, il 15 luglio 1929, cominci\u00f2 la sua trasmissione radiofonica settimanale, \"Music and the Spoken Word\". Il programma va in onda ancora oggi.\nNel 1947 la Chiesa raggiunse il suo primo milione di membri.\nNel 1978 venne estesa la possibilit\u00e0 del sacerdozio a tutti i fedeli maschi della Chiesa, il cui comportamento fosse degno di tale sacro ufficio, senza distinzioni razziali.\nIl 23 settembre 1995 venne pubblicato il documento \"\", con il quale si ribadisce il ruolo centrale della famiglia nel vangelo di Ges\u00f9 Cristo..\nNel 1996 i mormoni non statunitensi diventano la maggioranza dei fedeli nella Chiesa.\nNel 1997 la Chiesa raggiunse i 10 milioni di membri.\nNel maggio del 1999 viene inaugurato il sito web \"FamilySearch.org\", il pi\u00f9 completo database sulla ricerca genealogica del mondo.\nIl 3 febbraio 2008 Thomas S. Monson venne ordinato sedicesimo presidente della Chiesa.\nDottrina.\nTesti sacri.\nLa Chiesa di Ges\u00f9 Cristo dei santi degli ultimi giorni ritiene che Dio abbia, da sempre, parlato agli uomini e in particolare ai suoi profeti (). Inoltre, Dio comand\u00f2 ai suoi profeti di scrivere le profezie, o rivelazioni in modo che un maggior numero di persone potesse conoscerle.\nQuesti scritti sono raccolti in quelle che conosciamo come Sacre Scritture. Per i santi degli ultimi giorni, Dio non avrebbe finito di parlare con gli uomini e, quindi, chiuso il canone delle rivelazioni. Essi credono che Dio parli a profeti moderni che sono a capo della loro Chiesa, e quando necessario queste nuove rivelazioni sono inserite nel canone delle scritture. Le verit\u00e0 rese note tramite i profeti non negano quelle dei precedenti profeti, ma ne integrano e arricchiscono i contenuti e la comprensione.\nI libri facenti parte del canone delle scritture mormoni sono quattro:\nNell'ottavo punto degli \"Articoli di fede\" della Chiesa \u00e8 scritto che:\nIn inglese la Chiesa utilizza una sua edizione della \"Bibbia di Re Giacomo\", mentre in italiano viene consigliata la traduzione della Bibbia del valdese Giovanni Luzzi.\nViene utilizzata anche \"La Bibbia riveduta da JS\", composta da stralci della revisione del testo biblico che Smith stava compiendo prima di essere assassinato. Queste note, per quanto possano essere utilizzate in ausilio alla lettura della Bibbia, non fanno parte delle opere canoniche.\nSecondo la credenza dei santi degli ultimi giorni, questo testo, sottotitolato \"Un altro testamento di Ges\u00f9 Cristo\", \u00e8 la traduzione che Joseph Smith fece delle tavole d'oro consegnategli dall'angelo Moroni e insieme alla Bibbia contiene la Pienezza del Vangelo di Ges\u00f9 Cristo. Il libro parla della storia di due civilizzazioni vissute, in tempi diversi, nel continente americano e delle loro profezie riguardanti il Messia. L'evento principale raccontato nel Libro \u00e8 la visita che Ges\u00f9 Cristo risorto fece, dopo la sua ascensione a Gerusalemme, al popolo che allora abitava le Americhe. Nel V secolo d.C. il profeta Mormon, presunto autore del Libro, compendi\u00f2 gli scritti di questi profeti e aggiunse le sue profezie incidendo dei fogli o tavole d'oro. Prima di morire consegn\u00f2 questi annali a suo figlio Moroni. Moroni complet\u00f2 l'opera del padre e nel 421 d.C. nascose le tavole all'interno di un contenitore, costituito di lastre di pietre, che venne sotterrato in una collina (Cumora) in America settentrionale. Nel 1827 Joseph Smith, su indicazione dello stesso Moroni, che gli apparve quale essere risorto, trov\u00f2 le tavole d'oro che tradusse e pubblic\u00f2 con il titolo di \"Libro di Mormon\" nel 1830. Secondo i teologi mormoni, il \"Libro di Mormon\" non contraddice in alcun modo la Bibbia. Contiene molti insegnamenti simili a quelli della Bibbia, e nel complesso \u00e8 ritenuto un'efficace testimonianza a favore della Bibbia.\nQuesto libro contiene le rivelazioni ricevute direttamente dal fondatore Smith e da alcuni dei profeti successivi, oltre ad alcune dichiarazioni ufficiali sul matrimonio, sulla famiglia e sulle credenze fondamentali della Chiesa.\nQuesto libro \u00e8 la raccolta di diversi scritti:\nAltri documenti ufficiali.\nA volte la Chiesa emana e pubblica singoli documenti ufficiali in merito ad argomenti specifici. In passato alcuni di questi documenti furono canonizzati e inseriti nelle scritture di \"Perla di gran prezzo\" e di \"Dottrina e Alleanze\". Recentemente sono stati pubblicati i seguenti documenti:\nPrincipio della rivelazione continua.\nLa dottrina mormone non deriva dalla sola interpretazione delle opere canoniche, ma ammette il principio della rivelazione continua. Questo implica che ogni persona, in quanto figlio o figlia del Padre Celeste, pu\u00f2 ricevere rivelazioni per s\u00e9 e per la propria famiglia, al di l\u00e0 della sua professione religiosa o status sociale. Mentre l'unica persona al mondo che pu\u00f2 ricevere rivelazioni generali per la chiesa e l'umanit\u00e0 intera \u00e8 il profeta che presiede la Chiesa. La rivelazione, per essere riconosciuta come tale, non necessita di essere accettata da parte dei fedeli, bench\u00e9, quando questa venga ricevuta dal presidente della Chiesa e abbia una particolare rilevanza teologica o organizzativa, viene \"canonizzata\" e inserita nel canone delle scritture (\"Dottrina e Alleanze\") tramite approvazione (\"comune consenso\") dei santi degli ultimi giorni, quando questi si riuniscono in Conferenza generale. Per fare un esempio, questo schema \u00e8 stato usato per riconoscere la rivelazione del presidente Joseph F. Smith, ora contenuta nella sezione 137 di \"Dottrina e Alleanze\".\nPrincipali credenze.\nAlcuni esempi delle credenze mormoni:\n\u00c8 contraria alla necessit\u00e0 di battezzare i neonati, essendo ancora senza colpa, invece effettua una benedizione su di loro per aiutarli attraverso gli ostacoli della vita.\nGli articoli di fede.\nI tredici \"Articoli di Fede\" della Chiesa sono un sommario, degli aspetti teologici pi\u00f9 importanti del credo dei mormoni. Furono scritti da Joseph Smith in una lettera inviata nel 1842 a John Wentworth, editore del giornale \"Chicago Democrat\". La Chiesa di Ges\u00f9 Cristo dei santi degli ultimi giorni canonizz\u00f2 gli Articoli di Fede e li inser\u00ec nel libro \"Perla di gran prezzo\".\n&lt;/blockquote style&gt;\nLiturgia e riti.\nIl culto domenicale.\nLa liturgia si svolge in edifici religiosi chiamati indistintamente \"case di riunione\", \"cappelle\" o \"chiese\". I servizi domenicali, con una durata complessiva di due ore, sono suddivisi in due segmenti, intervallati da due pause di dieci minuti circa. Solitamente in Italia, si svolgono dalle ore 9:30 del mattino sino alle undici e sono aperte a tutti, mormoni e non. Ogni singola riunione dura mediamente 50 minuti e per la maggior parte dei casi si svolge nel seguente ordine:\nLe conferenze generali.\nDue volte all'anno, il primo fine settimana di aprile e di ottobre, la Chiesa in tutto il mondo si riunisce in Conferenza Generale. Dal Centro delle Conferenze nella Piazza del Tempio a Salt Lake City, Utah, il presidente della Chiesa e tutte le autorit\u00e0 generali della Chiesa si rivolgono ai fedeli con discorsi riguardanti il vangelo di Ges\u00f9 Cristo. La conferenza \u00e8 teletrasmessa via satellite nelle cappelle mormoni attraverso la BYU Television (comunemente indicata come \"BYU-Tv\") che \u00e8 un canale televisivo via cavo e satellitare statunitense nato nel gennaio del 2000, in inglese e in spagnolo, interamente gestito dalla Brigham Young University con sede a Provo, nello Utah, ed \u00e8 il canale televisivo ufficiale mormone della Chiesa di Ges\u00f9 Cristo dei santi degli ultimi giorni.\nIl culto reso nel Tempio.\nOltre al rito domenicale, aperto a tutte le persone, esistono altri riti che vengono celebrati nel tempio, accessibili ai soli membri che hanno dimostrato una buona fedelt\u00e0 ai principi e ai comandamenti del Vangelo.\nLe \"Ordinanze del Tempio\" hanno un carattere simbolico e spetta al singolo fedele coglierne i significati pi\u00f9 profondi. Le ordinanze stesse, e la loro personale spiegazione, sono considerate sacre e quindi tenute riservate.\nIl loro ruolo centrale \u00e8 quello di comprendere il ministero del Signore Ges\u00f9 Cristo e di stringere, tramite ordinanze, ulteriori \"alleanze\" con Dio. Un'altra funzione \u00e8 quella di rendere i legami familiari duraturi per tutta l'eternit\u00e0 tramite il rito del suggellamento del matrimonio, o \"matrimonio eterno\", officiato da un rappresentante del sacerdozio delegato dal presidente della Chiesa.\nUn altro rito praticato dai santi degli ultimi giorni \u00e8 il battesimo vicario, e le altre ordinanze di salvezza, in favore dei propri defunti (\"Prima lettera ai Corinzi\" ). Nel pensiero escatologico del mormonismo, gli spiriti delle persone decedute non cessano di esistere, dimorando nel \"mondo degli spiriti\", e tutti gli esseri umani avranno la possibilit\u00e0 di ascoltare e accettare, o meno, il vangelo e le ordinanze di Ges\u00f9 celebrate secondo l'ordine del sacerdozio divinamente rivelato ai santi degli ultimi giorni, sia che questa possibilit\u00e0 venga loro offerta nella vita mortale o in quella dell'aldil\u00e0. Poich\u00e9, secondo il credo dei santi degli ultimi giorni, per celebrare le ordinanze di salvezza, come il battesimo, \u00e8 necessario che il ricevente abbia un corpo, gli spiriti possono beneficiare delle ordinanze svolte in loro favore tramite persone viventi che si sottopongo alle ordinanze in loro vece, per procura. Questa credenza ha spinto la Chiesa di Ges\u00f9 Cristo dei santi degli ultimi giorni a creare, a Salt Lake City, la pi\u00f9 grande raccolta di nominativi di persone vissute nel mondo, con lo scopo di battezzarle, e celebrare le altre ordinanze, secondo il rito dei santi degli ultimi giorni.\nIn molte cappelle mormoni si trovano dei \"Centri genealogici\" aperti alla consultazione di tutti coloro che sono interessati alla ricerca genealogica. Infatti, i mormoni sono invitati dai dirigenti della Chiesa a compiere una ricerca genealogica della propria famiglia ricostruendo il loro albero genealogico, almeno sino alla quarta generazione, ossia, a quella dei propri bisnonni. In Italia, il trattamento non autorizzato dei dati personali utilizzati all'interno di tale programma genealogico \u00e8 stato oggetto di ricorsi presso il Garante della privacy.\nLa pratica religiosa.\nLa sezione 89 di \"Dottrina e Alleanze\" contiene un codice di salute, ritenuto dai mormoni una rivelazione, comunemente chiamato \"parola di saggezza\". In base a questa rivelazione del 1833, e all'interpretazione datane, ai santi degli ultimi giorni viene comandato di astenersi dal consumare o dall'assumere bevande o sostanze dannose e cio\u00e8: T\u00e8, caff\u00e8, alcool, tabacco e stupefacenti.La parola di saggezza poi, incoraggia i fedeli a seguire una dieta equilibrata che dia prevalenza alla consumazione di cereali, frutta e verdura, raccomanda invece di consumare la carne con parsimonia. Infine, nella stessa rivelazione, viene promesso a chi osserva questo codice alimentare, salute e saggezza.\nA ogni membro \u00e8 richiesto di osservare l'antica legge della decima, cio\u00e8 la donazione alla Chiesa di un decimo dei propri guadagni, maturati in un anno solare, al fine di edificare il Regno di Dio. Con queste entrate, la Chiesa, costruisce e mantiene i templi e le cappelle per le congregazioni. L'amministrazione finanziaria \u00e8 ufficialmente revisionata da societ\u00e0 contabili indipendenti dalla Chiesa stessa.\nGeneralmente, i mormoni digiunano la prima domenica di ogni mese, astenendosi dal consumare cibo e liquidi, per un'intera giornata, circa 24 ore. Ad esempio, dal pranzo del sabato sino al pranzo di domenica, oppure, da cena a cena. Il digiuno inizia, e si conclude, con una preghiera e pu\u00f2 avere diverse motivazioni: in favore di una persona che sta male; per ricevere guida nella realizzazione di obiettivi personali; o semplicemente per ringraziare Dio.\nLa prima domenica del mese \u00e8 detta di \"digiuno e testimonianza\", e durante la riunione sacramentale, invece dei discorsi, vengono rese delle testimonianze. La stessa domenica, viene offerta una somma di denaro (cosiddetta \"offerta di digiuno\") equivalente, almeno, a quello che si sarebbe speso per i due pasti a cui si \u00e8 rinunciato. I fondi ottenuti tramite queste offerte sono utilizzate per le attivit\u00e0 caritatevoli della Chiesa, rivolte sia ai bisognosi, mormoni e no.\nPosizione della Chiesa su temi d'attualit\u00e0.\nPolitica.\nLa Chiesa di Ges\u00f9 Cristo dei santi degli ultimi giorni dichiara la propria neutralit\u00e0 in merito alle questioni politiche. Nessun candidato o politico, mormone o meno, \u00e8 sostenuto dalla Chiesa e nessun locale di questa viene utilizzato per promozioni politiche. D'altro lato, la Chiesa incoraggia i propri fedeli a compiere responsabilmente i propri doveri civici e partecipare attivamente al processo democratico.\nAborto.\nI santi degli ultimi giorni si oppongono all'utilizzo dell'interruzione volontaria di gravidanza per ottenere benefici personali o sociali. Il ricorso all'aborto provocato viene giustificato solo quando:\nComunque, anche in queste rare eccezioni, la decisione di ricorrere all'interruzione della gravidanza non pu\u00f2 essere assunta automaticamente. Le persone coinvolte sono invitate a consultare i propri dirigenti ecclesiastici locali e ricercare la guida divina in merito tramite preghiera.\nLa Chiesa non ha sostenuto o avversato proposte legislative o manifestazioni pubbliche riguardanti l'aborto volontario.\nNon sono inoltre riscontrabili disposizioni o dichiarazioni ufficiali di dirigenti in merito a metodi contraccettivi, metodi che vengono lasciati in scelta alla fede e al buon senso dei membri della Chiesa.\nOrganizzazione e struttura della Chiesa.\nStruttura geografica.\nIl Rione o Ramo.\nLa singola congregazione della Chiesa \u00e8 chiamata \"Rione\" ed \u00e8 guidata dal \"vescovo\". Quando una congregazione non \u00e8 molto numerosa, oppure, \u00e8 parte di un \"Distretto\" invece di un \"Palo\", assume la denominazione di \"Ramo\" ed \u00e8 guidata dal \"presidente di Ramo\". Solitamente ogni Rione si riunisce in una cappella, ma non \u00e8 raro che per motivi logistici pi\u00f9 Rioni si riuniscano nella stessa cappella in orari differenti.\nIl Palo o Distretto.\nIl raggruppamento di pi\u00f9 Rioni \u00e8 chiamato \"Palo di Sion\", o semplicemente \"Palo\", presieduto dal Presidente di Palo. Questi rappresenta la pi\u00f9 importante autorit\u00e0 spirituale a livello locale. Quando le sole congregazioni presenti in un dato territorio sono Rami, invece di un Palo, formano un \"Distretto\". Il Distretto ha un'organizzazione pi\u00f9 semplice rispetto al Palo ed \u00e8 presieduto dal Presidente di Distretto.\nLa Missione.\nQuesta organizzazione riguarda specialmente i missionari che vengono chiamati a svolgere, a tempo pieno, lavoro di proselitismo in una determinata area geografica; il territorio italiano \u00e8 suddiviso in due missioni (Milano, Roma). La missione \u00e8 una organizzazione locale indipendente dai Pali e Rioni e si sovrappone a queste ultime. La durata del servizio missionario, \u00e8 di 24 mesi per gli uomini e 18 mesi per le donne. I missionari mormoni sono volontari, non sposati, tra i 18 e i 26 anni, per quanto non sia infrequente che in una missione siano presenti anche coppie (marito e moglie) in pensione. Sul petto indossano una targhetta nera con inciso il cognome preceduto dal titolo di Anziano o Sorella e il logo della Chiesa di Ges\u00f9 Cristo dei santi degli ultimi giorni. Ogni missione, composta da circa 150/180 missionari, \u00e8 presieduta da un Presidente, anch'egli missionario a tempo pieno per tre anni, di solito tra i 40 e i 65 anni, sposato e con famiglia al seguito. Il Presidente di Missione svolge il ruolo di massima autorit\u00e0 spirituale locale nei Distretti rientranti nella sua giurisdizione. I missionari sono tenuti ad auto-finanziare il loro periodo di servizio, nel caso in cui ci\u00f2 non fosse possibile sono aiutati in parte o interamente dal fondo missionario della Chiesa.\nI fedeli coinvolti nella missione sono invitati a seguire linee guida che riguardano, fra gli altri aspetti, la scelta dell'abbigliamento. A dicembre 2018, dopo un'esperienza motivata da esigenze atmosferiche e sanitarie nelle missioni, \u00e8 stata consentita alle donne la scelta fra pantaloni lunghi e gonna fino al ginocchio, che resta comunque obbligatoria durante le celebrazioni liturgiche e i servizi nel tempio.\nIl Tempio.\nL'edificio di culto pi\u00f9 importante per i mormoni \u00e8 il tempio. Questo \u00e8 diretto dal presidente del Tempio e ha una giurisdizione territoriale, chiamata \"distretto del tempio\", che copre diversi Pali e Missioni. Dopo la sua inaugurazione, \u00e8 vietato sia l'accesso al pubblico che l'accesso ai mormoni non dotati della \"raccomandazione per il tempio\", cio\u00e8 dell'autorizzazione all'ingresso che pu\u00f2 essere fornita solo dai dirigenti locali.\nL'Area.\nMigliaia di Pali sono raggruppati in una \"Area\". Questa struttura \u00e8 guidata dal Presidenza di Area composta dai Settanta (eccezionalmente possono essere presiedute da un Apostolo). Ha prettamente un ruolo di collegamento amministrativo tra le organizzazioni locali (Rioni, Pali, Missioni e Templi) e il \"corpus\" dirigente della Chiesa a livello mondiale. Attualmente (2008) esistono 28 Aree che coprono tutto il mondo. L'Italia rientra nell'Area Europa Ovest.\nLa Sede Centrale.\nSin dal 1847, la sede centrale della Chiesa \u00e8 sita in Salt Lake City nello Stato dello Utah. L\u00ec risiedono i membri della Prima Presidenza e del Quorum dei Dodici Apostoli. Inoltre la Piazza del Tempio di Salt Lake City, e dintorni, \u00e8 la sede degli edifici amministrativi e spirituali pi\u00f9 importanti della Chiesa.\nLa diffusione del rito si allarga ben oltre i confini dello stato, includendo tutta la regione comunemente nota come \"corridoio Mormone\".\nLa struttura gerarchica.\nLa Chiesa di Ges\u00f9 Cristo dei santi degli ultimi giorni \u00e8 organizzata secondo lo schema del sacerdozio. Tutti i maschi degni, nell'et\u00e0 appropriata, sono ordinati in vari uffici del sacerdozio. Non sono retribuiti per il loro servizio ecclesiastico ed hanno una loro vita privata e una occupazione al di fuori della Chiesa. Fanno eccezione le autorit\u00e0 generali della Chiesa che per il loro servizio ricevono una indennit\u00e0. Questo \u00e8 dovuto alla natura del loro incarico che lascia poco tempo allo svolgimento di attivit\u00e0 remunerative.\nI vari incarichi nella chiesa sono designati tramite chiamate di un'autorit\u00e0 superiore, secondo i mormoni questa chiamata deve essere ispirata da Dio; ad esempio il Presidente di Palo, dopo preghiera e digiuno, nomina il Vescovo e cos\u00ec via. Eccetto le autorit\u00e0 generali e i patriarchi che sono chiamati a vita, il resto degli uffici ha una durata che di solito varia da tre a sette anni. Di solito ogni Presidente \u00e8 coadiuvato da due consiglieri e insieme formano una Presidenza. I Consigli sono chiamati \"Quorum\".\nSecondo i mormoni a capo della Chiesa c'\u00e8 Ges\u00f9 Cristo, che tramite rivelazione fa conoscere il suo volere riguardo alla Chiesa e al mondo al profeta, nonch\u00e9 presidente della Chiesa. Il presidente \u00e8 l'apostolo con pi\u00f9 anzianit\u00e0; nell'apostolato ha due consiglieri (anche loro apostoli) e insieme formano la Prima presidenza. I componenti della Prima presidenza e i dodici apostoli sono considerati profeti, veggenti e rivelatori, ma solo il presidente della Chiesa pu\u00f2 utilizzare e delegare tutte le chiavi del sacerdozio. Quando un apostolo muore \u00e8 sostituito da un altro sommo sacerdote scelto tramite cooptazione, che per i mormoni avviene sempre secondo ispirazione divina.\nLa tavola sinottica che segue offre una rappresentazione dei diversi organi della Chiesa.\nLe organizzazioni ausiliarie.\nSi tratta di un'associazione filantropica e culturale femminile, fondata nel 1842 a Nauvoo, Illinois, che conta pi\u00f9 di 5 milioni di iscritti in oltre 170 nazioni e territori, oltre a essere una delle organizzazioni femminili pi\u00f9 antiche e numerose al mondo. Lo scopo principale di tale organizzazione \u00e8 quello di \"assistere i dirigenti del sacerdozio nel portare avanti la missione della Chiesa aiutando le sorelle (donne) e le famiglie ad avvicinarsi a Cristo\". Ha il seguente motto: \"La carit\u00e0 non verr\u00e0 mai meno\".\nSI tratta di una organizzazione giovanile rivolta alle ragazze dai 12 sino ai 18 anni, che ha come scopo quello di aiutarle a conoscere Cristo. La prima organizzazione per le giovani donne fu organizzata da Joseph Smith nel 1843.\nQuesta organizzazione si rivolge ai ragazzi, dai 12 sino ai 18 anni, che detengono il sacerdozio di Aaronne.\n\u00c8 una organizzazione per i bambini sino ai 12 anni. Lo scopo principale di questa organizzazione \u00e8 quello di insegnare ai bambini il Vangelo in ausilio all'insegnamento dei loro genitori.\nLe finanze.\nL'ultima volta che la Chiesa rese pubblico il suo bilancio consolidato fu nel 1959, comunque, in un articolo della rivista \"TIME\" del 1997, la Chiesa venne definita come una delle pi\u00f9 opulente organizzazioni religiose nel mondo \"pro capite\". Nello stesso articolo veniva stimato a 10 miliardi di dollari l'anno le entrate derivanti dalle decime di tutto il mondo.\nA oggi (2009), i bilanci degli enti economici, non-profit e altri enti morali della Chiesa sono revisionati da una societ\u00e0 contabile indipendente: la \"Deloitte &amp; Touche\".\nLa Chiesa riceve la maggior parte dei suoi ricavi tramite il versamento da parte dei suoi fedeli della decima (ossia, un decimo del guadagno di una persona in un anno solare) e delle \"offerte di digiuno\" (soldi offerti alla Chiesa per il benessere dei bisognosi). Circa un decimo delle sue entrate \u00e8 il prodotto di investimenti finanziari.\nLa Chiesa utilizza questi fondi per:\nInoltre, la Chiesa investe parte dei suoi fondi in attivit\u00e0 economiche e immobiliari quali la Bonneville International, Deseret Book Company, e in attivit\u00e0 agricole svolte in ranches nello Utah, Florida, e Canada.\nDiffusione.\nSin dall'origine la Chiesa ha svolto un'importante opera missionaria negli Stati Uniti, in Canada e in Gran Bretagna. I missionari della Chiesa di Ges\u00f9 Cristo dei santi degli ultimi giorni, nel corso dei quasi due secoli di esistenza della chiesa, sono stati mandati in varie parti del mondo. La Chiesa di Ges\u00f9 Cristo dei santi degli ultimi giorni nel giugno del 2006 ha annunciato che avrebbe costruito un grande tempio mormone a Tegucigalpa, in Honduras, inaugurato ufficialmente il 17 marzo del 2013, che lo rende oggi uno dei sei pi\u00f9 grandi templi mormoni in America Centrale).\nSecondo fonti ufficiali della Chiesa nel mondo i santi degli ultimi giorni sono quasi 14 milioni, di cui pi\u00f9 di 6.7 milioni risiedono al di fuori degli Stati Uniti d'America. Secondo queste statistiche la Chiesa di Ges\u00f9 Cristo dei santi degli ultimi giorni \u00e8 la quarta denominazione religiosa negli Stati Uniti. Sebbene la Chiesa non pubblichi dati sulla frequenza alle riunioni domenicali, ricerche esterne stimavano nel 2006, a livello mondiale, una frequenza settimanale di circa 4 milioni di fedeli; dato equivalente a 1/3 dell'allora 12 milioni di membri. I fedeli che vivono in negli USA e in Canada costituiscono il 47% della \"membership\" della Chiesa, in America Latina il 36%, nel resto del mondo il 17%.\nIn Europa sono presenti circa 450.000 mormoni. Inoltre in base ai rapporti ufficiali della Chiesa, ogni anno si convertono a questa fede quasi 300.000 persone. Attualmente la Chiesa \u00e8 presente in oltre 150 \"Nazioni e Protettorati\". Diversi mormoni hanno raggiunto una certa notoriet\u00e0 in svariati campi.\nDiffusione in Italia.\nLa storia della Chiesa in Italia inizia alla met\u00e0 del XIX secolo, precisamente il 25 giugno 1850, quando a Genova giunsero gli anziani Joseph Toronto e Thomas B. H. Stenhouse insieme all'apostolo Lorenzo Snow. Essi si recarono poi nelle Valli Valdesi del Piemonte, dove svolsero attivit\u00e0 missionaria tra i valdesi. Cinque anni dopo, nel 1855, 50 convertiti emigrarono nello Utah, mentre i restanti 64 convertiti rimasero nelle valli. In diciassette anni, i convertiti furono duecento, ottanta dei quali emigrano nello Utah: un risultato assai modesto, se paragonato a quelli ottenuti in altri Paesi europei. Ci\u00f2 port\u00f2 a chiudere la missione italiana nel 1867. Si spostarono quindi in Svizzera. Nel 1876-1877 il mormone italo-americano Joseph Toronto torna alla sua citt\u00e0 natale, Palermo, che aveva gi\u00e0 visitato nel 1850-1852 battezzando alcuni amici e parenti, e rientra nello Utah con quattordici convertiti siciliani. Altri tentativi isolati si hanno nelle Valli Valdesi nel 1891-1893. Ci fu un tentativo di riaprire la missione nel 1900, ma il permesso fu negato dalle autorit\u00e0 italiane.\nSolo nel 1965, dopo aver ottenuto l'autorizzazione del Governo, la Chiesa ricominci\u00f2 le attivit\u00e0 missionarie in Italia. La prima congregazione di santi degli ultimi giorni fu organizzata il 20 marzo 1966 a Brescia. La prima missione italiana fu istituita a Firenze il 2 agosto 1966. Nel dicembre del 1993, 50 missionari mormoni furono invitati a cantare nella Basilica di San Pietro in Roma, durante una celebrazione natalizia radiotrasmessa da Radio Vaticana. Nel 2008, i santi degli ultimi giorni in Italia erano circa 22.000, divisi in 104 congregazioni. Il 4 ottobre 2008, durante la conferenza generale, il presidente Thomas Monson annuncia la costruzione del primo tempio italiano a Roma, i cui lavori di costruzione iniziano il 23 ottobre 2010. Il Tempio di Roma Italia \u00e8 stato aperto al pubblico il 14 gennaio 2019.\nRiconoscimento giuridico da parte dello Stato italiano.\nLa Chiesa mormone ottenne la qualit\u00e0 di \"culto ammesso\" il 12 maggio 1993, in seguito alla pubblicazione del decreto del presidente della Repubblica del 22 febbraio 1993, firmato dal presidente della repubblica Oscar Luigi Scalfaro, tramite il quale l'ente morale della Chiesa, l'Ente patrimoniale della Chiesa di Ges\u00f9 Cristo dei santi degli ultimi giorni, fu riconosciuto come ente di culto da parte dello Stato italiano, ai sensi della legge n. 1199 del 1929 sul riconoscimento civile degli enti di culto.\nIl 4 aprile 2007 venne stipulato un testo di intesa con il Governo italiano, diventato effettivo nel 2012 senza passare attraverso l'iter parlamentare. Nel testo, viene preso atto che la Chiesa non intende partecipare alla ripartizione della quota dell'otto per mille dell'IRPEF, in quanto autonoma finanziariamente grazie alle donazioni volontarie dei propri fedeli.\nCritiche e controversie.\nCristianesimo.\nLa Chiesa di Ges\u00f9 Cristo dei santi degli ultimi giorni si presenta come confessione cristiana; tuttavia, non \u00e8 considerata tale da nessun'altra confessione cristiana. Non aderisce al Consiglio ecumenico delle Chiese (che raccoglie le principali confessioni cristiane) a causa delle differenze dottrinali sulla natura di Dio, sul Piano di Salvezza e per la Rivelazione Moderna.\nMassimo Introvigne, sociologo delle religioni e direttore del CESNUR, afferma che oggi i mormoni danno maggiore enfasi al loro messaggio cristologico rispetto al passato. Per tale studioso delle religioni dal punto di vista classificatorio \u00abpu\u00f2 definirsi cristiana ogni Chiesa o nuova tradizione religiosa che riunisce insieme persone nel nome di Cristo e cos\u00ec facendo crea un'autentica comunit\u00e0\u00bb, pertanto anche la Chiesa di Ges\u00f9 Cristo dei santi degli ultimi giorni. D'altro canto, secondo punti di vista diversi \"i mormoni sono tutto tranne che assimilabili al cristianesimo\".\nLa Chiesa cattolica, in un atto della Congregazione per la dottrina della fede del 5 giugno 2001, allora guidata dal cardinale Ratzinger, in base ai principi del proprio catechismo e del proprio diritto canonico, ha negato la validit\u00e0 per i cattolici del battesimo celebrato secondo il rito dei mormoni."}
{"id": "49790", "revid": "297031", "url": "https://it.wikipedia.org/wiki?curid=49790", "title": "Kaufsystem", "text": "Il Kaufsystem, detto anche \"sistema del commissionamento\", era un sistema di produzione utilizzato da mercanti e banchieri nell'et\u00e0 preindustriale: il mercante commissionava ai produttori rurali le merci da produrre (nella maggioranza dei casi si trattava di indumenti o di semplici strumenti agricoli) senza fornire i fattori di produzione (strumenti e materie prime), che venivano acquistati dalla comunit\u00e0 rurale nei mercati o nei villaggi vicini, e dopo una data di scadenza tornava a ritirare i prodotti, pagando la comunit\u00e0."}
{"id": "49795", "revid": "6923", "url": "https://it.wikipedia.org/wiki?curid=49795", "title": "QuickDraw GX", "text": "QuickDraw GX \u00e8 una tecnologia nata per sostituire totalmente il motore grafico QuickDraw e il gestore della stampante. La prima versione venne pubblicata nel gennaio 1995, e la versione 1.1.1 venne inclusa nel Macintosh System 7.5 presentato lo stesso anno. Esso includeva una nuova architettura di stampa che rimpiazzava totalmente la precedente e includeva una riorganizzazione dei font che passavano dal formato Type 1 font al formato TrueType. Sebbene le motivazioni di questa modifica sostanziali sono tecnicamente comprensibili molti utenti non volevano abbandonare la loro collezione di font e anche molti sviluppatori erano contrari all'abbandono della vecchia via dato che le applicazioni non erano compatibili e il loro adattamento sarebbe stato un processo molto costoso. In sostanza la nuova tecnologia introduceva molte incompatibilit\u00e0 che disturbavano l'utente e non sembravano apportare vantaggi sostanziali.\nApple non riusc\u00ec a comunicare correttamente i vantaggi della tecnologia QuickDraw GX e alla fine fu costretta a eliminarla. Il motore di stampa venne eliminato dalla versione 8 del Mac OS mentre il motore grafico sopravvisse pi\u00f9 a lungo sotto forma di estensione del sistema operativo chiamata \"GXGraphics\". QuickDraw GX venne totalmente eliminato con passaggio a macOS che introduceva un innovativo motore grafico basato sul formato PDF."}
{"id": "49798", "revid": "767487", "url": "https://it.wikipedia.org/wiki?curid=49798", "title": "Denaro (moneta)", "text": "Il denaro \u00e8 una moneta medievale che deriva il suo nome dal \"denier\", una moneta creata da Carlo Magno con la sua riforma monetaria.\nUna riforma simile c'era stata in Inghilterra quando il penny d'argento era stato introdotto da re Offa di Mercia.\nLa libbra (in francese \"livre\" ed in inglese \"pound\"), in entrambi i significati di unit\u00e0 monetaria e di unit\u00e0 di peso, fu divisa in 20 soldi e 240 denari. \nL'equivalente inglese fu il penny, 240 dei quali costituivano un \"pound\" (sterlina), o 20 scellini.\nIl simbolo sia per l'antico denaro-denier, che per il penny usato fino a poco tempo fa in Gran Bretagna, Australia e Nuova Zelanda fu 'd'.\nIl nome \"denier\" \u00e8 derivato da quello dell'antica moneta Romana, il denario."}
{"id": "49799", "revid": "775372", "url": "https://it.wikipedia.org/wiki?curid=49799", "title": "Isole Gilbert ed Ellice", "text": "Le isole Gilbert ed Ellice erano una colonia britannica del Pacifico che esistette tra il 12 gennaio 1916 ed il 1\u00ba gennaio 1976.\nLe isole Ellice sono diventate una colonia a s\u00e9 stante nell'ottobre 1975 e, poco dopo, il regno di Tuvalu; le isole Gilbert sono diventate nel 1979 la repubblica delle Kiribati. Questi due arcipelaghi erano stati riuniti in un solo protettorato dal 1892 ed erano parte dei territori britannici del Pacifico occidentale (\"BWPT\") fino al 1972. La separazione della colonia sembra dovuta alle tensioni provocate dall'autonomia oramai vicina, tra due comunit\u00e0 che non parlavano la stessa lingua (vedi lingua gilbertese).\nLa battaglia di Tarawa nel 1943 ha opposto i Giapponesi e gli Americani ed alleati per la conquista di Betio (aeroporto e porto).\nSono conosciute grazie a Sir Arthur Grimble, commissario residente fino al 1933 (sulla radio BBC).\nSoprannome: \"le Cenerentole dell'Impero\", dovuto a Henry Evans Maude, alto commissario del dopoguerra.\nGeografia.\nLe Isole Gilbert (anche \"Isole Kingsmill\") sono una catena di sedici atolli e isole coralline nel Pacifico occidentale che sono parte della regione della Micronesia in Oceania. Le Isole Gilbert costituiscono oggi la parte principale della Repubblica di Kiribati ed il 90% della popolazione. Gli atolli delle isole Gilbert sono orientati pressappoco sull'asse nord-sud. In senso geografico, l'equatore viene utilizzato come linea di divisione tra le Isole Gilbert del nord e quelle del sud. Le Isole Tuvalu (Ellice) si trovano a sud delle Isole Gilbert. Le Isole Ellice comprendono nove atolli che si stagliano tra il 5\u00ba ed il 10\u00ba parallelo sud e tra il 176\u00ba ed il 180\u00ba meridiano ovest. Le Isole Ellice, che si trovano a met\u00e0 strada tra le Hawaii e l'Australia, sono riconosciute come parte della regione della Polinesia, in Oceania.\nStoria.\nAmministrazione del protettorato da parte dei \"Territori britannici del Pacifico occidentale\".\nL'area venne genericamente indicata come protettorato britannico grazie al \"Pacific Islanders Protection Act\" nel 1857 e nuovamente nel 1877 nei Territori del Pacifico occidentale.\nLe sedici isole delle Gilbert vennero dichiarate protettorato britannico dal capitano E.H.M. Davis della nave HMS \"Royalist\" il 27 maggio 1892. Le isole Ellice vennero dichiarate protettorato britannico dal capitano Gibson della HMS \"Curacoa\" il 9 ottobre di quello stesso anno.\nI Territori del Pacifico occidentale vennero amministrati da un alto commissario residente alle Figi poi a Honiara fino al 1972. Un commissario residente nella persona di Charles Swayne venne nominato per le isole Ellice nel 1892 e per le isole Gilbert nel 1893, che fin\u00ec per stabilirsi nel 1895 a Betio il porto di Tarawa. Venne succeduto da W. Telfer Campbell nel 1896, e che rimase in carica sino al 1908. Telfer Campbell venne criticato per la sua gestione dell'amministrazione e della giustizia locali (tra cui l'imposizione del lavoro forzato agli abitanti delle isole) e pertanto venne aperta un'inchiesta condotta da Arthur Mahaffy, ufficiale coloniale alle isole Gilbert, che port\u00f2 ad un rapporto completo nel 1909. Nel 1913 un corrispondente anonimo del giornale \"New Age\" descrisse la mala amministrazione di Telfer Campbell ed ai suoi interessi privati nello sfruttamento delle miniere di fosfato nell'oceano.\nLa sede del governo venne quindi spostata sull'isola di Oceano (attuale Banaba), che era stata inclusa nel protettorato nel 1900, per i migliori collegamenti marittimi con le altre isole e lo status delle isole venne mutato il 12 gennaio 1916 in quello di una vera e propria Colonia della corona britannica. Il ruolo delle autorit\u00e0 coloniali britanniche enfatizz\u00f2 la fornitura di lavoro sulle isole grazie allo sfruttamento delle miniere di fosfato scoperte da Albert Fuller Ellis nel 1900.\nLa colonia delle isole Gilbert ed Ellice.\nLe isole divennero una Colonia della corona britannica il 12 gennaio 1916 con il cosiddetto \"Gilbert and Ellice Islands Order in Council\" del 1915.\nL'Isola di Fanning e l'Isola di Washington vennero incluse anch'esse nella colonia assieme alle Isole dell'Unione (oggi note come Tokelau); l'Isola di Natale venne inclusa nel 1919 ma tale inclusione venne teoricamente contestata dagli Stati Uniti sul principio del Guano Islands Act del 1856. Le Isole dell'Unione vennero trasferite alla Nuova Zelanda nel 1925 (\"de jure\" solo nel 1948).\nLa colonia delle isole Gilbert ed Ellice Islands continu\u00f2 ad essere amministrata da un commissario residente ad Ocean Island. Nel 1930 il commissario residente, Arthur Grimble, emise la legge \"Regulations for the good Order and Cleanliness of the Gilbert and Ellice Islands\" che rimpiazz\u00f2 la legislazione precedentemente in vigore sulle isole. Le Isole della Fenice vennero aggiunte alla colonia nel 1937 col intento di colonizzarle per la mancanza di spazio nelle isole Gilbert.\nBanaba (Isola Ocean) rimase comunque il quartier generale della colonia sino all'evacuazione dei britannici nel 1942 nel corso della Guerra del Pacifico quando l'Isola Ocean e le Isole Gilbert venero occupate dai giapponesi. Le forze statunitensi sbarcarono a Funafuti il 2 ottobre 1942 e su Nanumea e Nukufetau nell'agosto del 1943 e costruirono in loco delle basi aeree di appoggio. Gli atolli delle Ellice e quelli delle Sporadi fornirono un posto di appoggio durante la Battaglia di Tarawa e durante la Battaglia di Makin che ebbero inizio il 20 novembre 1943. Il colonnello Fox-Strangways, fu commissario residente delle isole Gilbert ed Ellice nel 1941, con sede a Funafuti.\nDopo la seconda guerra mondiale, il quartier generale della colonia venne riportato a Tarawa, dapprima sull'isoletta di Betio e poi su quella vicina di Bairiki.\nCon il \"Tokelau Act\" del 1948, la sovranit\u00e0 legale su Tokelau venne trasferita alla Nuova Zelanda. Le cinque isole delle Sporadi Equatoriali vennero aggiunte alla colonia nel 1972.\nNel 1974, le differenze etniche interne alla colonia furono la causa di una richiesta di separazione che ebbe appunto luogo l'anno successivo, portando le isole Ellice (Tuvalu) a separarsi dalla colonia britannica.\nTransizione all'autodeterminazione.\nNel dicembre 1945, tutta la popolazione residente di Ocean Island \u00e8 trasferita su Rabi (Figi). Nel 1946, Tarawa, nelle isole Gilbert, divenne la capitale amministrativa, rimpiazzando Ocean Island e Betio distrutte dalla guerra. Venne fondata in quest'epoca la King George V Secondary School per ragazzi e la Elaine Bernacchi Secondary School per ragazze.\nA Marakei nel 1956 venne organizzata una conferenza coloniale coi rappresentanti e gli ufficiali coloniali delle isole Gilbert ed Ellice, e queste si tennero regolarmente, ogni due anni, sino al 1962. Lo sviluppo dell'amministrazione continu\u00f2 con la creazione nel 1963 di un consiglio apposito, l\"'Advisory Council\", composto da cinque ufficiali e 12 rappresentanti nominati dal commissario residente. Nel 1964 venne istituito un consiglio esecutivo con otto ufficiali e otto rappresentanti eletti.\nUna costituzione apposita venne introdotta nel 1967, che cre\u00f2 una Camera dei Deputati per le isole Gilbert ed Ellice che comprendeva sette ufficiali e 23 membri eletti tra i locali. Tuvalu elesse quattro membri in questa camera dei deputati. La costituzione del 1967 introdusse anche un consiglio di governo. La camera dei deputati aveva solo valore consultivo, mentre le leggi venivano poi controfirmate dal consiglio di governo.\nSuccessivamente si cre\u00f2 una commissione per considerare la possibilit\u00e0 di concedere maggiori poteri alla camera dei deputati locali. Nel 1971 venne introdotta una nuova costituzione che consent\u00ec una pi\u00f9 equa ripartizione delle rappresentanze nelle isole, con un deputato per ogni isola (ad eccezione di Niulakita). Ad ogni modo anche questo non fren\u00f2 i movimenti indipendentisti delle Tuvalu che gi\u00e0 avevano preso piede.\nIl censimento del 1968, d\u00e0 una popolazione di 53.517 residenti, 44.206 nelle isole Gilbert, 5.782 nelle isole Ellice, 2.192 a Ocean Island e 1.180 nelle Sporadi Equatoriali. Di questi, 7.465 erano dichiarati Polinesiani (originari delle Tuvalu) e 1.155 \"Altri\" (Europei e Mongoloidi, secondo le tavole del censimento).\nL'associazione Tungaru \u00e8 creata da Reuben Uatioa per \"promuovere la cultura gilbertese e gli interessi nazionali\" e nel 1965, appare il Gilbertese National Party, primo partito politico della colonia, con lo stesso leader; protestando per la preferenza delle autorit\u00e0 coloniali verso gli abitanti Polinesiani che costituivano il maggior numero dei funzionari. Una nuova costituzione \u00e8 adottata nel 1967, che crea una Camera dei Rappresentanti (\"House of Representatives\") della colonia, con 7 ufficiali nominati et 23 deputati eletti (le Ellice eleggono 4 deputati su 23). \u00e8 installato un \"Governing Council\".\nSotto la pressione degli abitanti delle future Tuvalu, che si stimavano sottorappresentati, una nuova costituzione \u00e8 varata nel 1971, portando il loro numero di deputati a 8, uno per ogni atollo abitato. Ma questa decisione non placa la volont\u00e0 di essere separati. Nel 1974, un Governo ministeriale \u00e8 creato, dopo un ulteriore cambio di costituzione.\nScioglimento della colonia.\nUn referendum tenutosi nel 1974 vot\u00f2 per concedere alle isole Ellice una propria amministrazione separata. Come conseguenza, fu altres\u00ec necessario dividere le due amministrazioni precedentemente aggregate. Il Consiglio Privato inglese riconobbe inoltre nel 1975 la separazione delle isole Tuvalu, con governo proprio. Malgrado il fatto che gli inglesi avessero precisato che, in caso di secessione, gli abitanti locali non avrebbero pi\u00f9 beneficiato delle estrazioni di fosfato di Ocean Island (Banaba) che si stavano esaurendo, 3799 persone (92%) votarono per la separazione, mentre 293 votarono contro. Il 1\u00ba ottobre 1975 avvenne la separazione legale delle isole Gilbert (attuali Kiribati). Il 1\u00ba gennaio 1976, l'amministrazione della nuova colonia venne trasferita da Tarawa a Funafuti. Tuvalu divenne una monarchia costituzionale indipendente e 38\u00b0 membro del Commonwealth dal 1\u00ba ottobre 1978.\nLe isole Gilbert ottennero l'indipendenza il 12 luglio 1979 col nome di Kiribati con governo repubblicano e come membri del Commonwealth."}
{"id": "49803", "revid": "125825272", "url": "https://it.wikipedia.org/wiki?curid=49803", "title": "Val d'Orcia", "text": "La Val d'Orcia \u00e8 un'ampia campagna situata in Toscana, nella provincia di Siena, a nord ed est del monte Amiata e vicina al confine con l'Umbria. Attraversata dal fiume Orcia al centro, che le d\u00e0 il nome, \u00e8 caratterizzata da gradevoli panorami paesaggistici e da svariati centri di origine medievale, due dei quali molto noti come Pienza e Montalcino. Albero caratteristico il cipresso, cibi e vini tipici i Pici, i salumi di Cinta senese, il Pecorino di Pienza, il Brunello di Montalcino e la nuova denominazione del vino DOC Orcia.\nGeografia fisica.\nGeografia.\nIl tipo ambientale prevalente sul Cono vulcanico del monte Amiata \u00e8 dato dalla presenza di tipi fitocenotici molto rappresentativi (selve e cedui castanili), e peculiari (faggete mesotrofiche ipsofile) per l'isolamento orografico ed ecologico dell'edificio vulcanico. Discreto, a tratti ottimo, lo stato di conservazione. Altri tipi ambientali rilevanti sono le praterie secondarie.\nComuni.\nI comuni che costituiscono il Parco Artistico Naturale e Culturale della Val d'Orcia sono i cinque comuni senesi di Castiglione d'Orcia, Montalcino, Pienza, Radicofani, San Quirico d'Orcia. Altri centri importanti sono frazioni dei sei comuni: Contignano, Monticchiello, Bagno Vignoni, Rocca d'Orcia, Campiglia d'Orcia, Bagni San Filippo, Vivo d'Orcia. Hanno parte del loro territorio nella Val d'Orcia, anche se non fanno parte del parco, Sarteano, con la frazione di Castiglioncello del Trinoro, e Castel del Piano in provincia di Grosseto con le frazioni di Montenero d'Orcia e Montegiovi. Moltissime aziende agrituristiche, case rurali e rocche con impervie torri si disperdono nell'isolato e tranquillo paesaggio. Ai confini della valle si trovano Montepulciano, Chianciano e Trequanda.\nAmbiente.\nL'area naturale protetta.\nAlla protezione dell'UNESCO si somma la protezione italiana come Area Naturale Protetta di Interesse Locale (ANPIL) \u201cVal d'Orcia\u201d dal 1999, su una superficie di 18.500 ettari. In parte compreso nell'ANPIL si trova anche il sito di interesse regionale, proposto come sito di importanza comunitaria (pSIC), \"Cono vulcanico del Monte Amiata\" (cod. IT51A0017).\nAll'interno dell'area naturale sono da segnalare anche i celebri cipressi di San Quirico d'Orcia.\nSIR \"cono vulcanico del Monte Amiata\".\nIl cono vulcanico del Monte Amiata \u00e8 caratterizzato da un paesaggio alto montano con matrice forestale continua. \nI principali elementi di criticit\u00e0 interni al sito sono: \nI principali elementi di criticit\u00e0 esterni al sito sono: \nI principali obiettivi di conservazione da adottare sono: \nIndicazioni per le misure di conservazione: \nFlora.\nPrincipali emergenze relative alla fitocenosi: Faggete di altitudine del Monte Amiata (Monotropo-\"Fagetum sylvaticae\" (Arrigoni et Nardi) Ubaldi). Tra le specie vegetali: la bivonea di Savi \"Jonopsidium savianum\", rara specie presente in Toscana in alcune stazioni delle colline subcostiere livornesi e in una stazione alle pendici del M. Amiata; l'elleborine della Persia (\"Epipactis persica\" subsp. \"pontica\"), entit\u00e0 molto rara in Italia, nota in Toscana per due localit\u00e0 del Monte Amiata. Da citare inoltre il famoso albero monumentale Rovere delle Checche, nel comune di Pienza.\nFauna.\nL'avifauna, poco conosciuta, comprende alcune specie rare e minacciate legate alle poche zone aperte, oltre a varie specie di rapaci. Presente il biancone (\"Circaetus gallicus\"), probabilmente nidificante con pi\u00f9 coppie. Da segnalare la presenza del predatore \"Felis silvestris silvestris\" e tra gli anfibi, \"Triturus carnifex\", endemismo italiano. Presenti anche invertebrati rari, localizzati ed endemici. Tra i rettili: il cervone (\"Elaphe quatuorlineata\") e la testuggine di Hermann (\"Testudo hermanni\").\nTurismo.\nLa Val d'Orcia \u00e8 un territorio ad elevato interesse turistico grazie alle peculiarit\u00e0 storico-paesaggistiche nonch\u00e9 a borghi caratteristici come San Quirico d'Orcia e Castiglione d'Orcia. Particolarmente sviluppato \u00e8 anche il turismo eno-gastronomico. L'intera area \u00e8 un importante punto di transito per gli itinerari di pellegrinaggio che tutt'oggi ripercorrono l'antica Via Francigena. Da alcuni anni il territorio della Val d'Orcia \u00e8 stato particolarmente valorizzato grazie alla riscoperta ed alla valorizzazione di un turismo particolare legato alla ferrovia. \nTramite la riscoperta di antiche linee storiche non pi\u00f9 attive per il servizio regolare come l'Asciano-Monte Antico e l'esecuzione di treni storici a vapore, il territorio \u00e8 stato reso ancora pi\u00f9 fruibile e raggiungibile con un diverso approccio che vede appunto il treno come mezzo di trasporto utile alla valorizzazione del territorio e alla salvaguardia di un patrimonio ferroviario ed architettonico altrimenti destinato all'oblio e al deperimento.\nLa Val d'Orcia si trova nel pieno del percorso della manifestazione ciclistica \"Eroica\", le cui strade bianche possono essere scoperte tutto l'anno sia in bici che in moto.\nPatrimonio dell'umanit\u00e0.\nLa valle \u00e8 anche un importante parco, \"naturale, artistico e culturale\", e dal 2 luglio 2004 \u00e8 stato riconosciuto patrimonio mondiale dell'umanit\u00e0 dall'UNESCO, per lo stato di conservazione eccellente del panorama, cos\u00ec come prodotto da un'intelligente opera di antropizzazione, il quale ha avuto una notevole influenza su molti artisti del Rinascimento. La commissione ha cos\u00ec giustificato l'inserimento nella lista:\nCinema.\nGrazie alle peculiarit\u00e0 paesaggistiche che rendono la Val d'Orcia uno dei luoghi pi\u00f9 suggestivi al mondo, l'intera area \u00e8 stata pi\u00f9 volte scelta come ambientazione per film di rilevanza internazionale. In tal caso si pu\u00f2 citare \"Il gladiatore\" di Ridley Scott. Due fra le scene clou sono girate in Val d'Orcia: la casa del Gladiatore \u00e8 il Podere di Poggio Manzuoli, alle porte di San Quirico d'Orcia, dove si svolge la scena cruenta del massacro della moglie e del figlio di Massimo per mano dei soldati romani. Mentre la scena in cui il protagonista si inoltra nei Campi Elisi scendendo lungo un declivio, camminando immerso nelle spighe di grano per ricongiungersi con la famiglia che lo attende pi\u00f9 in basso \u00e8 stata girata a Terrapille, nella campagna di Pienza. Qualche anno prima (1996) a Sant\u2019Anna in Camprena, nel comune di Pienza, viene girato \u201cIl paziente inglese\u201d, film diretto da Anthony Minghella, tratto dall'omonimo romanzo dello scrittore canadese Michael Ondaatje. Alcuni scorci delle crete della Val d\u2019Orcia, sono visibili ne \u201cIl Cristo proibito\u201d, film del 1951 diretto da Curzio Malaparte. A Pienza, nel cortile e negli interni di Palazzo Piccolomini fu girato nel 1968 il \u201cRomeo e Giulietta\u201d diretto da Franco Zeffirelli; e sempre il regista fiorentino ha ambientato alcune scene di \u201cFratello sole, sorella luna\u201d (1972) all'Abbazia di Sant'Antimo e nella Fortezza di Montalcino. Bagno Vignoni poi \u00e8 stata il palcoscenico di \u201cNostalghia\u201d, un film di Andrej Tarkovskij del 1983, pellicola che ha contribuito, per prima, ad incrementare la fama del gioiello termale della Val d\u2019Orcia e della sua piazza allagata nel mondo. Nel 1991 uno dei capolavori di (e con) Francesco Nuti, \u201cDonne con le gonne\u201d, con Carole Bouchet, \u00e8 stato in parte ambientato nel comune di Pienza, con scene nelle celebri curve di Monticchiello e in un casale in piena Val d\u2019Orcia. Sempre nella suggestiva piazza allagata di Bagno Vignoni \u00e8 stato girato \u201cAl lupo al lupo\u201d, film del 1992 diretto e interpretato da Carlo Verdone, con Francesca Neri e Sergio Rubini. In una scena i tre fratelli fanno un bagno notturno nella celebre vasca. Qualche anno dopo (2000) \u00e8 la volta di \u201cAl momento giusto\u201d, commedia diretta ed interpretata da Giorgio Panariello nei panni di un giornalista di provincia, con Kasia Smutniak e Luisa Corna. Oltre ad una scena girata nella piazza di Montalcino, si ricorda la cena romantica di Panariello e la Corna, proprio al centro della vasca di Bagno Vignoni. Sempre in tema di commedie, nel 2003, Massimo Ceccherini dirige e interpreta nel centro di San Quirico e nella campagna di Pienza, \u201cLa mia vita a stelle e strisce\u201d, dove protagonista \u00e8 la giunonica modella svedese Victoria Silvstedt. Ancora fra San Quirico, Bagno Vignoni, Pienza e Radicofani, nel 2014, \u00e8 la volta de \u201cLa scuola pi\u00f9 bella del mondo\u201d, un film commedia diretto da Luca Miniero con Christian De Sica, Rocco Papaleo e Angela Finocchiaro. Nel 2017 una produzione Usa ambienta a San Quirico \u201cLa voce della pietra\u201d, con la regia di Eric D.Howell, un thriller psicologico tratto dal romanzo di Silvio Raffo. Fra le attrici protagoniste Caterina Murino ed Emilia Clarke; luoghi interessati sono gli Horti Leonini, via Poliziano e via Dante Alighieri, all\u2019altezza di Palazzo Chigi. Sempre Pienza e San Quirico sono stati il set della serie tv di successo anglo-italiana \u201cI Medici\u201d, creata da Frank Spotnitz e Nicholas Meyer, prima edizione andata in onda dal 2016, con Richard Madden (Cosimo de\u2019 Medici) e Stuart Martin (Lorenzo), con Dustin Hoffman nei panni di Giovanni di Bicci de' Medici. Ultimo in ordine di tempo, nel 2020, anno di Covid, \u00e8 stato girato \u201cTutti per 1 -1 per tutti\u201d, commedia di Giovanni Veronesi, con Pierfrancesco Favino, Rocco Papaleo, Valerio Mastandrea, Margherita Buy e Giulia Michelini. *()"}
{"id": "49804", "revid": "33689", "url": "https://it.wikipedia.org/wiki?curid=49804", "title": "Raneb", "text": "Biografia.\nIl nome Horo di questo sovrano contiene, per la prima volta, un riferimento alla divinit\u00e0 solare di Eliopoli. Sulla lettura del nome vi sono teorie discordanti ed alcuni preferiscono leggerlo Nebra seguendo la regola (attestata in epoca posteriore) che i glifi riguardanti divinit\u00e0 venissero posti all'inizio del nome (scritto) in segno di rispetto senza per\u00f2 alterarne la lettura.\nSugli eventi del regno di Raneb vi sono poche notizie, la Pietra di Palermo, seppur danneggiata proprio in corrispondenza di questo sovrano, sembra confermare i 39 anni di regno che gli attribuisce Sesto Africano.\nSempre Africano aggiunge queste brevi notizie: \u00ab...durante il suo regno i tori Api di Menfi e Mnevis di Eliopoli e l'ariete di Mendes venivano adorati come divinit\u00e0\u00bb.\nNon si conosce l'ubicazione della tomba di Reneb anche se alcuni recenti ritrovamenti, di sigilli cilindrici, fanno pensare che possa trovarsi sotto la via Cerimoniale che conduce alla piramide di Waditawy"}
{"id": "49808", "revid": "122711435", "url": "https://it.wikipedia.org/wiki?curid=49808", "title": "Antinoo (disambigua)", "text": "Citt\u00e0 antiche.\nAggettivo"}
{"id": "49809", "revid": "33689", "url": "https://it.wikipedia.org/wiki?curid=49809", "title": "Home computer", "text": "Un home computer (lett. \"calcolatore casalingo\") \u00e8 un tipo di microcomputer pensato per l'utilizzo domestico, introdotto nel mercato nel 1977 e divenuto popolare negli anni ottanta. Vennero commercializzati ai consumatori come computer economici e accessibili che, per la prima volta, erano destinati all'uso di un singolo utente non tecnico.\nStoria.\nQuesto tipo di computer cominci\u00f2 a diffondersi a partire dalla fine degli anni settanta, e divenne piuttosto comune nel corso degli anni 1980. La denominazione marca anche la differenza dalla prima generazione dei microcomputer (dal 1974-1975 in poi) che era invece rivolta soprattutto a tecnici e hobbisti con buone capacit\u00e0 di saldatura, poich\u00e9 furono spesso venduti in scatola di montaggio da assemblare dal cliente. Gli home computer erano invece alla portata di utenti senza alcuna conoscenza di elettronica e molti vennero pubblicizzati come strumenti interessanti per tutta la famiglia.\nIl successo degli home computer e la loro diffusione presso il pubblico di massa divenne possibile grazie alla produzione massificata del microprocessore basato su chip di silicio. Come indicato dal nome, questi computer furono tendenzialmente impiegati in ambito domestico piuttosto che in contesti produttivi.\nGli home computer erano sfruttati prevalentemente per i videogiochi oppure per i primi approcci con la programmazione. Pi\u00f9 raro era il loro utilizzo come strumenti di lavoro o di utilit\u00e0 domestica, magari associati a una unit\u00e0 esterna di memorizzazione a floppy disk e a una stampante.\nA questa regola faceva eccezione l'Apple II, che venne commercializzato quasi subito con unit\u00e0 a disco ed era fornito di un sistema operativo DOS caricabile da disco. L'Apple II \u00e8 in genere considerato il primo personal computer e pertanto viene spesso indicato come l'anello di congiunzione tra gli home e i personal computer.\nIn special modo dagli anni ottanta fu prodotta una pletora di modelli di home computer tra loro incompatibili, ma la maggior parte di questi non ebbe un significativo impatto sul mercato o sulla sua evoluzione. I modelli di maggior successo, prodotti da aziende come Apple, Atari, Commodore e Sinclair Research, vendettero milioni di unit\u00e0, e contribuirono alla familiarizzazione delle masse con l'informatica. Vi furono anche tentativi di commercializzare espansioni hardware per trasformare le console in home computer, come Lucky e Coleco Adam, con scarso successo.\nLa categoria degli home computer si estinse nella prima met\u00e0 degli anni novanta, gradualmente soppiantata dall'ascesa dei personal computer, soprattutto gli IBM compatibili, che avevano appunto caratteristiche di compatibilit\u00e0 non possedute dagli home computer, e il cui prezzo stava scendendo fino a diventare abbordabile anche per l'utenza casalinga.\nCaratteristiche tecniche.\nGran parte degli home computer sono basati su processori a 8 bit, tipicamente il MOS Technology 6502 o lo Zilog Z80, ma dalla seconda met\u00e0 degli anni '80 si affermarono anche alcune famiglie a 16 bit. Costruttivamente sono molto semplici; il corpo \u00e8 formato principalmente da una voluminosa tastiera al cui interno trovano posto tutti i dispositivi del computer, che veniva in genere collegato a un televisore, mentre il monitor era opzionale. Sono dotati di interfacce native esclusivamente testuali e con memorie di massa dapprima costituite da audiocassette o cartucce e successivamente anche da floppy disk. Era molto comune la dotazione di joystick, mentre il mouse divenne un accessorio standard soltanto nella generazione a 16 bit.\nIl sistema operativo di un home computer \u00e8, salvo poche eccezioni, proprietario e incompatibile con tutti gli altri. Consiste in una serie di subroutine di servizio e in un interprete in un linguaggio ad alto livello (generalmente il BASIC) che funge anche da shell per i comandi, ed \u00e8 scritto in una memoria ROM da cui viene anche eseguito. \u00c8 rigorosamente monoutente e monotask (pu\u00f2 cio\u00e8 eseguire un solo task per volta), e non prevede driver o altro software di sistema.\nModelli famosi.\nDi seguito sono elencati i modelli di home computer pi\u00f9 popolari e/o storicamente pi\u00f9 significativi con la data di introduzione sul mercato indicata tra parentesi:"}
{"id": "49810", "revid": "124100621", "url": "https://it.wikipedia.org/wiki?curid=49810", "title": "Land der Berge, Land am Strome", "text": "Land der Berge, Land am Strome (\"Terra di monti, terra sul fiume\") \u00e8 l'inno nazionale austriaco.\nStoria dell'inno.\nJoseph Haydn nel 1797 compose una melodia come inno dell'imperatore d'Austria Francesco I. Il testo cominciava cos\u00ec: \"Gott erhalte Franz, den Kaiser, unsern guten Kaiser Franz\" (\"Dio conservi Franz, l'imperatore, il nostro buon imperatore Franz\"). Alla morte di Francesco, il testo venne modificato in \"Gott erhalte unsern Kaiser\" (\"Dio conservi il nostro imperatore\"). Su questa base musicale viene attualmente cantato \"Das Lied der Deutschen\", inno della Repubblica Federale Tedesca.\nDopo la fine della monarchia, nel 1918, all'inizio l'inno rimase senza testo, poi il cancelliere Karl Renner decise di farne comporre uno nuovo. Il compositore Wilhelm Kienzl (1857-1941) lo realizz\u00f2, una musica poco espressiva e banale, sul testo dello stesso Renner (\"Deutsch\u00f6sterreich, du herrliches Land\", \"Austria tedesca, terra magnifica\") - da ci\u00f2 l'uso di indicare l'inno come \"Renner-Kienzl-Hymne\" fino al 1929, quando lo scontento generale fece s\u00ec che venisse riadottato il vecchio inno imperiale di Haydn, ma con il nuovo testo \"Sei gesegnet ohne Ende\" (\"Che tu sia benedetto senza fine\") dal 1929 al 1938), finch\u00e9 nel 1938 l'Austria fu annessa al Terzo Reich, seguendone le sorti fino al 1945. Siccome dal 1922 l'inno imperiale di Haydn era divenuto inno della Germania, l'Austria riebbe cos\u00ec sempre la stessa musica, ma con il testo tedesco.\nIl governo austriaco nel secondo dopoguerra, visto le vicende connesse al nazismo che avevano compromesso la musica di Haydn, scelse una melodia attribuita a Mozart, la Cantata K 623\u00aa \"Per la chiusura della loggia massonica\", un brano maestoso e solenne che i musicologi oggi tendono ad attribuire a un suo discepolo, Johann Holzer (anche se non esistono prove e sono stati prodotti nuovi argomenti a favore di Mozart; l'attribuzione al maestro salisburghese resta tuttavia incerta), e indisse un concorso nazionale con un premio di scellini per selezionare il testo ufficiale.\nIl concorso venne alla fine vinto da Paula von Preradovi\u0107, poetessa di origini croate e dell'antica nobilt\u00e0 viennese, il cui componimento \"Land der Berge, Land am Strome\" \u00e8 dal 25 febbraio 1947 il testo ufficiale dell'inno nazionale austriaco. L'inno cos\u00ec definito \u00e8 rimasto praticamente invariato fino ad oggi, anche se in alcune occasioni non sono mancati tentativi di restaurazione dell'antica melodia di Haydn e di modifica del testo della von Preradovi\u0107.\nUltimamente \u00e8 stato proposto di modificare il testo cancellando i passi ritenuti maschilisti (\"grandi figli\", \"cori fraterni\"), proposta arenatasi in un primo tempo per l'opposizione di alcuni schieramenti politici, e infine accolta nel 2012. Nel gennaio 2010 la cantante pop austriaca Christina St\u00fcrmer present\u00f2 una versione pop dell'inno \"Heimat bist du gro\u00dfer S\u00f6hne und T\u00f6chter\" (\"Sei la terra di grandi figli e figlie\") come parte della campagna del Ministero Austriaco dell'educazione. St\u00fcrmer fu citata in giudizio per violazione di copyright dal patrimonio di Paula von Preradovi\u0107, ma fu successivamente autorizzata dalla Corte Suprema austriaca che la chiam\u00f2 \"una semplice modernizzazione\"."}
{"id": "49815", "revid": "119601861", "url": "https://it.wikipedia.org/wiki?curid=49815", "title": "Indovinello", "text": "L'indovinello \u00e8 un gioco costituito da un testo scritto, generalmente in forma di epigramma, e costituisce il prototipo dei giochi in versi in enigmistica classica. Scopo del gioco \u00e8, naturalmente, indovinare quale oggetto si celi dietro tali versi, tenendo presente che la composizione \u00e8 a \"doppio soggetto\": presenta, cio\u00e8, un significato reale nascosto dietro un significato apparente. Maestri indiscussi dell'indovinello enigmistico, e pi\u00f9 in generale del gioco epigrammatico, furono Aldo Vitali, Gianfranco Riva, Marino Dinucci, Sergio Bertolotti, Renato Zaccagnini, Cesare Pardera, Aldo Nugnes e Renato Santini. Fra i validi autori contemporanei, ricordiamo: Moreno Gagliardoni, Gianni Ruello, Pier Antonio Parisotto, Adolfo Maccario, Guido Iazzetta, Ida D'Orazio e altri.\nIndovinello ed enigma.\nL'indovinello si distingue dall'enigma per il carattere epigrammatico e leggero. L'enigma, invece, ha un carattere pi\u00f9 impegnativo, tanto che si parla di gioco poetico. Altra peculiarit\u00e0 che contraddistingue i poetici rispetto agli epigrammatici \u00e8 il parziale minor rigore della tecnica del \"doppio soggetto\": mentre l'indovinello, di solito, \u00e8 impostato su bisensi forti, l'enigma pu\u00f2 contenere immagini pi\u00f9 sottilmente metaforiche; fermo restando che la distanza fra il senso reale e il senso apparente dev'essere comunque netta, e che i bisensi sono considerati un valore aggiunto in grado di impreziosire la composizione. Un equivoco comune \u00e8 quello di fondare la distinzione sulla lunghezza delle due forme: esso ha dato origine alla definizione di gioco breve per l'epigramma; ma la dimensione, in realt\u00e0, non \u00e8 rilevante.\nIn un senso lato anche l'indovinello \u00e8 un \"enigma\" (inteso come gioco enigmistico) e costituisce la base dei giochi a combinazione, detti appunto a \"enigmi collegati\". Il gioco in questo caso cessa di essere un indovinello per assumere la denominazione specifica dello schema. L'esempio storicamente pi\u00f9 importante \u00e8 la sciarada. Anche l'enigma d\u00e0 origine a tutti gli altri giochi poetici a combinazione, che naturalmente ne conservano il carattere lirico ed elevato.\nStruttura dell'indovinello.\nAspetti tecnici enigmistici.\nRispetto agli altri giochi enigmistici, in particolare quelli che ne derivano, l'indovinello presenta una struttura molto semplice. Non ha infatti diagrammi numerici che indichino la lunghezza della parola da trovare, anche perch\u00e9, in assenza di termini legati fra loro da meccanismi precisi (gli schemi) ben si potrebbe ritenere altrettanto esatta la soluzione di chi trovasse un sinonimo della parola da indovinare, anzich\u00e9 quest'ultima.\nIl gioco comprende dunque:\nLo svolgimento si riferisce dunque in un senso al titolo, nell'altro alla soluzione. Il titolo pu\u00f2 anche conferire maggior coerenza alla complessiva lettura, poich\u00e9 \u00e8 estremamente difficile sovrapporre i due significati senza incorrere in sbavature; tuttavia in ogni caso il titolo \u00e8 il primo elemento che suggerisce al lettore l'interpretazione \"fittizia\" del testo. Anzi, spesso risulta cos\u00ec \"ingannevole\" che la migliore tecnica di soluzione consiglia di non leggerlo affatto.\nIl \"doppio soggetto\" \u00e8 generalmente realizzato attraverso bisensi, cio\u00e8 parole che, per loro stessa natura, hanno un duplice significato. La rinuncia alla tecnica bisensistica, tuttavia, non necessariamente inficia la validit\u00e0 del gioco. Occorre comunque molta attenzione a non incorrere nei principali difetti.\nMetro e rima.\nIn quanto gioco in versi, l'indovinello ha assunto specifiche caratteristiche di metrica e rima. La strofa prevalentemente utilizzata \u00e8 di gran lunga la quartina o la sestina di endecasillabi. Quanto alla lunghezza dei versi, essa si \u00e8 standardizzata come la pi\u00f9 appropriata al carattere giocoso (ma al contempo non ingenuo) del componimento, prevalendo cos\u00ec l'endecasillabo su settenario e ottonario. La strofa, invece, pu\u00f2 pi\u00f9 frequentemente subire variazioni legate alla maggiore o minore incisivit\u00e0 delle trovate: esistono quindi indovinelli (e altri giochi brevi) di tre, due o perfino un unico verso. La rima prevede, almeno in origine e nella quartina, l'unione dei versi a due a due, secondo gli schemi \"AABB\" (rima baciata), \"ABAB\" (rima alternata), \"ABBA\" (rima incrociata).\nTuttavia, la necessit\u00e0 di conciliare l'eleganza del componimento e la \"forza\" delle trovate enigmistiche in un tutto armonico ha permesso via via il superamento di questi schemi. Gli indovinelli oggi presentano anche semplici assonanze e, pi\u00f9 in generale, tendono spesso a prevedere una rima sola: generalmente fra l'ultimo verso (che contiene le trovate pi\u00f9 pregnanti e che si ricorda meglio) e uno dei precedenti. Ancora pi\u00f9 a fondo, c'\u00e8 oggi chi ritiene completamente superate queste esigenze: esistono cos\u00ec indovinelli del tutto privi di rima, o che si servono di artifici (versi tronchi e sdruccioli) per conservare una qualche musicalit\u00e0 dell'insieme. Pure sul piano metrico, nonostante la raccomandazione dei maggiori autori anche del passato recente di conservare le cadute canoniche (e specialmente di evitare quelle in quinta e settima sillaba), le regole non di rado sono violate.\nDifetti dell'indovinello.\nI principali difetti dell'indovinello, che sono poi in parte comuni agli altri giochi enigmistici, possono appartenere al testo o alla soluzione. \u00c8 errata in primo luogo una \"soluzione specialistica\". L'indovinello deve descrivere oggetti comuni, conoscibili il pi\u00f9 possibile a tutti i solutori; diversamente rischia di risultare irrisolvibile. A maggior ragione ci\u00f2 avviene nel caso di una \"soluzione atipica\", difficile da individuare: sebbene si possa ammettere che l'indovinello descriva oggetti non elementari (es.: un cane da caccia piuttosto che un cane qualsiasi), \u00e8 escluso che possa spingersi fino al punto di individuare una situazione troppo complessa (es.: un cane da caccia che punta la preda), magari usando addirittura una frase per soluzione. Pertanto si pu\u00f2 dire che la soluzione non dev'essere troppo difficile, ed \u00e8 anche importante evitare lo svolgimento di concetti astratti.\nD'altra parte, l'indovinello non pu\u00f2 essere nemmeno troppo facile: non nel senso di dover comunque richiedere un certo grado di impegno al solutore, ma nel senso di non poter banalmente descrivere l'oggetto da scoprire (\"descrittivismo\"). L'errore, in questo caso, \u00e8 nel testo, che sovrappone due significati troppo vicini fra loro (es.: l'amico fedele e il cane). Altri errori pertinenti al testo sono la \"macrologia\" e l\"'equipollenza\". Il primo termine indica l'uso esplicito della parola da indovinare nel titolo o nel testo dell'indovinello; il secondo si riferisce invece all'uso di parole comunque etimologicamente legate alla soluzione. La ragione di questi \"divieti\" \u00e8 nel fatto che il solutore procede (anche) per esclusione: individuato un campo semantico, lo restringe scartando via via tutto ci\u00f2 che \u00e8 \"visibile\" nel gioco. \u00c8 allora anche importante che questo non offra descrizioni troppo generiche (\"vaghezza\"): un errore, stavolta del testo, che farebbe di nuovo risultare troppo difficile l'indovinello.\nEvoluzioni dell'indovinello.\nSul piano della metrica e della rima un'evoluzione radicale del gioco \u00e8 sostenuta da Guido Iazzetta, che l'ha concretizzata in una delle sue invenzioni, il colibr\u00ec. Il colibr\u00ec \u00e8 pur sempre un gioco in versi, ma del tutto svincolato dalle costrizioni formali. Solitamente i versi sono brevi e incisivi, il che permette al gioco di conservare la freschezza dell'indovinello canonico. Proprio per questa freschezza e spontaneit\u00e0 il suo ideatore l'ha metaforicamente accostato all'uccellino di piccole dimensioni capace di battere freneticamente le ali. Per lo stesso motivo ha chiamato con nomi evocanti il mondo dell'ornitologia le successive evoluzioni del colibr\u00ec: l'ibis, elegante e raffinato, e il marab\u00f9, sgraziato e goffo con la sua pungente ironia. Entrambi sono (ovviamente) di dimensioni maggiori. Tanto il colibr\u00ec quanto l'ibis e il marab\u00f9 possono naturalmente contenere lo svolgimento di una combinazione enigmistica e dunque essere costituiti da pi\u00f9 enigmi.\nUn'altra sorprendente evoluzione, attinente stavolta al contenuto del gioco, \u00e8 stata fornita dal \"Maranello\", che cre\u00f2 un breve indovinello capace di alludere a se stesso. Il titolo cio\u00e8 coincide con la soluzione, mentre il testo \u00e8 riferito ad entrambi pur mantenendo lontani fra loro il senso apparente e quello reale. Inevitabilmente il gioco non pu\u00f2 presentare un'apposita denominazione, che permetterebbe il riconoscimento a prima vista della soluzione e frustrerebbe l'autore, il quale pu\u00f2 impiegare un tempo enorme nella composizione di un gioco di questo tipo. Al suo debutto, perci\u00f2, il lettore fu semplicemente avvertito della presenza di un'anomalia. In seguito, a solutori ormai smaliziati, \u00e8 bastato denominare questi giochi \u00abindovinelli\u00bb.\nEsempio di indovinello.\nMitto tibi navem prora puppique carentem\nSi tratta di un indovinello storico. Significa \"Ti mando una nave senza poppa e senza prua\": togliendo infatti la prima e l'ultima lettera (la poppa e la prua) dalla parola latina \"navem\" si ottiene la parola \"ave\", il saluto romano. Si usava questo indovinello alla fine delle lettere.\nI giochi a incognite.\nL'enigmistica classica \u00e8 l'enigmistica dei bisensi, imperniata sul ragionamento e sull'interpretazione; ma la forma del gioco breve ne travalica i confini, costituendo un genere dell'enigmistica popolare. Questa, oltre al cruciverba, comprende infatti anche i giochi in versi. Naturalmente non nella forma dell'indovinello, poich\u00e9 non esiste altro modo latamente enigmistico di celare un unico concetto se non ricorrendo alle ambiguit\u00e0 di significato. Si tratta dunque di giochi a significato univoco, riconducibili all'enigmistica per il solo fatto di sfruttare una combinazione. Questa per\u00f2 non viene definita da enigmi, ma nascosta nel testo dell'epigramma con l'uso di \"incognite\" (x, y, z), ciascuna delle quali rappresenta una lettera, e che si differenziano da parola a parola.\nCos\u00ec, la sciarada \"osti\" + \"nazione\" = \"ostinazione\" dell'esempio, apparirebbe criptata dalle \"parole\" xxxx, yyyyyyy e xxxxyyyyyyy nel corpo del breve. A volte, per agevolare il compito del solutore, alcuni di questi segmenti di \"chiave\" finiscono in fondo al verso, cos\u00ec da suggerire che rimano con un'altra parola. \u00c8 relativamente facile e \"meccanico\" ricavare la soluzione di un gioco a incognite; e per gli stessi autori il genere \u00e8 sicuramente pi\u00f9 agevole del doppio soggetto, purch\u00e9 si riesca a conciliare in un unico testo coerente le parti non sempre attinenti fra loro della combinazione. L'enigmistica popolare dunque si impernia principalmente sul nozionismo; tuttavia non \u00e8 disprezzata, costituendo spesso un valido trampolino verso l'enigmistica classica."}
{"id": "49817", "revid": "1272592", "url": "https://it.wikipedia.org/wiki?curid=49817", "title": "Distribuzione T-quadrato di Hotelling", "text": "La distribuzione T-quadrato di Hotelling (chiamata cos\u00ec secondo Harold Hotelling)\n\u00e8 una generalizzazione della distribuzione t di Student utilizzata nei test di ipotesi multivariati.\nDefinizione.\nLa statistica T-quadrato di Hotelling \u00e8 definita come segue:\nSiano\n\"p\"\u00d71 vettori colonna di numeri reali e\nle loro medie. Sia \nla matrice non negativa data dalla loro varianza (la trasposta di una matrice formula_4 viene indicata com formula_5).\nSia \u03bc un vettore colonna formula_6 noto (in applicazione dei valori medi ipotizzati per la popolazione).\nLa statistica T-quadrato di Hotelling \u00e8 data da\nRisultati teorici.\nSe formula_8 \u00e8 una variabile casuale con una distribuzione normale multivariata, formula_9 \u00e8 distribuita come una variabile casuale di Wishart, e sia formula_10 che formula_11 sono indipendenti,\nallora formula_12 \u00e8 distribuita come una variabile casuale T-quadrato di Hotelling.\nSi pu\u00f2 dimostrare che se formula_13, sono indipendenti e sia formula_14 che formula_15 sono definiti come sopra allora formula_15 \u00e8 distribuita come una variabile casuale di Wishart con formula_17 gradi di libert\u00e0 ed \u00e8 indipendente da formula_14 e\nInoltre, se entrambe le distribuzioni sono non-singolari, si pu\u00f2 dimostrare che\ndove formula_21 \u00e8 la variabile casuale F di Snedecor."}
{"id": "49818", "revid": "1372005", "url": "https://it.wikipedia.org/wiki?curid=49818", "title": "Melusina", "text": "Melusina \u00e8 la Fata fondatrice della casata dei Lusignano, definita \"Nostra Signora di Lusignano\".\nLa leggenda.\nNella storia della Fata, pi\u00f9 fedelmente descritta nelle antiche tradizioni celtiche, si narra di un cavaliere di nome Raimondino che involontariamente uccide lo zio durante una parata di caccia e, disperato, trova rifugio presso una fonte d'acqua situata nelle profondit\u00e0 di un bosco; l\u00ec incontra tre splendide fanciulle, tra cui vi \u00e8 proprio Melusina. Tuttavia egli ignora la natura sovraumana delle fanciulle, e innamoratosi di Melusina, le chiede di sposarlo. La Fata accetta la proposta - poich\u00e9 a sua volta affascinata dal cavaliere - ma a condizione che un giorno a settimana ella resti da sola ed esorta il futuro marito a non incontrarla mai in quel giorno.\nQuesto apparente tab\u00f9, permette a Melusina di stare da sola con s\u00e9 stessa nella sua completa essenza di Fata, e nel contempo permette al futuro marito di provare la lealt\u00e0 alla promessa fatta.\nIl matrimonio si rivela subito fonti di grandi benedizioni per Raimondino, che seguendo le sapienti indicazioni della moglie, risolve ogni disputa e appiana ogni problema che si presenta, e fonda quella che sar\u00e0 conosciuta come \"la casa dei Lusignano\", ma questa felicit\u00e0 viene presto turbata dalle malevoli dicerie del fratello circa l'abitudine di Melusina di isolarsi un giorno a settimana.\nCondizionato dai pensieri tendenziosi del fratello, Raimondino non resiste alla tentazione e si accinge a spiare la moglie sperando di coglierla in fallo. Ma quando si avvicina furtivamente alla stanza segreta dove vi \u00e8 Melusina, egli rimane sgomento nel vedere che la moglie possiede dalla vita in gi\u00f9 una coda di pesce. Infatti Melusina \u00e8 una Fata appartenente alla razza delle Sirene.\nLe conseguenze della slealt\u00e0 di Raimondino verso la promessa fatta alla moglie, si rivelano tragiche: Melusina non perdona la promessa infranta, e vola via senza esitazione, gettando Raimondino nella pi\u00f9 vile disperazione.\nQuesto resoconto fa emergere la tipica debolezza umana di fronte a ci\u00f2 che non si conosce. Invece di avvicinarsi maggiormente al mondo della moglie, fino a quel momento evidentemente sconosciuto, Raimondino mostra sentimenti di orrore, indignazione e paura, oltre ad aver messo in dubbio la fedelt\u00e0 della moglie (che \u00e8 stata sempre eccellente) preferisce credere piuttosto alla menzogna, spacciata da un individuo di discutibile attendibilit\u00e0.\nLe vicende della Fata Melusina furono rivendicate legittimamente dai Lusignano, vantando la loro discendenza dalla Fata, consolidata dall'opera \"francesizzata\" (e anche cristianizzata) dallo scrittore Jean d'Arras.\nLe pi\u00f9 antiche notizie sulla natura della Fata Melusina risalgono al XII secolo. Possibili origini si trovano gi\u00e0 in saghe pre-cristiane, greche, celtiche, cos\u00ec come nella cultura del Vicino Oriente. In qualit\u00e0 di leggenda storico-genealogica, risale alla famiglia Lusignano della regione francese di Poitou.\nNel corso del tempo i testi sono cambiati drasticamente. La melusina, apparsa come Fata o Dea nei romanzi cortesi del Medio Evo, divenne sempre pi\u00f9 frequentemente progenitrice cristianizzata di alcune famiglie. In seguito, venne data pi\u00f9 enfasi all'amore tragico. Fino al XX secolo Melusina fu popolare in alcune culture europee. Adattamenti del nome sono presenti in molte lingue europee. In seguito persero in parte la loro importanza.\nNel Folklore francese \"Melusine\" \u00e8 una fata, ultima di tre gemelle. Il padre era il re d'Albania, mentre la madre era una fata. Quest'ultima aveva espressamente richiesto al marito di non entrare per nessun motivo nella stanza del parto finch\u00e9 lei stessa non avesse acconsentito. Poich\u00e9 il marito le disubbid\u00ec, lei lo abbandon\u00f2 portando con s\u00e9 le figlie. Non contenta, Melusina condann\u00f2 il padre per le sofferenze recate alla famiglia mandandolo in esilio all'interno di una montagna, ma la madre la pun\u00ec trasformandola in met\u00e0 donna e met\u00e0 serpente.\nInfluenze nella cultura di massa.\nNel romanzo \"Nadja\" di \"Andr\u00e9 Breton\" la protagonista Nadja rivela di sentirsi affine al personaggio di Melusina, al punto da \"acconciarsi con 5 trecce e lasciarsi una stella in cima alla fronte\". In tutto il romanzo, nei suoi disegni, Nadja si rappresenta come creatura per met\u00e0 donna e per met\u00e0 pesce.\nNella serie televisiva \"The White Queen\", tratta dai romanzi di Philippa Gregory, la protagonista, la regina Elisabetta Woodville viene descritta come discendente della dea acquatica Melusina, pertanto in grado di manipolare il tempo e di scagliare incantesimi o anatemi.\nNel libro \"Notte di tempesta\" di Shannon Drake viene detto che la casata dei Plantageneti ebbe origine quando il conte Folco rimase incantato da una melusina che sembrava essere intoccata dal fuoco, egli la spos\u00f2, avendo da lei due figli, ma su insistenza dei prelati che avevano notato le stranezze della donna e la descrivevano come una figlia di Satana, la costrinsero ad assistere ad una messa completa. Durante la celebrazione la melusina tent\u00f2 di fuggire senza riuscirci e le sacre recitazioni la fecero sparire, ma non prima che ricordasse ai presenti che i suoi figli avrebbero sempre portato nel sangue il carattere saturnino e violento.\nMelusina \u00e8 oggetto di studio da parte dei protagonisti del romanzo Possessione di Antonia Susan Byatt.\nLa casa editrice Meltemi ha intitolato a Melusine una sua collana.\nAraldica.\nIn araldica, la melusina (nome comune) \u00e8 una figura chimerica ispirata alla fata Melusina, ed \u00e8 una variante della sirena, da cui differisce solo per l'acqua del bagno: il mare ondoso della \"sirena\" \u00e8 un tino da bagno per la \"melusina\". Alcuni autori danno il nome di melusina alla \"sirena con la coda doppia\"."}
{"id": "49819", "revid": "125715494", "url": "https://it.wikipedia.org/wiki?curid=49819", "title": "New Orleans Pelicans", "text": "I New Orleans Pelicans sono una delle trenta squadre di pallacanestro che militano nel massimo campionato professionistico statunitense, la National Basketball Association.\nStoria della franchigia.\nNel maggio del 2002 gli Charlotte Hornets vengono autorizzati a trasferirsi a New Orleans, Louisiana, dove diventano i New Orleans Hornets. Nel 2014, 12 anni pi\u00f9 tardi, la NBA ha stabilito che i risultati storici dei Pelicans debbano essere conteggiati proprio a partire dal 2002, anno di nascita della franchigia, e non sono da ricollegare a quelli degli Hornets.\nLa nuova squadra inaugura la sua storia nel 2002-03 arrivando ai playoffs per la quarta volta di seguito, ma finendo sconfitta ancora una volta dai Philadelphia 76ers, con Allen Iverson che segna 55 punti in una partita, per 4-2.\nNel draft 2003 scelgono David West e riescono a qualificarsi per i play-off dove vedono i Miami Heat trionfare per 4-3 in una serie combattutissima che vede vincitore sempre la squadra locale.\nLa stagione 2004-05 si rivela essere la peggiore della storia della franchigia, terminando con un record di 18-64. \u00c8 la prima nella Western Conference, nella fattispecie nella dura Southwest Division dove si trovano 4 squadre da play-off. La stagione raggiunge l'apice in negativo dopo l'uragano Katrina nell'agosto 2005.\nKatrina e i due anni a Oklahoma City.\nNel 2005, in seguito al passaggio dell'uragano Katrina, che ha distrutto la citt\u00e0, i New Orleans Hornets sono costretti a chiedere ospitalit\u00e0 alla citt\u00e0 di Oklahoma City, dove hanno disputato, al Ford Center, le stagioni 2005-06 e 2006-07, prendendo di fatto il nome di New Orleans-Oklahoma City Hornets. Dopo aver scelto Chris Paul con la quarta assoluta al Draft del 2005, gli Hornets raggiungono quota 38 vittorie, ancora insufficienti per un posto nei play-off, ma incrementando il record di ben 20 vittorie. La guardia da Wake Forest viene inoltre eletta Rookie of the Year.\nLa stagione seguente migliorano il record solamente di una vittoria nonostante l'approdo di due scelte da lottery. Tuttavia il record \u00e8 ancora non sufficiente per arrivare fra le prime 8. L'ultima gara giocata ad Oklahoma City dagli Hornets \u00e8 stata il 13 aprile 2007 (sconfitta 105-107 contro i Denver Nuggets).\nIl ritorno a New Orleans.\n2007-08: L'anno dei miracoli.\nNella stagione 2007-08, di nuovo a New Orleans, gli Hornets si qualificano ai play-off, con un record di 56-26. L'annata si conclude come la migliore della storia della franchigia della Louisiana. Nel 2008, New Orleans ospit\u00f2 l'All-Star Game, dove debuttarono come All-Star il duo Chris Paul - David West e con Byron Scott in panchina come allenatore delle stelle dell'Ovest. Si qualificarono come 2^ testa di serie ai play-off, per la prima volta, della Western Conference. Nel primo round affrontarono i Dallas Mavericks di Dirk Nowitzki. La serie, mai in discussione, vede gli Hornets vincitori per 4-1 con un Chris Paul autentico MVP. Debutt\u00f2 nei play-off con una prestazione da 35 punti, 10 assist, 4 rubate e 3 rimbalzi e dominando in lungo e in largo per tutta la serie. Nel secondo round incontrarono i campioni in carica dei San Antonio Spurs di Tim Duncan e Manu Gin\u00f3bili. La serie vede sempre vincitori i padroni di casa fino a gara-6. Gara-7, in una gremita New Orleans Arena, viene ricordata come una delle partite pi\u00f9 importanti della storia dei Calabroni sin dai tempi di Charlotte, paragonabile solo a gara-7 del 2001 contro i Bucks. Infatti una loro vittoria avrebbe significato delle storiche finali di Conference, dove avrebbero incontrato i Los Angeles Lakers. I Texani espugnarono la New Orleans Arena e per la prima volta durante i play-off, gli Hornets caddero sul proprio parquet (prima di gara 7 erano 6-0). Gli Hornets falliscono la loro terza Gara 7 su tre tentativi ed escono per l'ennesima volta sconfitti da una serie di semifinali di conference, mai trionfanti in cinque tentativi considerando anche il periodo di Charlotte. Il bilancio di fine stagione \u00e8 comunque ottimo. I calabroni vinsero per la prima volta il titolo della Southwest Division, Chris Paul arriv\u00f2 secondo nella corsa al titolo di MVP dietro solo a Kobe Bryant e Byron Scott venne scelto come coach dell'anno.\n2008-09: Grandi aspettative.\nDopo la grande stagione passata, tutti gli occhi erano puntati sulla franchigia della Louisiana, che per alcuni poteva diventare una seria candidata all'anello dopo l'aggiunta in estate di James Posey, uno degli artefici della vittoria del titolo dei Boston Celtics la passata stagione.\nLa stagione \u00e8 all'insegna degli infortuni, soprattutto del loro centro titolare Tyson Chandler, che nessuno della squadra riusc\u00ec a rimpiazzare. Nel febbraio, Chris Paul e David West vennero comunque scelti per l'All Star Game e gli Hornets finirono la stagione in 7\u00aa posizione della Western Conference con un comunque buon record di 49-33. I Calabroni per\u00f2 arrivarono ai play-off privi di qualsiasi energia e disintegrati dagli infortuni. La serie fin\u00ec con un netto 4-1 in favore dei Denver Nuggets trascinati da Carmelo Anthony. Ogni partita non ebbe mai storia: dopo una fortunosa vittoria in gara 3 degli Hornets, le Pepite distrussero i calabroni di fronte a un'esterrefatta New Orleans Arena per 121-63. La sconfitta risult\u00f2 come record NBA come maggior scarto in una partita di play-off.\n2009-10: L'anno dei rookie.\nIl Draft NBA port\u00f2 delle piacevoli sorprese all'ambiente Hornets. L'arrivo di Darren Collison con la 21\u00aa e Marcus Thornton con la 43\u00aa scelta furono due pedine fondamentali della stagione dall'arrivo di Jeff Bower. Infatti dopo un inizio con 3 vittorie e 6 sconfitte, Byron Scott venne licenziato. Gli Hornets non riuscirono comunque a qualificarsi per i play-off nonostante lo scambio che vide l'arrivo di Emeka Okafor in Louisiana e la partenza di Tyson Chandler verso Charlotte. Il problema furono gli infortuni che colpirono in primis la stella Chris Paul e poi Peja Stojakovi\u0107, pedina fondamentale della squadra. I due rookie salvarono in parte la stagione dei Calabroni, che fecero divertire il loro pubblico nonostante il record di 37-45 e la mancata qualificazione ai playoffs. Alla fine dell'anno Collison venne scelto nel primo quintetto rookie e Thornton nel secondo.\n2010-11: Chris Paul e David West: ultimo atto.\nL'estate 2010 degli Hornets fu lunga e travagliata. Innanzitutto ci fu l'addio dell'allenatore/general manager Jeff Bower e gli arrivi di Monty Williams, assistente allenatore di Nate McMillan ai Blazers e Dell Demps, vicepresidente dei San Antonio Spurs.\nSe da una parte gli Hornets potevano contare sull'esperienza di un general manager proveniente da una societ\u00e0 gloriosa ed esperta come quella texana, la scelta di Williams inizialmente lasci\u00f2 l'amaro in bocca a chiunque per la giovane et\u00e0 e scarsa esperienza. Non il modo migliore per convincere le proprie stelle a restare. Gli Hornets per\u00f2 si fidarono ciecamente di Chris Paul, tanto da cedere il grande protagonista della stagione passata Darren Collison insieme a James Posey agli Indiana Pacers per lo specialista difensivo Trevor Ariza dagli Houston Rockets. Altre trade hanno visto le partenze di Darius Songaila e la 21^ scelta al draft Craig Brackins in cambio di Jason Smith e Willie Green. L'addio della grande delusione Julian Wright in cambio dell'italiano Marco Belinelli dai Toronto Raptors. Il vero sostituto di CP3 arriv\u00f2 a stagione in corso: Demps decise di cedere Stojakovi\u0107 sempre ai Raptors e il neo-arrivato Bayless per Jarrett Jack. La stagione cominci\u00f2 in maniera fantastica, Williams sment\u00ec tutti con una striscia di 8 vittorie consecutive, facendo della difesa la loro arma principale. La pi\u00f9 emozionante di queste vittorie arriv\u00f2 contro i nuovi big three dei Miami Heat. Non potevano mancare le polemiche: Belinelli titolare e Thornton, idolo della tifoseria, relegato in panchina, furono accolti negativamente dai fan dei calabroni. Demps decise di porre finire alle chiacchiere spedendo quest'ultimo in California, ai Sacramento Kings in cambio di Carl Landry. Lo scambio divenne pi\u00f9 efficace del previsto quando David West si infortun\u00f2 il 25 marzo a Salt Lake City contro gli Utah Jazz rompendosi i legamenti del ginocchio. 6 mesi di stop e ovviamente niente play-off per il capitano della squadra. Quella fu l'ultima partita di West con la maglia degli Hornets dopo 8 anni. I Calabroni grazie anche a Landry, riuscirono ad arrivare ai play-off qualificandosi come 7\u00aa testa di serie nella Western Conference. Al primo round incontrarono i campioni in carica dei Los Angeles Lakers. Sulla carta sembrava una tipica serie da sweep, da 4-0. Gli Hornets trascinati da un monumentale Chris Paul riuscirono incredibilmente ad espugnare un attonito Staples Center in gara 1 per 109-100. I Lakers dal canto loro, vinsero gara-2 e gara-3, mettendo pressione agli Hornets in una gara-4 decisiva. Grazie ancora a CP3 e ad un tiro di Jarrett Jack che a 10 secondi dalla fine port\u00f2 gli Hornets sul +4, riuscirono a portare a casa la sfida. Gara-5 e gara-6 non ebbero storia, gli Hornets non avevano le armi necessarie per contrastare la strapotenza fisica losangelina sotto le plance di Andrew Bynum e Pau Gasol. Per gli Hornets si apriva un'ennesima off-season piena di punti interrogativi.\n2011-12: Rifondazione.\nSbloccatosi il lockout 2011, Chris Paul venne ceduto ai Los Angeles Clippers per la 1\u00aa scelta al draft 2012 dei Minnesota Timberwolves, Eric Gordon, Chris Kaman e l'ottava scelta del Draft 2010 Al-Farouq Aminu. David West decise di testare il mercato dei free-agent uscendo dal proprio contratto e di firmare un biennale con i Pacers. Gli Hornets dal canto loro rifirmarono Marco Belinelli, Jason Smith e Carl Landry. Le chiavi della squadra furono affidate a Jarrett Jack. Venne inoltre ceduto Quincy Pondexter per il venezuelano Greivis V\u00e1squez ai Memphis Grizzlies e firmarono il centro messicano Gustavo Ay\u00f3n. Ennesima stagione distrutta dagli infortuni per gli Hornets, assenze prolungate di Emeka Okafor, Trevor Ariza, Jarrett Jack, Chris Kaman hanno costretto i calabroni a chiamare costantemente giocatori dalla D-League firmando contratti di 10 o 20 giorni. Chiusero la stagione con il peggior record della Western Conference con 21-45. Risultati esclusi, la stagione degli Hornets si \u00e8 trasformata da negativa in positiva il 13 aprile, quando il presidente dei New Orleans Saints Tom Benson decise di comprare gli Hornets dalla NBA e la franchigia ottenne la possibilit\u00e0 di ospitare l'All-Star Game 2014 e la prima scelta assoluta al Draft vincendo la Lottery e conquistando cos\u00ec la possibilit\u00e0 di mettere sotto contratto Anthony Davis, fresco campione NCAA con i Kentucky Wildcats.\n2012-13: Ultimo anno da Hornets e l'arrivo di Anthony Davis.\nIn vista della stagione 2012-13 gli Hornets cedono Ariza e Okafor ai Washington Wizards in cambio di Rashard Lewis (poi tagliato) e di una seconda scelta al draft 2012, Darius Miller. Dal draft arrivano poi Anthony Davis (prima scelta assoluta, che poteva gi\u00e0 vantare una convocazione dalla Nazionale statunitense per le Olimpiadi di Londra) e Austin Rivers (figlio di Doc Rivers). Gli Hornets ingaggiano poi Ryan Anderson, Most Improved Player della passata stagione dagli Orlando Magic in cambio di Gustavo Ay\u00f3n e rifirmano Gordon. Nonostante gli ottimi talenti in rosa, gli Hornets chiudono la stagione con un bilancio di 27-55, penultimi in Western Conference.\nNew Orleans Pelicans.\n2013-14: Inizio dell'era Pelicans.\nIl 18 aprile 2013, dopo l'acquisto della franchigia da parte di Tom Benson, la squadra cambia il nome in New Orleans Pelicans; il cambio di denominazione diventer\u00e0 effettivo a partire dalla stagione 2013-14. Al draft i Pelicans hanno la sesta scelta assoluta, con la quale selezionano Nerlens Noel, scambiato il giorno stesso ai Philadelphia 76ers per Jrue Holiday. Successivamente acquistano in una sign and trade Tyreke Evans dai Sacramento Kings in cambio di Greivis V\u00e1squez. Con due giovani ma promettentissimi talenti come Holiday (fresco di convocazione per l'All-Star Game) ed Evans (Rookie of the Year nel 2010), che vanno ad aggiungersi agli altri talenti in squadra come Gordon, Davis ed Anderson, i Pelicans continuano il loro progetto di ricostruzione basato su giocatori giovani e promettenti. La stagione 2014 vede i Pelicans terminare in 12\u00aa posizione della Western Conference con un record di 34-48. Stagione condizionata da infortuni gravi subiti da Holiday ed Anderson e l'assenza di un centro da affiancare a Davis. Unica nota positiva \u00e8 stata la selezione di Anthony Davis per l'All-Star Game casalingo. Diretta conseguenza della trade del draft 2013, i Pelicans sono costretti a cedere la loro scelta al draft 2014 ai 76ers con la quale sceglieranno Elfrid Payton con la 10\u00aa assoluta (scambiato poi agli Orlando Magic).\n2014-15: Ritorno ai Playoffs.\nCon il ritorno a Charlotte degli Hornets, i Pelicans diventano indirettamente la franchigia pi\u00f9 giovane della NBA. Torna a Charlotte tutta la storia del team dal 1988 fino all'anno del trasferimento, cos\u00ec come il numero di maglia ritirato di Bobby Phills. Durante l'offseason, i Pels acquistano \u00d6mer A\u015f\u0131k dagli Houston Rockets, un centro di valore da affiancare a Davis, cedendo per\u00f2 per il 2\u00ba anno di fila una futura prima scelta al draft. Nonostante i numerosi infortuni, i Pelicans riescono a qualificarsi ai playoffs della Western Conference per la prima volta dopo la trade di Chris Paul, piazzandosi come 8^ testa di serie battendo nell'ultima giornata della regular season i campioni in carica dei San Antonio Spurs. Nella post-season vengono eliminati dai futuri campioni Golden State Warriors e poche settimane dopo viene licenziato dopo cinque stagioni il coach Monty Williams. Il 30 maggio viene ingaggiato come nuovo head coach Alvin Gentry, assistente di Kerr ai Warriors e artefice del miglior attacco della lega.\n2015-16: Stagione disastrata.\nDopo le grandi aspettative che si erano venute a creare al termine della serie contro i Warriors, i Pelicans sembravano pronti per il salto di qualit\u00e0 sotto la guida di un allenatore esperto e fresco d'anello come Gentry. La stagione inizia in maniera tragica: durante la pre-season si infortunano Pondexter (costretto a saltare tutta la stagione), Evans, Cole e A\u015f\u0131k. Con 3/5 del quintetto base fuori e Holiday sottoposto a un minutaggio limitato fino a gennaio per riabilitare la gamba dopo il grave infortunio della stagione passata, i Pelicans non trovano mai la giusta formula per far girare l'attacco di Gentry a dovere. Vincono solamente una delle prime 12 partite disputate e arrivano a fine gennaio 10 vittorie sotto il 50%. New Orleans concluder\u00e0 la stagione in prima posizione secondo la classifica di partite mancate per infortunio con 351, la cifra pi\u00f9 alta delle ultime 6 stagioni NBA. Termineranno inoltre con il 6\u00b0 peggior record della lega. Fra le pochissime note positive della stagione, Anthony Davis viene chiamato per l'All-Star Game per il suo 3\u00ba anno di fila.\n2016-18: Era Davis-Cousins.\nNel febbraio 2017, a ridosso dell'All-Star Game, i Pelicans acquisiscono DeMarcus Cousins dai Sacramento Kings in cambio di Buddy Hield, Langston Galloway e Tyreke Evans. Nonostante l'arrivo di uno dei pivot pi\u00f9 dominanti della lega, la squadra non riesce a qualificarsi per i playoffs. Nella stagione 2017-2018 le cose cambiano: la coppia Davis-Cousins si attesta come una delle pi\u00f9 potenti dell'intera lega e la squadra \u00e8 in piena corsa per i playoffs dopo la prima met\u00e0 della stagione. Cousins \u00e8 costretto a terminare la stagione anzitempo, il 26 gennaio, a causa di un brutale infortunio (Rottura completa del tendine d'Achille). I due lunghi vengono comunque votati come titolari dell'All-Star Game, segnando per la prima volta dal 2009 la partecipazione di due Pelicans alla rassegna. Per far fronte all'assenza di Cousins, New Orleans acquista Nikola Miroti\u0107, stretch four dagli Chicago Bulls. La squadra riuscir\u00e0 a qualificarsi per i play-off con un record di 48-34, buono per la 6\u00aa piazza ad Ovest, guidati da un Anthony Davis versione MVP. Al primo turno sfidano i Portland Trail Blazers e, nonostante le previsioni da parte delle maggiori testate sportive americane li diano come sfavoriti (zero giornalisti di ESPN su 22 hanno votato per il passaggio del turno di NOLA), New Orleans sconfigge Portland con un sonoro 4-0, primo sweep nella storia della franchigia. Verranno successivamente sconfitti durante le semifinali di conference dai futuri campioni dei Golden State Warriors per 4-1. A fine stagione, sia Davis che Jrue Holiday vengono scelti per il Primo NBA All-Defensive Team. Davis finir\u00e0 inoltre terzo sia per le votazioni MVP che per il premio di Difensore dell'anno, nonch\u00e9 scelto per il primo All-NBA Team. Durante l'off-season DeMarcus Cousins decide di rifiutare il rinnovo contrattuale offertogli da New Orleans per accettare l'offerta, significativamente pi\u00f9 bassa, dei campioni Golden State Warriors, finendo cos\u00ec la breve storia di quella che sarebbe potuta diventare una delle coppia di lunghi pi\u00f9 forti dell'NBA moderna.\n2019-: L'addio di Davis e l'arrivo di Zion Williamson.\nLa stagione 2018-2019 \u00e8 terminata con il mancato accesso ai play-off, un enorme passo indietro rispetto all'annata precedente dove si era arrivati al secondo turno dei play-off eliminando per 4-0 i Portland Trail Blazers. Inoltre, a met\u00e0 di essa, c'\u00e8 stata la richiesta di trade da parte di Anthony Davis, con il General Manager Dell Demps che ha rifiutato grandi offerte come quella dei Lakers contenenti un pacchetto di giovani quali Lonzo Ball, Kyle Kuzma, Brandon Ingram, Josh Hart, Ivica Zubac (successivamente coinvolto in una trade con i Clippers) e prime scelte future, una tra le quali quella del Draft NBA 2019.\nA seguito di questi avvenimenti, viene allontanato Dell Demps, prontamente sostituito con David Griffin, divenendo il vicepresidente dei Pelicans.\nIl 15 maggio 2019, durante la Draft Lottery, i Pelicans riescono ad ottenere la prima chiamata al Draft NBA 2019, nonostante non avessero uno dei peggiori record della lega dopo l'ultima stagione (ma che con le nuove regole, attute per dare un freno al fenomeno del tanking, pu\u00f2 divenire possibile).\nIl vicepresidente David Griffin, nei giorni successivi ha dichiarato di voler interloquire con la stella Anthony Davis ed esporgli un progetto con lui protagonista insieme alla star del prossimo draft, ovvero Zion Williamson, colui che probabilmente verr\u00e0 chiamato con la prima chiamata da parte dei Pelicans, ma Davis, dopo vari incontri con il suo agente Rich Paul, ha ribadito fortemente di voler essere ceduto.\nDunque il 16 giugno 2019, David Griffin accetta di scambiare Anthony Davis ai Lakers in cambio di Lonzo Ball, Brandon Ingram, Josh Hart, la propria scelta al prossimo draft che durante la Lottery si \u00e8 tramutata in una quarta chiamata, e altre prime future scelte.\nIl 21 giugno 2019, come preannunciato dagli addetti ai lavori, i Pelicans scelgono con la prima chiamata assoluta al Draft la stella Zion Williamson da Duke, considerato come il prossimo crack a livello di talento della lega. Inoltre, la stessa sera, i Pelicans raggiungono un accordo per scambiare la quarta chiamata ottenuta dai Los Angeles Lakers agli Atlanta Hawks in cambio della loro ottava, diciassettesima e trentacinquesima del medesimo draft e scaricando inoltre il contratto ingombrante di Solomon Hill. Con queste tre chiamate, i Pelicans aggiungono nel loro roster altri giovani come Jaxson Hayes, Nickeil Alexander-Walker e Marcos Louzada Silva. Durante la Free Agency, NOLA riesce a mettere sotto contratto JJ Redick e Derrick Favors.\nArene di gioco.\nAltri impianti utilizzati a seguito degli effetti dell'uragano Katrina:\nRecord stagione per stagione.\n\"Aggiornato al 09/02/22\"\nGiocatori.\nNumeri Ritirati.\nNote:\nAllenatori.\nAggiornata al termine della stagione 2019-2020.\nPremi individuali.\nNBA Rookie of the Year Award\nNBA Coach of the Year Award\nNBA Most Improved Player Award\nAll-Star Selections\nNBA All-Star Game MVP\nWestern Conference All-Star Head Coach\nAll-NBA First Team\nAll-NBA Second Team\nAll-NBA Third Team\nNBA All-Defensive First Team\nNBA All-Defensive Second Team\nNBA Rookie First Team\nNBA Rookie Second Team\nNBA Sportsmanship Award\nTwyman-Stokes Teammate of the Year Award\n-Titolari All-Star Game in grassetto."}
{"id": "49820", "revid": "599013", "url": "https://it.wikipedia.org/wiki?curid=49820", "title": "Dg", "text": ""}
{"id": "49824", "revid": "1306893", "url": "https://it.wikipedia.org/wiki?curid=49824", "title": "Grifone (araldica)", "text": "In araldica, il grifone o grifo \u00e8 una figura immaginaria ispirata dalla sua raffigurazione mitologica (il Grifone). Il grifone \u00e8 stato spesso assunto nello stemma da chi aveva eseguito una missione con precisione e prestezza. Simboleggia \"custodia\" e \"vigilanza\" e, forse proprio per questo, un Grifone compare anche sullo stemma del Corpo della Guardia di Finanza; del resto gi\u00e0 gli antichi lo posero a guardia dei tesori esistenti nei monti della Scizia. Inoltre, poich\u00e9 riunisce l'animale dominante sulla terra, il leone, con quello dominante in cielo, l'aquila, il grifone simboleggia anche la \"perfezione\" e la \"potenza\". Di norma il grifone prende:\nNella lotta di influenza tra il \"leone reale\" dell'ovest e l\"aquila imperiale\" dell'est, il \"grifone\", che univa il coraggio e la forza del primo all'astuzia e alla vigilanza della seconda, sembrava destinato ad un sicuro successo araldico. In effetti \u00e8 abbastanza frequente, ma forse pi\u00f9 tra gli ornamenti esteriori dello scudo che sul campo.\nIl grifone si blasona come l'aquila per le ali e come il leone per il resto, salvo per quanto riguarda il sesso, perch\u00e9 il grifone \u00e8 una figura araldica \u00abfemminile\u00bb (per cui l'assenza del pene \u00e8 normale e non si blasona, diversamente da quanto accade per il leone che, in tal caso, si dice \u00abevirato\u00bb (qualche autore dice \u00abcastrato\u00bb). \nL'araldica inglese conosce un \"grifone maschio\", senza ali, dotato di sesso, con il dorso e le ginocchia irti di aculei. Secondo alcuni araldisti, invece, il grifone maschio si differenzia dalla femmina solo per la presenza di un paio di corna al posto delle orecchie.\nIl grifone \u00e8 anche il simbolo della citt\u00e0 di Genova, Perugia, di Grosseto, di Alessandria, di Montepulciano (SI), di Narni (TR) e di Agnone (CB) e compare sullo stemma della citt\u00e0 di Volterra (PI), Arzignano (VI).\n\u00c8 il simbolo delle squadre di calcio del Genoa C.F.C., del F.C. Grosseto e del Perugia Calcio, del Borgo Santa Maria Nuova (uno dei partecipanti al Palio di Asti).\n\u00c8 all'origine dei cognomi Griffo e Grif\u00f2, molto diffusi nell'Italia meridionale."}
{"id": "49829", "revid": "9", "url": "https://it.wikipedia.org/wiki?curid=49829", "title": "Disc-jockey", "text": ""}
{"id": "49830", "revid": "968817", "url": "https://it.wikipedia.org/wiki?curid=49830", "title": "Arpia (araldica)", "text": "In araldica, larpia (nome comune) \u00e8 una figura immaginaria ibrido tra una fanciulla (testa e petto, con i capelli sparsi) e l'aquila (corpo, ali e artigli). \u00c8 una figura abbastanza rara. Si blasona come l'aquila.\nAltre raffigurazioni uniscono testa e petto femminili con corpo, ali, artigli e coda d'avvoltoio ed orecchie d'orso.\n\u00c8 simbolo di \"rapacit\u00e0\" e di \"distruzione\" e per tale motivo \u00e8 stata spesso assunta come emblema da uomini d'armi."}
{"id": "49832", "revid": "123152577", "url": "https://it.wikipedia.org/wiki?curid=49832", "title": "Dk", "text": ""}
{"id": "49834", "revid": "228587", "url": "https://it.wikipedia.org/wiki?curid=49834", "title": "Dl", "text": ""}
{"id": "49836", "revid": "765341", "url": "https://it.wikipedia.org/wiki?curid=49836", "title": "Idra (araldica)", "text": "In araldica, l'idra \u00e8 una figura immaginaria descritta come un drago con sette teste, corpo di leone e coda di serpente, senza zampe posteriori. L'ultima testa \u00e8 recisa ed unita al corpo solo da un tendine o filamento (se questa ultima testa \u00e8 fissata solidamente come le altre, l'idra \u00e8 detta \"minacciosa\"). La coda pu\u00f2 terminare anche con una punta di freccia.\nL'idra simboleggia il \"capitano che non teme la morte\"."}
{"id": "49838", "revid": "599013", "url": "https://it.wikipedia.org/wiki?curid=49838", "title": "Dm", "text": ""}
{"id": "49840", "revid": "1305772", "url": "https://it.wikipedia.org/wiki?curid=49840", "title": "Chimera (araldica)", "text": "In araldica, la chimera \u00e8 un animale fantastico dal corpo di leone con la testa e il busto di donna, ed \u00e8 classificata tra le figure immaginarie.\nAlcuni autori ne fanno una figura pi\u00f9 complicata: busto di donna, corpo di capra, artigli d'aquila alle zampe anteriori, zampe di leone posteriormente e coda di serpente.\nAnticamente era sinonimo di somma di vizi: la perfidia del serpente, la lussuria della capra e la violenza del leone. Per converso, la virt\u00f9 era simboleggiata da Bellerofonte che, cavalcando Pegaso, uccide la Chimera con la lancia."}
{"id": "49841", "revid": "110157", "url": "https://it.wikipedia.org/wiki?curid=49841", "title": "Ayerbe", "text": "Ayerbe \u00e8 un comune spagnolo di 1.092 abitanti situato nella comunit\u00e0 autonoma dell'Aragona. Ayerbe possiede due torri medievali degne di menzione: quella della chiesa di San Pietro (\"Iglesia de san Pedro\"), dell'XI secolo e quella dell'orologio (\"Torre del Reloj\") situata a fianco del \"Palacio de los Marqueses de Urries\", ampio ed elegante edificio eretto in stile rinascimentale italiano.\nFa parte della comarca della Hoya de Huesca."}
{"id": "49853", "revid": "1442080", "url": "https://it.wikipedia.org/wiki?curid=49853", "title": "Homo neanderthalensis", "text": "Homo neanderthalensis, , comunemente detto Uomo di Neanderthal, \u00e8 un ominide strettamente affine all\"Homo sapiens\" che visse nel periodo paleolitico medio, compreso tra i e i anni fa.\nPrende il nome dalla valle di Neander (\"Neandertal\") presso D\u00fcsseldorf in Germania, dove vennero ritrovati i primi resti fossili. Fu un \"Homo\" molto evoluto, in possesso di tecnologie litiche elevate e dal comportamento sociale piuttosto avanzato, al pari dei \"sapiens\" di diversi periodi paleolitici.\nConvissuto nell'ultimo periodo della sua esistenza con lo stesso \"Homo sapiens\", l\"Homo neanderthalensis\" scomparve in un tempo relativamente breve, evento che costituisce un enigma scientifico oggi attivamente studiato.\nStoria.\nI resti che diedero il nome alla specie furono scoperti nell'agosto 1856 da scavatori di calcare in una grotta denominata \"Kleine Feldhofer\" nella valle di Neander, nei pressi della localit\u00e0 di Feldhof in Germania. I reperti furono mostrati a Johann Fuhlrott, insegnante di scienze, che riconobbe trattarsi di una nuova specie del genere \"Homo\". Della scoperta dei fossili venne dato annuncio ufficiale solo il 4 febbraio 1857.\nDocumentata fra (per le forme arcaiche) e (documentata con reperti fossili) \u2212 (in assenza di fossili ma con discusse prove culturali) anni fa principalmente in Europa e Asia, e limitatamente in Africa.\nAlcuni studi del 2010 suggeriscono, tra alcune ipotesi probabili relative alla vicinanza genetica tra \"H. neanderthalensis\" e \"H. sapiens\", che ibridazioni fra i due possano avere avuto luogo nel Vicino Oriente all'incirca tra e anni fa, per la presenza nell'uomo contemporaneo di una percentuale compresa tra l'1 e il 4% di materiale genetico specificamente neandertaliano. Tali tracce genetiche sono presenti negli eurasiatici e nei nativi americani, ma non negli africani subsahariani: ci\u00f2 suggerisce, tra almeno quattro diverse ipotesi, che l'ibridazione possa avere avuto luogo nei primi stadi della migrazione della specie umana fuori dall'Africa, presumibilmente quando venne a contatto con i Neanderthal che vivevano nel Vicino Oriente, circa anni or sono.\nIn passato, la specie era stata chiamata anche \"uomo di Neanderthal\", dall'originale nome specifico scientifico, e \"Homo sapiens neanderthalensis\" quando era ancora considerato sottospecie dell'Homo sapiens; queste denominazioni talora si riscontrano ancora oggi e cos\u00ec pure avviene in altre lingue. Il problema del nome come sottospecifico non \u00e8, al contrario del primo, meramente formale, ma riflette, come verr\u00e0 esposto pi\u00f9 avanti, diversi possibili cammini evolutivi e differenti gradi di reincrocio con i \"sapiens\".\nSulla estinzione dell'H. neanderthalensis sono in elaborazione numerose teorie.\nSintesi dell'aspetto esteriore.\nL'aspetto fisico esteriore del neandertaliano classico, alla luce delle conoscenze attuali, notevolmente incrementatesi rispetto alle prime ipotesi ed estrapolazioni otto-novecentesche, \u00e8 quello di un uomo di altezza medio-bassa (1,60\u00a0m) perfettamente eretto e muscolarmente molto robusto, con un rapporto superficie/volume inferiore a quello delle altre specie di uomini, il che comporta una minore dispersione di calore e quindi una maggiore resistenza alle basse temperature. La statura media, in base a quarantacinque ossa lunghe di almeno quattordici maschi e sette femmine, era di circa 164\u2013168 cm per i maschi e circa 152\u2013156 cm per le femmine. I campioni di ventisei esemplari studiati nel 2010 mostrano un peso medio di 77,6 kg per i maschi e 66,4 kg per le femmine.\nLa testa, rispetto ad un \"sapiens\", risulta allungata antero-posteriormente, anche se si sovrappone in genere alla variabilit\u00e0 \"sapiens\", ha un volume cerebrale di in media, del 10% superiore agli uomini attuali, e arcate sopraccigliari sporgenti. Ha uno spiccato prognatismo mascellare e il mento pu\u00f2 essere sfuggente, per lo meno nei tipi arcaici. Con il passare del tempo, in alcune zone e verso la fine del Paleolitico, si diffonde un tipo pi\u00f9 gracile e con un mento osseo pi\u00f9 pronunciato, mentre gli zigomi sono molto meno accentuati e le arcate sopraccigliari al contrario pi\u00f9 sporgenti.\nUna tesi esposta nel 2006 e confermata nel 2007, basata su ricerche avanzate con tecniche di biologia molecolare, ipotizza che la specie, in Europa, abbia sviluppato individui di carnagione bianca con capelli rossi: il tipo di pigmentazione \u00e8 in accordo con la scarsa irradiazione solare (ultravioletta) del territorio colonizzato, analogamente alla distribuzione geografica attuale della pigmentazione nei tipi umani. Ciononostante, si \u00e8 evidenziato come la variabilit\u00e0 genetica della popolazione neandertaliana suggerisca una variabilit\u00e0 del fenotipo piuttosto ampia, analogamente a quella attuale di H. sapiens.\nRecenti studi, basati sull'analisi di alcune sequenze geniche di mtDNA, suggeriscono che, senza arrivare a parlare di sottospecie, vi fu sicuramente una suddivisione in tre (o forse quattro, ma il metodo non riesce ancora a chiarire quest'ipotesi) diversi grandi gruppi di popolazioni. La reale esistenza dei gruppi sud-europeo (sud-iberico, subalpino, balcanico), centro-est europeo (dalla zona nord-iberica fino al mar Caspio) e medio-asiatico (fino ai confini orientali kazaki) in precedenza era stata frequentemente messa in discussione sulla base dei soli reperti fossili.\nTecnica, cultura e arte.\nL'uomo di Neanderthal inizia a evolvere in un contesto culturale acheuleano superiore, dove i manufatti bifacciali cambiano forma, migliorano la punta e diminuiscono di spessore.\nNell'industria litica compare la nuova tecnica di scheggiatura levalloisiana (da Levallois, alla periferia di Parigi). Da un nucleo litico iniziale, sgrossato fino a portarlo a una forma biconvessa, lateralmente su una faccia si staccano parallelamente a un piano di base schegge di forma regolare. Questa tecnica evolve e le forme chiamate amigdale (a mo' di mandorla) dell'Acheuleano scompaiono, anche se a sud del Sahara continuer\u00e0 fino al a.C. circa.\nIn Europa, territorio principale del Neanderthal, si parla di cultura musteriana, da ritrovamenti a Le Moustier, in Dordogna. Abbiamo punte triangolari, raschiatoi (per la preparazione delle pelli) molto rifiniti, dal bordo tagliente finemente ritoccato. Il Musteriano si articola in diverse culture, geografiche e cronologiche (Musteriano di tradizione acheuleana, Musteriano tipico, Musteriano denticolato, Charentiano, Musteriano pontiniano nel Lazio eccetera).\nPare accertato, con qualche residua incertezza, il passaggio successivo al Castelperroniano, con reperti affidabilmente attribuiti ai Neandertaliani come lamette litiche, manufatti in osso e ornamenti per il corpo.\nEvoluzione culturale.\nSull'evoluzione culturale di Homo neanderthalensis non vi \u00e8 ancora una visione condivisa. A fronte di antropologi come Ian Tattersall, che non riconoscono il raggiungimento di livelli culturali che sconfinino dalla mera tecnologia e, in particolare, non condividendo il fatto che sia stata raggiunta la visione simbolica, intesa come dimensione simbolica nel senso psicologico, premessa a riti, arte, e comportamenti relativi, vi sono invece indizi di comportamenti culturali avanzati.\nLe culture litiche che poi evolveranno (Castelperroniano, Aurignaziano e molto dubbiosamente Gravettiano, condivise sicuramente dai \"sapiens\") sono quindi tuttora allo studio per la sicura eventuale attribuzione ai Neandertal; pare, con buona significativit\u00e0, accertato il primo passaggio.\nIn sintesi ed a grandi linee, si pu\u00f2 dire che la cultura neandertaliana dominante fu il Musteriano e che il limite convenzionale (attuale) superiore si situa fra il Castelperroniano e l'Aurignaziano. Molto diffuso era l'utilizzo delle pelli, anche per la costruzione di ripari estivi all'aperto, contrapponendosi alla pratica troglodita invernale. Si ritrovano strutture di pietre o di ossa atte ad assicurare i bordi delle pelli al suolo.\nAbbondanti tracce di ocra rossa fanno pensare ad usi rituali e religiosi. Anche in tale ottica, si evidenzia l'inumazione come pratica diffusa, in fosse di forma ovale, con corredi funerari (cibo, corna e strumenti litici), spesso ricoperte da lastroni per sottrarre i corpi alle fiere, deposizioni di fiori (studi sui pollini in ritrovamenti in Asia Minore). Il fuoco, in cerchi di contenimento di pietre, \u00e8 largamente utilizzato.\nSecondo una ricerca in corso nel sito della grotta di Bruniquel in Francia, i \"neanderthalensis\" avrebbero realizzato, all'incirca anni or sono, strutture complesse (la cui funzione \u00e8 ancora oggetto di indagine) utilizzando stalagmiti appositamente spezzate e poi disposte in formazioni concentriche, dimostrando un'avanzata capacit\u00e0 organizzativa, costruttiva e, forse, simbolica.\nForse (gli studi sono ancora in corso), con i \"neanderthalensis\" si ha il primo esempio di strumento musicale non a percussione, ma intonato (in dettaglio, con quattro note compatibili, con la naturale scala diatonica greca), grazie al ritrovamento del cosiddetto flauto di Divje Babe (in Slovenia): un frammento di femore di orso delle caverne perforato regolarmente. Inizia anche l'arte figurativa in senso stretto, considerata prerogativa di \"sapiens\", ma dalla stratigrafia recentemente attribuita anche ai \"neanderthalensis\".\nI recenti progressi molecolari nello studio delle popolazioni neandertaliane e la loro localizzazione geografica, uniti a quelli sull'industria litica e degli altri manufatti, permetteranno in futuro di chiarire meglio i rapporti tra le diverse culture e la loro evoluzione nello spazio e nel tempo.\nNel complesso, la tecnologia dell\"'Homo Neanderthalensis\" pu\u00f2 riassumersi in:\nUn articolo pubblicato su Proceedings of the National Academy of Sciences il 13 novembre 2012 a cura di un gruppo del Department of Human Evolution, Max Planck Institute for Evolutionary Anthropology di Lipsia, getta nuova luce sulla sempre pi\u00f9 probabile attivit\u00e0 simbolica e artistica dei Neandertal nel passaggio dal Paleolitico medio (MP) a Paleolitico superiore (UP), periodo caratterizzato dalla sostituzione degli ultimi Neandertal con gli esseri umani moderni in Europa tra e anni fa.\nLe raccolte di manufatti del Castelperroniano (CP) trovati nella Francia centrale e nella Spagna settentrionale sono databili in questo intervallo di tempo. Fino ad ora, \u00e8 il solo tipo di collezioni che ha consentito di associare i resti Neandertal con manufatti di stile UP. I manufatti CP includono anche ornamenti del corpo, praticamente sconosciuti in tutto il mondo Neandertal. Tuttavia, si \u00e8 sostenuto che i manufatti CP non siano stati fabbricati da Neandertaliani, ma piuttosto i processi di formazione dei siti e la commistione degli strati abbiano portato all'associazione casuale di resti di Neandertaliani, assemblaggi CP, e gli ornamenti del corpo.\nFin dal Paleolitico medio, la pece di betulla fu largamente utilizzata dagli Uomini di Neanderthal come collante. Uno studio del 2019 ha dimostrato come queste prime produzioni di pece fossero realizzate attraverso una tecnica relativamente semplice, utilizzando dei focolari a cielo aperto.\nGli autori pubblicano una serie di datazioni al radiocarbonio ottenute con spettrometria di accelerazione di massa analizzando collagene osseo ultrafiltrato estratto da 40 frammenti di ossa ben conservate del tardo Musteriano, CP, e dagli strati Protoaurignaziani nel sito di Grotte du Renne (a Arcy-sur-Cure, Francia). I risultati sono incompatibili con l'ipotesi di commistione. Inoltre, si riporta una data direttamente calcolata su di un frammento di osso compatto di tibia di Neanderthal rinvenuto a Saint-C\u00e9saire (Francia). Questa data conferma l'assegnazione di manufatti CP agli ultimi Neanderthal dell'Europa occidentale. Inoltre, ed \u00e8 ancora pi\u00f9 importante, i dati stabiliscono che la produzione di ornamenti corporei nel CP \u00e8 successiva all'arrivo degli umani moderni nelle regioni adiacenti dell'Europa. Questo nuovo comportamento potrebbe quindi essere il risultato di una diffusione culturale dai gruppi moderni ai gruppi di Neandertaliani.\nDistribuzione territoriale.\nL'uomo di Neandertal \u00e8 un genere originario dell'Europa occidentale e centrale, poi emigrato sulla via del Medio Oriente, sugli attuali territori di Iraq, Siria e d'Israele, con pochi individui fino in Asia centrale (Uzbekistan) e in Siberia.\nL'evoluzione che ha condotto alla comparsa dellHomo neanderthalensis, o \u00abneandertalizzazione\u00bb, \u00e8 stata lenta e progressiva, da gruppi europei isolati (\"Homo erectus\", \"Homo georgicus\", \"Homo antecessor\"). Pu\u00f2 essere seguita partendo dai pre-Neandertaliani e a seguire fino ai Neandertaliani recenti.\nInoltre, oltre ai fossili di Neandertal stesso (circa \u2212 anni), si ricordano gli scheletri di La Chapelle-aux-Saints, di Moustier, di La Ferrassie, di La Quina, di Saint-C\u00e9saire nel sud-ovest della Francia o della Spy in Belgio.\nGli ultimi Neandertaliani noti sono stati rinvenuti in Portogallo, in Spagna (Zafarraya \u2212 anni,), in Croazia (Vindija, \u2212 anni,) e nel nord-ovest del Caucaso (Mezmaiskaya, \u2212 anni). Come gi\u00e0 visto queste date sono da considerare con precauzione, e sono spesso controverse.\nAlcune ricerche condotte dal 1999 al 2005 sulla grotta di Gorham a Gibilterra suggeriscono che i Neandertaliani l'abbiano abitata dai \u2212 ai \u2212 anni. Dunque una lunga coabitazione con Homo sapiens, geograficamente presente dai \u2212 anni. Joao Zilhao, dell'universit\u00e0 di Bristol critica fermamente questi ultimi risultati spostando all'indietro la data di estinzione a anni fa. Le diverse teorie sulle date di estinzione e coabitazione con \"H.s.s.\" allo stato attuale non possono che definirsi in fase di sviluppo e verifica, ci\u00f2 anche alla luce di sempre nuovi ritrovamenti, anche di terzi coabitatori cogeneri, nella fascia temporale dei - anni fa.\nAntropologia fisica.\nQuella che segue \u00e8 una lista di tratti fisici che distinguono i Neandertal dagli esseri umani moderni; comunque, non tutti possono essere utilizzati per distinguere specifiche popolazioni di Neandertal, provenienti da varie aree geografiche o periodi di evoluzione, da altre specie di uomini estinte. Inoltre, molti di questi tratti si manifestano occasionalmente negli uomini moderni, specialmente tra certi gruppi etnici. Non si sa ancora nulla riguardo al colore della pelle, o alla forma di parti morbide come gli occhi, le orecchie e le labbra dei Neandertal, se non per modellistica.\nComparati ai moderni esseri umani i Neandertal erano di costituzione pi\u00f9 robusta e avevano caratteri morfologici distintivi, specie per quanto riguarda il cranio, che gradualmente accumulava pi\u00f9 aspetti derivati (in senso cladistico), specialmente in regioni geografiche relativamente isolate. Anche qui \u00e8 da notare che le popolazioni anatomicamente moderne del paleolitico medio (vicino oriente come a Skul e Qafzeh), erano ugualmente massicce. Si pensa che la loro statura relativamente alta ma robusta sia un adattamento al clima freddo dell'Europa durante il Pleistocene, (legge di Allen) anche se in realt\u00e0 questi tratti paiono gi\u00e0 presenti in periodi caldi.\nLa seguente tabella \u00e8 una sintesi, con integrazioni, della \"review\" su \"Sc. American\" di E. Trinkaus &amp; W.W. Howells sul Neandertal.\nCraniometria.\nUn'accurata statistica, basata sull'analisi multivariata di forma e dimensioni del cranio, tuttavia, pur rilevando un \"habitus\" tipico del Neandertal, mostra sorprendenti vicinanze con crani attuali di forme estreme (C.Stringer, del British Museum).\nPigmentazione.\nDa uno studio del 2001 alcuni commentatori speculano sul fatto che i Neandertal dimostrino un tipo a capelli rossi, condividendone l'eredit\u00e0 con uomini attuali di tipo lentigginoso e di pelo rosso; in ogni caso altri ricercatori dell'epoca dissentivano. Gli studi molecolari del 2007 citati nel paragrafo iniziale \"Sintesi dell'aspetto esteriore\" sciolgono comunque ogni dubbio, ovvero sulla base dello studio sulle varianti dei melanocortin 1 receptor (mc1r), (o melanocyte-stimulating hormone receptor (MSHR), melanin-activating peptide receptor, o melanotropin receptor) una classe di recettori cellulari, recettori accoppiati a proteine G, che sono ligandi di ormoni peptidici Ipofisari, si deduce che la ridotta funzionalit\u00e0 di questi porti a sviluppare un fenotipo poco pigmentato a pelle chiara e capelli rossi. Lo studio \u00e8 stato condotto, con tecniche di amplificazione genica su un gene responsabile della pigmentazione umana, appunto quello relativo al melanocortin 1 receptor (mc1r), che codifica sette proteine eterometriche transmembrana GTP-ligande (G protein)\u2013coupled receptor (GPCR). I capelli rossi e la pelle chiara risultano da alleli che comportino complete o parziali perdite di funzionalit\u00e0 dell'MC1R umano (huMC1R), alterando il bilancio nella sintesi eumelanina-feomelanina. I campioni provenivano da DNA ben conservato (sulla base di dati relativi ad abbondante contenuto amminoacidico e alla sua scarsa racemizzazione) di un esemplare dei Monti Lessini (in Italia) e dell'esemplare El Sidr\u00f3n 1252 (Cueva de El Sidr\u00f3n, in Spagna nelle Asturie).\nSviluppo fisico.\nUn'altra differenza secondo i paleoantropologi, potrebbe essere stata nella crescita, infatti si ritiene, analizzando la crescita del primo molare comparata con quello della dentatura di Homo sapiens, che i Neandertal crescessero pi\u00f9 velocemente di quanto facciano gli uomini moderni, raggiungendo l'et\u00e0 adulta gi\u00e0 a 15 anni. Questa crescita rapida, stando a quanto riportano gli esperti, \u00e8 una caratteristica tipica dei primi . Tempi di sviluppo pi\u00f9 rapidi, secondo gli studiosi, sembrano essere stati una necessit\u00e0 per una specie che viveva in terre molto fredde e inospitali, dove la mortalit\u00e0 infantile era molto elevata e l'aspettativa di vita breve.\nIbridazione con Homo sapiens.\nNel corso della seconda met\u00e0 del XX secolo si \u00e8 assai dibattuto in ambito accademico se l'uomo di Neandertal sia da considerare una sottospecie estinta di \"Homo sapiens\" (denominata \"Homo sapiens neanderthalensis\"), con la conseguente possibilit\u00e0 di incrocio e ibridazione tra i due, oppure se sia una specie autonoma (\"Homo neanderthalensis\"). Comunque sia, i due gruppi convissero per migliaia di anni in Europa e Asia Minore. Indagini genetiche eseguite nel 2008 su DNA fossile recuperato su alcuni resti di uomo di Neandertal, sembravano indicare che i due tipi umani parzialmente contemporanei appartenessero a due diverse specie, tuttavia pi\u00f9 recenti scoperte riguardanti il genoma umano sembrerebbero in grado di accertare che \"neanderthalensis\" e \"sapiens\" apparterrebbero alla stessa specie e che le differenze anatomiche e somatiche sarebbero dovute a cause climatiche, ambientali, morfologiche e di alimentazione.\nAnalisi del DNA.\nIl biologo molecolare svedese Svante P\u00e4\u00e4bo ha testato almeno 70 campioni provenienti da Neandertaliani prima di trovarne uno sufficiente per le analisi del DNA; inizialmente sequenze da ossa di anni provenienti dal sito croato di Vindija mostrano una condivisione del 99,5% del DNA con \"sapiens\": i due appartenenti al genere Homo da ci\u00f2 divergerebbero da circa anni. Un articolo sulla rivista Nature stima la divergenza a anni, dove le prove paleontologiche, sufficientemente concordi, mostrano un periodo di anni. Svante P\u00e4\u00e4bo ha proposto un progetto per la ricostruzione totale del patrimonio genetico di \"Homo neanderthalensis\". Edward Rubin del Lawrence Berkeley National Laboratory di Berkeley, California dimostra che il genoma dei Neandertal \u00e8 simile al nostro dal 99,5 al 99,9%.\nNel novembre 2006, un nuovo articolo viene pubblicato sulla rivista scientifica \"Proceedings of the National Academy of Sciences\", dove un gruppo di ricerca europeo ripropone il tema dell'ibridazione. Contemporaneamente il 16 novembre 2006 Science Daily pubblica la tesi opposta, elaborata dal Berkeley Lab e dal Joint Genome Institute, secondo cui non vi sarebbero evidenze di incroci tra i due gruppi umani e la sovrapposizione genetica non supererebbe il 99,5%.\nEdward Rubin, direttore di entrambi gli istituti, conclude:\nLa pi\u00f9 accurata analisi molecolare condivisa a livello internazionale e attualmente confermata, stima che l'\"H. sapiens\" e l\"H. neanderthalensis\" si separarono non pi\u00f9 di anni fa e non vi sono ancora prove evidenti accettate dalla maggioranza della comunit\u00e0 scientifica su un eventuale ricongiungimento. Attualmente la comunit\u00e0 scientifica, sulla base di alcuni studi di Svante P\u00e4\u00e4bo dell'Istituto Max Planck di Lipsia, considera comunque possibile tra le varie ipotesi, un ricongiungimento genetico tra le due specie, sulla base della presenza, nel genoma di parte della popolazione umana attuale (esclusi gli africani), di circa l'1-4% di materiale genetico compatibile con quello neandertaliano.\nIn un ulteriore articolo di Svante P\u00e4\u00e4bo, in collaborazione con il Dipartimento di Genetica di Harvard e il MIT, viene proposta una datazione dell'ultimo periodo di scambio di geni tra Neandertal e umani moderni (H. sapiens sapiens).\nUna delle scoperte chiave dell'analisi del genoma di Neandertal \u00e8 che i Neandertal condividono pi\u00f9 varianti genetiche con non-africani che con gli africani. Questa osservazione \u00e8 in linea con due ipotesi: 1) l'incrocio tra Neandertal e gli esseri umani moderni \u00e8 avvenuto dopo che gli umani moderni sono usciti dell'Africa o 2) la struttura delle popolazioni degli antenati di Neandertal e di quelli degli esseri umani moderni erano in parte simili.\nQueste ipotesi possono fare previsioni diverse sulla data dell'ultimo scambio di geni tra gli antenati di Neandertal e gli umani moderni non africani.\nGli autori stimano questa data misurando il grado di linkage disequilibrium (LD) (spesso definita \"associazione allelica\"; particolari alleli in due o pi\u00f9 loci vicini mostrano associazione allelica se si verificano con frequenze significativamente diverse da quelle previste in base alle frequenze alleliche dei singoli) tra il genoma degli attuali europei e trovano che l'ultimo flusso genico da Neandertal agli europei si \u00e8 probabilmente verificato - anni fa (BP), e pi\u00f9 probabilmente - anni BP. Ci\u00f2 supporta l'ipotesi di un incrocio recente e suggerisce che l'incrocio si \u00e8 verificato quando gli esseri umani moderni portatori delle tecnologie del Paleolitico superiore incontrarono i Neandertal a seguito della loro espansione fuori dall'Africa.\nLe tracce neandertaliane pi\u00f9 recenti.\nSi dibatte lungamente sugli ultimi rappresentanti noti dei nostri parenti pi\u00f9 prossimi. Quest'argomento, assieme al mistero della scomparsa della popolazione neanderthaliana, \u00e8 forse uno dei pi\u00f9 controversi della scienza paleoantropologica e il pi\u00f9 soggetto a evoluzione. Le datazioni tramite spettrometria di massa da parte di Fred Smith ed Erik Trinkaus, (Northern Illinois University e Washington University rispettivamente), da scavi di Vindija (Croazia) portano a anni i reperti pi\u00f9 recenti, con articoli pubblicati a cavallo del 2000. Nuove datazioni ricollocano indietro a anni i reperti. Vengono scoperti altri fossili recenti sulle coste atlantiche del Portogallo, e si riscontrano evoluzioni morfologiche verso una maggiore modernit\u00e0. Contemporaneamente viene messa in discussione l'associazione di alcune culture litiche (Aurignaziano, Musteriano) ai vari \"Homo\".\nLa scomparsa dell'intera popolazione neanderthaliana.\nLa teoria del \"rimpiazzamento\".\nSi dibatte sulla completa scomparsa della popolazione, non perfettamente spiegabile sulla base delle sole caratteristiche fisiche degli individui. Si trattava di una specie lungamente adattata all'ambiente colonizzato, con un volume cranico pari o superiore ai sapiens attuali, e di cultura tecnica almeno inizialmente sovrapponibile nelle due popolazioni. Le prime ipotesi teorizzate parlano di lenta ibridazione con \"Sapiens moderni\", eliminazione fisica (genocidio), competizione, o selezione sessuale. La difficolt\u00e0 ad analizzare lo scarso materiale genetico sopravvissuto completa il quadro. Certamente la lunga coesistenza di uomo di Neandertal e uomo moderno pongono sul tavolo della discussione molti problemi irrisolti e l'argomento \u00e8 in costante riscrittura.\nNel 2005 sul \"Journal of Economic Behaviour and Organization\" Jason Shogren, economista dell'Universit\u00e0 del Wyoming di Laramie, pubblica con i suoi collaboratori un articolo in cui avanza una teoria sulla scomparsa dell'uomo di Neandertal. Lo studioso avanza l'ipotesi che \"H. neanderthalensis\" si sia dovuto scontrare con la particolare cultura dell\"H. sapiens\": questa cultura si basava su tecniche avanzate di commercio, cosa che portava pi\u00f9 tempo libero rispetto a una cultura basata sulla caccia. Il tempo libero ottenuto avrebbe permesso lo sviluppo di specializzazioni non strettamente legate alla sussistenza, come costruire utensili sempre pi\u00f9 complessi o dedicarsi all'arte. La complessit\u00e0 e la versatilit\u00e0 di una tale cultura avrebbe avuto esito fatale per la pi\u00f9 \"tradizionale\" cultura dei Neandertal.\nStephen Kuhn e Mary Stiner dell'universit\u00e0 dell'Arizona, sulla rivista \"Current Anthropology\", propongono, documentandola, la tesi per cui la principale causa di estinzione fu la mancata suddivisione dei lavori tra i sessi. I pi\u00f9 organizzati sapiens, pi\u00f9 efficientemente, poterono competere affidando alle donne compiti stanziali, e meno gravosi, affidando ai maschi i ruoli di cacciatori e approvvigionatori di materiali. La prole, protetta e anch'essa stanziale, avrebbe avuto pi\u00f9 possibilit\u00e0 di sopravvivenza. Un'altra ipotesi sulla loro estinzione, fa riferimento invece ai drastici cambiamenti nella composizione della magnetosfera terrestre,\ndovuti all'azione di forti variazioni del campo magnetico terrestre, con conseguente variazione della radiazione solare che avrebbe comportato, a sua volta, mutazioni negative per la specie, fino a portarla all'estinzione.\nDue caratteristiche dei \"neanderthalensis\" vanno rimarcate. La prima \u00e8 che il loro fisico era strutturato per esprimere al meglio la forza, mentre quello di alcuni, ma non tutti, i sapiens loro contemporanei come i Cromagnonoidi, a gambe pi\u00f9 lunghe e a bacino pi\u00f9 stretto e compatto, privilegiava le capacit\u00e0 di resistenza nella corsa. Quindi quei sapiens sarebbero stati pi\u00f9 resistenti nel percorso di sensibili distanze con quel tipo di andatura, ma svantaggiati nella forza fisica e nella lotta. Una caratteristica che si pensava differenziasse sapiens e Neandertal, la diversa alimentazione, con sapiens marcatamente onnivori e Neandertal carnivori si \u00e8 variamente rivelata parziale e dipendente esclusivamente da singole situazioni. Entrambi ad esempio erano specie ben adattate agli ambienti costieri con un'alimentazione basata su frutta e verdura, prodotti della pesca, raccolta di molluschi e caccia.\nSoggetta a periodiche discussioni \u00e8 anche la capacit\u00e0 dei Neandertal di cacciare grosse prede (come la megafauna); mentre esistono prove che anche i pi\u00f9 antichi esponenti della nostra specie utilizzassero zagaglie, e altri ordigni da lancio, non si sa se i Neandertal utilizzassero armi da lancio. Avrebbero cio\u00e8 dovuto approcciarsi alle prede (e a eventuali nemici) a distanza ravvicinata. I Neandertal, almeno alcune popolazioni, erano comunque prettamente carnivori e superpredatori.\nLa teoria dell'\"ibridazione\".\nUno studio pubblicato su Science Advance nel 2020 afferma che circa 50.000 anni fa, mentre Homo sapiens si diffondeva fuori dell'Africa, avvennero accoppiamenti fertili con popolazioni neandertaliane e denisoviane sino al loro assorbimento e sostituzione con popolazioni tipicamente sapiens ma nel cui genoma rimase traccia dell'avvenuta mescolanza genetica.\nRicostruzioni dell'aspetto, secondo la scienza e gli stereotipi.\nMolto ma non tutto si pu\u00f2 dire del vero aspetto di questo ominide ricostruendolo dai suoi resti fossili. La scienza contemporanea ha messo a punto varie tecniche per la ricostruzione delle parti non fossilizzabili, i tessuti molli, a partire da elementi quali le inserzioni tendinee sulle ossa, le linee di forza sulle stesse, i livelli di consunzione dei denti e altro ancora. La biologia molecolare ha poi fornito ulteriori elementi per valutare l'espressione genica di caratteri non conservabili, appunto come il colore dei capelli. Il Neandertal possedeva la tecnologia necessaria a confezionare indumenti; a tale scopo utilizzava prevalentemente pelli, per la concia delle quali costruiva utensili quali i \"raschiatoi musteriani\". Le zone climatiche frequentate imponevano sicuramente l'uso di coperture, e possiamo rappresentare il Neandertal tipico prevalentemente vestito.\nOltre a ci\u00f2 si segnala la capacit\u00e0 simbolica e artistica, che ha portato all'uso, almeno episodico, di monili e pendagli. In passato, al contrario, \u00e8 spesso stato rappresentato come lo stereotipo dell'uomo cavernicolo, tale ricostruzione ripete n\u00e9 pi\u00f9 n\u00e9 meno la figura dell'uomo selvatico presente nella tradizione popolare europea e raffigurata sin dal Medioevo. Secondo alcune interpretazioni di studiosi di criptozoologia, non di antropologi o paleontologi, poteva per\u00f2 essere di aspetto scimmiesco, dotato di un fitto villo pilifero distribuito su tutta la superficie del corpo che lo proteggeva dal clima freddo europeo.\nStoria dei principali reperti fossili europei.\nI resti rinvenuti nel 1856 da Johann Fuhlrott nella valle di Neander consistevano nella parte superiore del cranio, alcune ossa, parte dell'osso pelvico, alcune costole, e ossa del braccio e della spalla.\nIn precedenza erano stati scoperti altri fossili, infatti gi\u00e0 nel 1829 nel Belgio venne trovato parte di un cranio di un bambino di due anni e mezzo. Questi, per\u00f2, venne riconosciuto come arcaico soltanto nel 1836. Nel 1848 a Gibilterra venne trovato un cranio adulto, poi battezzato \"Gibraltar 1\", ma la sua esistenza rimase sconosciuta alla scienza fino al 1864, quando venne riconosciuto come appartenente a un individuo Neandertal.\nAltri due scheletri di \"Homo neanderthalensis\", di almeno anni, vennero trovati in Belgio nel 1886 da Marcel de Puydt e Max Lohest. Altri rinvenimenti importanti vennero fatti in Croazia nel 1899 da Dragutin Gorjanovic-Kramberger e nel 1908 in Francia a La Chapelle-aux-Saints da Jean Bouyssonie che rinvenne lo scheletro di un uomo anziano, risalente a anni, il cui volume cranico era di ben 1620 centimetri cubi.\nNel 1939 venne rinvenuto nella grotta Guattari a San Felice Circeo, un cranio presumibilmente appartenente a \"H. neanderthalensis\".\nNel secondo dopo guerra emersero ancora altri resti importanti; tra il 1953 e il 1960 nella grotta di Shanidar in Iraq vennero scoperti 9 scheletri di uomini di Neandertal, risalenti a un periodo compreso tra i 70 e i anni fa, e nel 1979 nel villaggio di Saint-C\u00e9saire in Francia uno scheletro completo risalente a anni fa.\nNel 1868 a Cro-Magnon in Francia vennero trovati da alcuni operai i resti di un uomo risalenti a anni fa; era venuto alla luce uno dei pi\u00f9 antichi progenitori della nostra specie (\"Homo sapiens\"). Era un rappresentante della nostra specie umana che, proveniente dall'Africa o dall'Asia, migrando stava insediandosi in Europa, confinando verso la penisola iberica gli ultimi Neandertal.\nResti neandertaliani rinvenuti in territorio italiano.\nI resti portati alla luce in Italia non sono molto numerosi rispetto all'Europa continentale. Si distingue in ogni caso tra ritrovamenti fossili (rari) e ritrovamenti di tracce e manufatti, non sempre associati. Nel secondo caso, alcuni siti sono discussi; alcune culture, infatti, furono condivise con soggetti appartenenti al genere Homo. Per i siti composti da soli reperti litici si veda la voce Paleolitico.\nCalabria.\nSolamente reperti litici\nNella letteratura e nel cinema.\nNumerosi romanzi e racconti vedono tra i protagonisti uno o pi\u00f9 Neandertaliani:\nNel cinema:"}
{"id": "49857", "revid": "2075278", "url": "https://it.wikipedia.org/wiki?curid=49857", "title": "Blu-ray Disc", "text": "Il Blu-ray o Blu-ray Disc (sigla ufficiale BD) \u00e8 un supporto di memoria di tipo ottico.\nProgettato dalla Sony come successore del DVD, \u00e8 in grado di memorizzare contenuti in Full HD (1080p) e Ultra HD (2160p). Il disco di plastica ha un diametro di 120\u00a0mm e uno spessore 1,2\u00a0mm, le stesse dimensioni di CD e DVD.\nIl nome \"Blu-ray\" si riferisce al laser blu utilizzato per leggere il disco, che consente di memorizzare informazioni con una maggiore densit\u00e0, rispetto al laser rosso usato per i DVD.\nCaratteristiche.\nGrazie all'utilizzo per la lettura e la scrittura di un laser a luce blu (405\u00a0nm), di lunghezza d'onda pi\u00f9 corta rispetto al CD (780\u00a0nm) ed al DVD (650\u00a0nm), il Blu-ray riesce a contenere fino a 200 GB di dati, ovvero quasi 40 volte di pi\u00f9 rispetto a un DVD Single Layer-Single Side (4,7 GB). Un disco da 25 GB risulta insufficiente per contenere circa 2 ore di filmato ad alta definizione utilizzando il tradizionale codec MPEG-2: per questo motivo, oltre all'utilizzo dei dischi a doppio strato (oltre 50 GB), era previsto l'impiego di codec pi\u00f9 sofisticati come l'MPEG-4 AVC o il Windows Media Video 9 (standardizzato come VC-1) che permettono, in teoria, di raddoppiare il fattore di compressione rispetto all'MPEG-2, dimezzando in conseguenza la richiesta di spazio, senza incidere significativamente sulla qualit\u00e0 video.\nFu usato il termine \"Blu\" al posto della forma inglese corretta \"Blue\" poich\u00e9 quest'ultima, essendo di uso comune nella lingua inglese, non \u00e8 registrabile come marchio. Il primo apparecchio ad aver utilizzato commercialmente questa tecnologia fu la PlayStation 3, dopo che il 12 agosto 2004 i produttori impegnati nel progetto Blu-ray dichiararono di aver approvato la versione 1.0 delle specifiche per i dischi BD-ROM. La presentazione ufficiale del nuovo supporto disponibile per il cinema ad alta definizione avvenne il 23 maggio 2006 negli Stati Uniti. Il primo apparecchio \"consumer\" che arriv\u00f2 il 10 aprile 2003 nei negozi giapponesi fu il Sony BDZ-S77, un lettore e registratore venduto poi in America a 3.800 dollari. Non vi erano ancora gli standard per i video commerciali e nessun film era disponibile, ma solo materiale promozionale Sony. Il primo lettore Blu-ray da tavolo realmente consumer secondo lo standard fu il BD-P1000, commercializzato dalla Samsung nel luglio 2006.\nLa battaglia con il concorrente HD DVD.\nL'HD DVD, nato nel 2003, \u00e8 stato lo standard commerciale concorrente del Blu-ray. Pur utilizzando lo stesso laser blu da 405\u00a0nm, prevedeva una disposizione degli strati dati differente da questo ed identica a quella dei DVD cos\u00ec da consentire la stampa dei nuovi supporti pre-registrati con gli stessi macchinari gi\u00e0 in possesso ai produttori di home video. Tuttavia questa disposizione degli strati non risulta ottimizzata per un laser a cos\u00ec corta lunghezza d'onda, motivo per cui la capacit\u00e0 di memorizzazione dell'HD DVD per layer risultava inferiore di oltre il 30% rispetto a quella del Blu-ray.\nLa battaglia per la diffusione dello standard si \u00e8 combattuta principalmente sul fronte degli accordi commerciali con le case cinematografiche ed i produttori di hardware; il 19 febbraio 2008 Blu-ray ha definitivamente vinto la sua competizione con l'HD DVD, visto che Toshiba, titolare dei diritti sullo standard concorrente, ha dichiarato la chiusura del progetto e la dismissione delle attivit\u00e0 collegate.\nCapacit\u00e0 dischi e costi.\nIl Blu-ray offre tre differenti capacit\u00e0 di archiviazione: 23.3, 25 e 27 GB. Sono leggermente differenti in quanto utilizzano i medesimi supporti, ma variano la quantit\u00e0 di dati immagazzinati grazie all'utilizzo di tre differenti lunghezze dei pit. \u00c8 anche possibile diminuire ancora di pi\u00f9 la lunghezza dei pit e incrementare la capacit\u00e0 di archiviazione per strato, in inglese chiamato \"layer\".\nCon i dischi Blu-ray da 25 GB gi\u00e0 sul mercato e con quelli da 50 GB sulla linea di partenza, Sony era gi\u00e0 al lavoro sui supporti da 200 GB: una capacit\u00e0 che sarebbe stata raggiunta con l'adozione di otto strati. Tale capacit\u00e0 \u00e8 stata poi raggiunta e presentata il 26 maggio 2005 da parte della Blu-ray Disc Association che ha inoltre dichiarato che ormai i costi di produzione dei dischi BD-ROM con capacit\u00e0 da 25 e 50 GB sono molto simili a quelli degli odierni DVD a doppio strato.\nProtezione dei dati.\nSul fronte della sicurezza dei dati contro la contraffazione, Blu-ray utilizza l'Advanced Encryption Standard (AES) con chiavi a 128 bit che cambiano ogni 6\u00a0kB di dati. In una conferenza del 2004, Sony ha mostrato come una singola chiave veniva utilizzata per decriptare un DVD, mentre la chiave del Blu-ray Disc cambiava centinaia di volte durante la riproduzione. Il protocollo di gestione dei contenuti digitali funzioner\u00e0 in cooperazione con il protocollo HDCP per impedire la riproduzione a dispositivi non abilitati.\nIl Blu-ray utilizza tre meccanismi di protezione dei dati:\nQuote di mercato.\nDopo un'iniziale superiorit\u00e0 di vendite dei lettori HD DVD, le vendite di titoli Blu-ray hanno avuto un'accelerazione. Gli analisti hanno imputato alla diffusione della PlayStation 3 l'aumento delle vendite dei supporti Blu-ray. La console viene venduta in milioni di esemplari e questo fornisce un notevole vantaggio al formato Blu-ray. I lettori HD DVD, invece, hanno ritmi di vendita molto pi\u00f9 ridotti; difatti, i maggiori produttori mondiali ne misurano le vendite dei lettori HD DVD in centinaia di migliaia e alcuni rivedendo le stime di vendita al ribasso. La catena di negozi di vendita e noleggio di supporti audio/video Blockbuster, dopo alcuni mesi di vendita contemporanea sia del supporto Blu-ray che quello HD DVD, ha deciso di dismettere i supporti HD DVD, dato che il 70% dei clienti chiedeva Blu-ray. Gestire entrambi i supporti aveva dei costi di magazzino pi\u00f9 elevati. Secondo stime di Sony, in Europa, a luglio, le vendite Blu-ray sono state da due a cinque volte superiori a quelle HD DVD. A fine luglio Sony ha annunciato un accordo con la catena di negozi Target che nei 1500 punti vendita forniranno solamente soluzioni Blu-ray fino alle feste natalizie. Secondo le analisi di mercato nella prima met\u00e0 del 2007 il formato Blu-ray ha venduto 1,6 milioni di dischi mentre il supporto HD DVD ha venduto 795\u00a0000 dischi. Secondo un'analisi pubblicata nell'ottobre del 2007 in Europa sarebbero stati venduti un milione di dischi Blu-ray pari al 73% del mercato dei supporti ad alta definizione."}
{"id": "49858", "revid": "950226", "url": "https://it.wikipedia.org/wiki?curid=49858", "title": "Ciampate del Diavolo", "text": "Viene chiamata Ciampate del Diavolo una zona del comune di Tora e Piccilli (CE), precisamente localit\u00e0 Foresta, nelle vicinanze del Vulcano di Roccamonfina, un vulcano spento in provincia di Caserta in cui sono presenti delle impronte umane fossili. Le Ciampate del Diavolo si trovano all'interno del Parco regionale di Roccamonfina-Foce Garigliano.\nDescrizione.\nLa tradizione popolare del luogo ha dato questo nome (che in dialetto significa \"impronte del Diavolo\") a tali orme perch\u00e9 solamente un demone pu\u00f2 camminare sulla lava ancora calda.\nNessuno si \u00e8 mai posto il problema della vera origine di quelle impronte, finch\u00e9 nel marzo 2003 un docente di stratigrafia dell'Universit\u00e0 di Padova, Paolo Mietto, si \u00e8 recato di persona sul posto per controllare: l'analisi ha rivelato che le impronte appartengono all\"'Homo heidelbergensis\", ominide che viveva nella zona circa 350.000 anni fa.\nIn base a tale datazione, erano considerate le impronte pi\u00f9 antiche mai ritrovate di un ominide al di fuori dell'Africa, fino alla scoperta delle impronte di Happisburgh in Inghilterra nel 2013.\nSecondo la ricostruzione di Mietto, le impronte appartengono ad un gruppo di tre individui che, 350.000 anni fa, \u00e8 sceso lungo il fianco della montagna, formato da fanghiglia calda. Nei punti in cui si scivolava, gli uomini si sono aiutati con gli arti superiori, lasciando infatti anche alcune impronte delle mani. Probabilmente un vento secco ha asciugato velocemente il terreno, cos\u00ec da conservare nel tempo le impronte.\nLe 56 impronte, che misurano in media circa 10 cm per 20 (il che all'incirca corrisponde all'odierna misura 36), lasciano presumere un'altezza di circa 160 cm (statisticamente l'altezza pi\u00f9 probabile associata a quella taglia del piede).\nLe piste.\nLe orme si dispongono in totale su tre piste:"}
{"id": "49871", "revid": "92920", "url": "https://it.wikipedia.org/wiki?curid=49871", "title": "Benedetta", "text": "Origine e diffusione.\nSi tratta della forma femminile di Benedetto; dal significato palese (\"benedetta\", appunto), deriva dal latino \"benedicta\", participio passato del verbo \"benedicere\" (\"dire\", \"augurare bene\"). \nIn Italia gode di buona diffusione ovunque, specialmente in Sicilia. In inglese \u00e8 in uso dal XIII secolo, originariamente pi\u00f9 nella forma vernacolare \"Bennet\" che in quella regolare \"Benedicta\"; il suo uso \u00e8 declinato gi\u00e0 prima della Riforma protestante, e gli usi successivi sono quasi esclusivamente in ambienti cattolici\nOnomastico.\nL'onomastico si pu\u00f2 festeggiare in memoria di diverse sante e beate, alle date seguenti:"}
{"id": "49874", "revid": "1543377", "url": "https://it.wikipedia.org/wiki?curid=49874", "title": "Homo heidelbergensis", "text": "Homo heidelbergensis \u00e8 un ominide estinto vissuto fra 600\u00a0000 e 100\u00a0000 anni fa.\nIl nome \u00e8 stato attribuito a ritrovamenti fossili precedentemente definiti come \"Homo sapiens arcaico\", con particolare riferimento a quelli trovati in Germania presso Heidelberg, nel Baden-W\u00fcrttemberg, sulle rive del fiume Neckar.\nResti di \"H. heidelbergensis\" sono stati trovati in Africa, Europa ed Asia occidentale. L'attribuzione alla stessa specie di reperti trovati in India e in Cina \u00e8 controversa.\nEvoluzione e morfologia.\nSia Homo antecessor che \"H. heidelbergensis\" discendono probabilmente da Homo ergaster, morfologicamente molto simile e proveniente dall'Africa. Tuttavia \"H. heidelbergensis\" aveva una calotta cranica pi\u00f9 allargata, con una capacit\u00e0 cranica di circa 1100\u20131200\u00a0cm\u00b3, non lontana dal valore di circa 1350\u00a0cm\u00b3 tipico per l'uomo moderno; questa differenza, assieme al comportamento e all'utilizzo di strumenti pi\u00f9 avanzati, lo ha fatto assegnare ad una specie diversa.\nQuesta specie, rispetto alle altre pi\u00f9 strettamente congeneri, era di dimensioni particolarmente sviluppate: dai reperti infatti si pensa a una altezza media di circa 170\u00a0cm e ad una corporatura pi\u00f9 massiccia per la sua epoca, pari al 90% di quella dell'uomo moderno. Alcuni studiosi ritengono per\u00f2 che fosse solo di poco pi\u00f9 alto dell'uomo di Neanderthal (in media 163-164\u00a0cm).\nLinguaggio.\nLa morfologia dell'orecchio esterno depone per una sensibilit\u00e0 uditiva simile a quella degli esseri umani moderni e maggiormente complessa di quella dei suoi parenti pi\u00f9 stretti: \"Homo heidelbergensis\" poteva infatti distinguere le frequenze associate alla parlata umana.\nLe analisi delle striature dei denti suggeriscono che gli individui utilizzassero prevalentemente la mano destra. Questa selettivit\u00e0 nell'uso della mano \u00e8 correlata alla lateralizzazione delle funzioni cerebrali, tipicamente associata con lo sviluppo del linguaggio negli individui moderni. Da alcuni autori \u00e8 stato ipotizzato che questi individui fossero in grado di esprimersi con una forma primitiva di linguaggio, o che fossero in grado di produrre suoni complessi, facilitando in questo modo la trasmissione di esperienze e la formazione di culture che, sebbene ancora primitive, erano molto pi\u00f9 sofisticate di quelle incontrate fino a quel momento.\nAltri studiosi ritengono che questi tratti non provino in modo indiscutibile l'esistenza di un linguaggio umano ben strutturato.\nRitrovamenti fossili.\nI principali siti dove sono stati trovati resti di \"Homo heidelbergensis\" sono:\nReperti controversi provengono dai siti:\nIl consolidamento di questa denominazione per indicare determinati ominidi \u00e8 susseguente agli studi di Eudald Carbonell dell'Universit\u00e0 di Tarragona che, insieme ad i suoi collaboratori, nel 1992 nella grotta di Gran Dolina, situata nelle colline di Atapuerca (Spagna settentrionale). Infatti nel 1994 una sua spedizione ha portato alla luce un gran numero di utensili di pietra molto semplici, troppo primitivi per essere attribuiti a \"Homo sapiens\". Diversi paleontologi peraltro attribuiscono i fossili di Atapuerca alla specie \"Homo antecessor\", considerata diretta antenata di \"H. heidelbergensis\", che \u00e8 vissuta nelle stesse aree circa 200\u00a0000 anni dopo.\n \u00e8 che i resti del sito archeologico di Atapuerca rappresentino il primo tentativo da parte di \"Homo heidelbergensis\" di uscire dall'Africa, dove si hanno prove della sua presenza gi\u00e0 600\u00a0000 anni fa, e che quindi colonizzando l'Europa avrebbe fatto da progenitore a \"Homo neanderthalensis\", mentre in Africa si evolveva \"Homo sapiens\" e in Asia Homo ergaster, di cui potrebbe essere il discendente. Questa tesi farebbe s\u00ec che l\"H. heidelbergensis\" sia l'ultimo antenato comune fra noi e \"Homo neanderthalensis\".\n condotti nel 2001 sul cranio completo di Atapuerca, insieme ai resti di altri trenta individui, attestano la possibilit\u00e0 che questi ominidi potessero parlare, sebbene a livelli molto elementari. Infatti l'apparato vocale trovato nei resti fossili, per quanto risulti essere meno sviluppato rispetto a \"Homo sapiens\", \u00e8 sicuramente pi\u00f9 complesso rispetto a quello degli scimpanz\u00e9.\nAlcuni scienziati considerano appartenenti a \"Homo heidelbergensis\" anche i due crani ritrovati fra il 1989 ed il 1990 a Yunxian, nella provincia cinese di Hubei, sebbene molti altri, compresi gli scopritori, tendano a considerarli resti di \"Homo erectus\"."}
{"id": "49876", "revid": "7", "url": "https://it.wikipedia.org/wiki?curid=49876", "title": "Rivoluzione Permanente", "text": ""}
{"id": "49877", "revid": "124611628", "url": "https://it.wikipedia.org/wiki?curid=49877", "title": "Portable Document Format", "text": "Il Portable Document Format (comunemente indicato con la sigla PDF) \u00e8 un formato di file basato su un linguaggio di descrizione di pagina sviluppato da Adobe negli anni 1990 per rappresentare documenti di testo e immagini in modo indipendente dall'hardware e dal software utilizzati per generarli o per visualizzarli.\nStoria.\nCreato da Adobe nel 1993, ha avuto una serie di evoluzioni; nel 2005 venne creato il sottoformato PDF/A e nel gennaio 2007 Adobe ha intrapreso la strada della standardizzazione per far diventare il PDF un formato standard ISO; a luglio 2008 \u00e8 stata approvata la norma ISO 32000.\nDescrizione generale.\nUn file PDF pu\u00f2 descrivere documenti che contengono testo e/o immagini in qualsiasi risoluzione. \u00c8 un formato aperto, nel senso che chiunque pu\u00f2 creare applicazioni che leggono e scrivono file PDF senza pagare i diritti (\"Royalty\") ad Adobe. Adobe ha un numero elevato di brevetti relativamente al formato PDF, ma le licenze associate non includono il pagamento di diritti per la creazione di programmi associati. Ogni documento PDF contiene una completa descrizione del document bidimensionale (e, con la comparsa di Acrobat 3D, documenti 3D incorporati) composta da propriet\u00e0 (Titolo, Autore, ecc.), testo, stili di carattere (\"font\"), immagini e oggetti di grafica vettoriale 2D che compongono il documento.\nIl documento PDF non dovrebbe includere informazioni specifiche per software, hardware e sistema operativo usato. Ci\u00f2 permetterebbe al documento di venire visualizzato e renderizzato nella stessa esatta maniera indipendentemente dalla piattaforma e/o dispositivo utilizzato per leggerlo. Anche questo fatto ha contribuito a farlo diventare un formato standard \"de facto\" molto diffuso per la condivisione immediata dei documenti. In realt\u00e0 il PDF nella sua forma standard \u00e8 un formato che non pu\u00f2 essere considerato compatibile con un processo di conservazione digitale (l'archiviazione digitale dei documenti al fine di eliminare o ridurre l'uso della carta), in quanto non \u00e8 in grado di garantire la riproducibilit\u00e0 a lungo termine e neanche la conservazione dell'aspetto visivo. Questo aspetto dipende da vari fattori come, ad esempio, il fatto che i file PDF standard non sono necessariamente auto-contenuti, ma possono presentare dipendenze dai font utilizzati o da oggetti esterni al file stesso. Pertanto, se si cerca di visualizzare questi file su sistemi informatici diversi da quelli sui quali sono stati creati, non \u00e8 garantita la loro riproduzione in maniera coerente, da cui consegue che il loro utilizzo a lungo termine non \u00e8 pensabile se non associato ad uno standard preciso.\nLa stampa di documenti in formato .pdf pu\u00f2 dare dei problemi se si usano dei caratteri locali (ad esempio le vocali italiane accentate) e se chi stampa ha il proprio PC impostato su una lingua diversa.\nFormato file.\nUn file PDF contiene caratteri ASCII a 7 bit , ad eccezione di alcuni elementi che possono avere contenuto binario. Il file inizia con un'intestazione contenente un numero magico (come una stringa leggibile) e la versione del formato, ad esempio codice_1. Il formato \u00e8 un sottoinsieme di un formato COS (\"Carousel\" Object Structure). Un file albero COS consiste principalmente di \"oggetti\" , di cui esistono otto tipi: \nInoltre, potrebbero essere presenti commenti, introdotti con il segno di percentuale ( codice_8). I commenti possono contenere caratteri a 8 bit.\nGli oggetti possono essere \"diretti\" (incorporati in un altro oggetto) o \"indiretti\" . Gli oggetti indiretti sono numerati con un \"numero di oggetto\" e un \"numero di generazione\" e definiti tra le parole chiave codice_9e codice_10se risiedono nella radice del documento. A partire dalla versione PDF 1.5, gli oggetti indiretti (ad eccezione di altri flussi) possono anche essere posizionati in flussi speciali noti come \"flussi di oggetti\" (contrassegnati codice_11). Questa tecnica consente agli oggetti non flusso di applicare filtri di flusso standard, riduce le dimensioni dei file che hanno un numero elevato di piccoli oggetti indiretti ed \u00e8 particolarmente utile per \"PDF con tag\". I flussi di oggetti non supportano la specifica di un oggetto \"numero di generazione\" (diverso da 0).\nUna tabella indice, chiamata anche tabella dei riferimenti incrociati, si trova in genere vicino alla fine del file e fornisce l'offset di byte di ogni oggetto indiretto dall'inizio del file. Questo design consente un accesso casuale efficiente agli oggetti nel file e consente anche di apportare piccole modifiche senza riscrivere l'intero file ( \"aggiornamento incrementale\" ). Prima della versione PDF 1.5, la tabella sarebbe sempre stata in uno speciale formato ASCII, sarebbe stata contrassegnata con la codice_12parola chiave e avrebbe seguito il corpo principale composto da oggetti indiretti. La versione 1.5 ha introdotto \"flussi di riferimento incrociato\" opzionali, che hanno la forma di un oggetto stream standard, eventualmente con filtri applicati. Tale flusso pu\u00f2 essere utilizzato al posto della tabella dei riferimenti incrociati ASCII e contiene gli offset e altre informazioni in formato binario. Il formato \u00e8 flessibile in quanto consente la specifica della larghezza intera (utilizzando codice_13array), in modo che, ad esempio, un documento di dimensioni non superiori a 64 KiB possa dedicare solo 2 byte per gli offset degli oggetti.\nAlla fine di un file PDF c'\u00e8 un pi\u00e8 di pagina contenente:\nSe non viene utilizzato un flusso di riferimenti incrociati, il pi\u00e8 di pagina \u00e8 preceduto dalla parola chiave codice_17seguita da un dizionario contenente informazioni che altrimenti sarebbero contenute nel flusso di riferimenti incrociati del dizionario dell'oggetto :\nCi sono due layout per i file PDF: non lineare (non \"ottimizzato\") e lineare (\"ottimizzato\"). I file PDF non lineari possono essere pi\u00f9 piccoli delle loro controparti lineari, sebbene l'accesso sia pi\u00f9 lento perch\u00e9 parti dei dati necessari per assemblare le pagine del documento sono sparse in tutto il file PDF. I file PDF lineari (chiamati anche file PDF \"ottimizzati\" o \"ottimizzati per il Web\") sono costruiti in modo da consentirne la lettura in un plug-in del browser Web senza attendere il download dell'intero file, poich\u00e9 vengono generati in modo lineare (come nell'ordine delle pagine). I file PDF possono essere ottimizzati utilizzando il software Adobe Acrobat o QPDF .\nGli standard.\nIl formato \u00e8 stato effettivamente standardizzato in una serie di sottoformati, che sono:\nQuindi, se si vuole archiviare o inviare un file PDF in modo stabile e con la massima possibilit\u00e0 di diffusione, si deve utilizzare il formato PDF/A, che \u00e8 articolato in ulteriori sottoformati; questo formato \u00e8 stato codificato il 28 settembre 2005 come standard ISO 19005-1:2005 \"Document management - Electronic document file format for long-term preservation - Part 1: Use of PDF (PDF/A1)\"\nLa norma ISO 19005-1 specifica comunque due possibili diversi livelli di conformit\u00e0 allo standard:\nEntrambi sono implementati nella pi\u00f9 blanda versione 1.4, che \u00e8 certo pi\u00f9 flessibile dal punto di vista dell'inseribilit\u00e0 dei contenuti, ma comunque instaura un certo livello di dipendenza dal sistema informatico sul quale viene creato il documento.\nLa norma ISO 19005-2 specifica invece tre possibili diversi livelli di conformit\u00e0 allo standard:\nLa norma ISO 19005-3 specifica altri tre possibili diversi livelli di conformit\u00e0 allo standard:\nIl formato \u00e8 oggetto di ulteriori evoluzioni in fase di sviluppo come la PDF/E ed il PDF/VT (dove \u201cV\u201d sta per \u201cVariable\u201d e \u201cT\u201d per \u201cTransactional\u201d) nel quale dovrebbero essere inclusi anche formati come U3D (Universal 3D), un formato scalabile finalizzato alla condivisione e visualizzazione di progetti 3D interattivi, provenienti dai settori del CAE (Computer-Aided Engineering) e del CAM (Computer-Aided Manufacturing). Si pu\u00f2 per esempio creare un modello 3D tramite software come Blender e incorporarlo in un PDF.\nNella programmazione.\nLe specifiche del formato PDF sono state rese pubbliche, per questo motivo \u00e8 possibile creare file.pdf in diversi linguaggi di programmazione.\nTecnologie.\nPostScript.\nIl PDF eredita molte delle funzionalit\u00e0 del PostScript, un linguaggio di descrizione della pagina anch'esso sviluppato da Adobe.\nPostscript permette di descrivere una pagina come il risultato di un'esecuzione di un programma, che contiene istruzioni su come e dove disegnare linee, punti, lettere dell'alfabeto e altri elementi grafici.\nIn questo modo, ogni apparecchio capace di eseguire il programma (ossia, che abbia un interprete Postscript), sar\u00e0 in grado di riprodurre tale immagine al meglio delle sue capacit\u00e0. Questo processo, tuttavia, richiede grandi risorse da parte del terminale.\nPDF, invece, \u00e8 un formato, non un linguaggio di programmazione, e per questo motivo non ha bisogno di essere interpretato (per i dettagli vedi Linguaggio compilato e Linguaggio interpretato). Per esempio, il controllo di flusso esercitato dai comandi come codice_20 e codice_21 \u00e8 stato rimosso, mentre comandi grafici come codice_22 rimangono.\nQuesto significa che il processo di creare o trasformare un PDF nella sua immagine grafica \u00e8 semplicemente dato dalla lettura delle descrizioni, invece che dall'esecuzione di un programma con l'interprete PostScript.\nTutte le funzionalit\u00e0 del PostScript come i caratteri, layout e misure rimangono invariate.\nSpesso il codice PDF \u00e8 generato da un file sorgente PostScript. I comandi grafici che vengono generati dal codice PostScript vengono raccolti cos\u00ec come tutti i file, risorse grafiche e riferimenti di caratteri nel documento e, finalmente, tutto viene compresso in un singolo file.\nCome linguaggio di documenti, il PDF ha molti vantaggi rispetto al PostScript:\nPDF garantisce che vengano visualizzati font sostitutivi affini a quello mancante. Mentre questo \u00e8 possibile con PostScript, questi file non possono essere normalmente distribuiti per accordi di licenza dei font.\nProtezione, crittografia e descrizione.\nAll'interno del file PDF vengono tenute informazioni sulla sicurezza (documento stampabile o non stampabile, protetto da password, con selezione di testo bloccata o non bloccata, ecc.) e l'indicizzazione.\nLa protezione di un documento PDF presenta una chiave di crittografia attualmente fino a 128 bit (tempo fa era di 40 bit), e per il futuro non \u00e8 escluso che possa aumentare in relazione all'aumento di potenza dei calcolatori in grado di elaborare chiavi di accesso random a pi\u00f9 di 128 bit.\nLa protezione crittografica dei PDF \u00e8 molto debole, ed esistono numerosi programmi che riescono a rompere la chiave in tempi strettissimi. La protezione password PDF \u00e8 sconsigliata per salvaguardare l'informazione al suo interno.\n\u00c8 possibile incrementare le possibilit\u00e0 di indicizzazione e posizionamento di un file PDF attraverso alcuni interventi di ottimizzazione compilando correttamente i campi della descrizione.\nSoftware per PDF.\nNel sistema operativo macOS sono integrate sia la lettura che la scrittura (da qualsiasi tipo di documento) di file PDF; analoga situazione sulle distribuzioni GNU/Linux di maggiore diffusione; su altri sistemi operativi sono necessari programmi appositi.\nPer visualizzare i file PDF esistono molti software disponibili anche liberi, come Evince, Sumatra PDF e Ghostscript, oppure proprietari, come Adobe Acrobat, Foxit Reader e Nuance PDF Reader. Tra i programmi \"freeware\" per esportare il contenuto di un documento PDF in vari formati vi \u00e8 la \"suite\" GhostScript. Per convertire i PDF in formato HTML5, leggibile con un browser di ultima generazione c'\u00e8 PDF.js.\nMolte applicazioni e sistemi operativi consentono di salvare direttamente in PDF, o hanno una pseudo-stampante che salva in PDF. In mancanza di questa funzione, per realizzare un documento PDF occorrono programmi come Adobe Acrobat, oppure \"suite\" come Microsoft Office, OpenOffice.org o LibreOffice, oppure stampanti virtuali, disponibili anche liberi come PDF Creator.\nSono presenti online servizi gratuiti di modifica, gestione e salvataggio dei PDF in formati come jpg, png, HTML e molti altri.\nMetadati.\nI file PDF possono contenere due tipi di metadati. Il primo \u00e8 il Dizionario delle informazioni sul documento, un insieme di campi chiave/valore come autore, titolo, oggetto, data di creazione e aggiornamento. Questo \u00e8 memorizzato nel trailer informativo opzionale del file. Viene definito un piccolo insieme di campi e pu\u00f2 essere esteso con valori di testo aggiuntivi, se necessario. Questo metodo \u00e8 deprecato in PDF 2.0.\nIn PDF 1.4, \u00e8 stato aggiunto il supporto per Metadata Streams, utilizzando Extensible Metadata Platform (XMP) per aggiungere metadati estensibili basati su standard XML utilizzati in altri formati di file. Ci\u00f2 consente di allegare metadati a qualsiasi flusso nel documento, come le informazioni sulle illustrazioni incorporate, cos\u00ec come l'intero documento (allegando al catalogo del documento), utilizzando uno schema estensibile.\nI documenti PDF possono contenere impostazioni di visualizzazione, incluso il layout di visualizzazione della pagina e il livello di zoom. Adobe Reader utilizza queste impostazioni per sostituire le impostazioni predefinite dell'utente all'apertura del documento. Adobe Reader gratuito non pu\u00f2 rimuovere queste impostazioni.\nAnnotazione.\nAdobe Acrobat \u00e8 un esempio di software proprietario che consente all'utente di annotare, evidenziare e aggiungere note a file PDF gi\u00e0 creati. Un'applicazione UNIX disponibile come software gratuito (sotto la GNU General Public License) \u00e8 PDFedit. Il freeware Foxit Reader, disponibile per Microsoft Windows, macOS e Linux , consente di annotare i documenti. Il visualizzatore PDF-XChange di Tracker Software consente annotazioni senza restrizioni nella sua alternativa freeware. PDF-XChange Viewer di Tracker Software, visualizzatore PDF integrato, abilita anche le annotazioni cos\u00ec come il software open source Skim , con quest'ultimo che supporta l'interazione con LaTeX , SyncTeX e PDFSync e l'integrazione con il software di gestione dei riferimenti BibDesk. Il freeware Qiqqa pu\u00f2 creare un rapporto di annotazione che riassume tutte le annotazioni che l'utente ha fatto nella sua libreria di PDF. Lo strumento di verifica del testo esporta le differenze nei documenti come annotazioni e markup.\nEsistono anche sistemi di annotazione web che supportano l'annotazione in pdf e altri formati di documenti. Nei casi in cui ci si aspetta che i PDF abbiano tutte le funzionalit\u00e0 dei documenti cartacei, \u00e8 necessaria l'annotazione dell'inchiostro.\nModuli.\n\"Moduli interattivi\" \u00e8 un meccanismo per aggiungere moduli al formato di file PDF. Attualmente esso supporta due diversi metodi per l'integrazione di dati e moduli PDF. Entrambi i formati oggi coesistono nella specifica PDF: \nGli AcroForm sono stati introdotti nel formato PDF 1.2. Gli AcroForm consentono l'utilizzo di oggetti (ad esempio caselle di testo, pulsanti di opzione, \"ecc.\" ) E del codice ( ad esempio JavaScript ). Oltre ai tipi di azione PDF standard, i moduli interattivi (AcroForms) supportano l'invio, il ripristino e l'importazione dei dati. L'azione \"invia\" trasmette i nomi e i valori dei campi del modulo interattivo selezionati a un URL (Uniform Resource Locator) specificato. I nomi e i valori dei campi del modulo interattivo possono essere inviati in uno dei seguenti formati (a seconda delle impostazioni dei flag ExportFormat, SubmitPDF e XFDF): \nAcroForms pu\u00f2 mantenere i valori dei campi del modulo in file indipendenti esterni contenenti coppie chiave: valore. I file esterni possono utilizzare file Forms Data Format (FDF) e XML Forms Data Format (XFDF). Le firme dei diritti di utilizzo (UR) definiscono i diritti per importare i file di dati del modulo nei formati FDF, XFDF e di testo (CSV / TSV) e esportare i file di dati del modulo nei formati FDF e XFDF. \nIn PDF 1.5, Adobe Systems ha introdotto un formato proprietario per i moduli; Adobe XML Forms Architecture (XFA). I moduli Adobe XFA non sono compatibili con la funzione AcroForms di ISO 32000 e la maggior parte dei processori PDF non gestisce il contenuto XFA. La specifica XFA \u00e8 referenziata da ISO 32000-1 / PDF 1.7 come specifica proprietaria esterna ed \u00e8 stata completamente deprecata da PDF con ISO 32000-2 (PDF 2.0).\nLivelli.\n\u00c8 possibile visualizzare, navigare e stampare contenuto su pi\u00f9 livelli nei PDF creati da software come InDesign, Illustrator, Photoshop, Gimp, Inkscape, AutoCAD.\nEffetto sfoglia-pagina.\nL'effetto sfoglia-pagina (o \"flipbook\") dei PDF (online e su Acrobat) consiste in un opuscolo digitale che permette all'utente di sfogliare il documento in modo simile a uno sfogliabile cartaceo. Viene creato in modo automatico tramite appositi software online e non, per la maggior parte a pagamento. Questo effetto si pu\u00f2 ottenere anche con HTML5 Canvas e convertire un PDF sfogliabile in Canvas.\nLicenza.\nChiunque pu\u00f2 creare applicazioni in grado di leggere e scrivere file PDF senza dover pagare royalty ad Adobe Systems; Adobe detiene i brevetti per PDF, ma li concede in licenza per l'uso gratuito nello sviluppo di software conforme alle sue specifiche PDF. \nRiconoscimento ottico.\nCon le funzionalit\u00e0 di OCR integrate in programmi quali Microsoft OneNote, PDF-XChange Viewer, Google Keep, \u00e8 possibile estrarre il contenuto non grafico (testo e tabelle) dalle immagini salvate in formato .pdf. L'autore dei singoli file pu\u00f2 tuttavia escludere questa funzionalit\u00e0.\nTale funzione pu\u00f2 essere utile in modo particolare per l'archiviazione di documenti cartacei in formato digitale, che prima vengono sottoposti a scansione, generando un file immagine, che \u00e8 successivamente analizzato e convertito dall'OCR in un file .txt o .xml, a sua volta elaborabile con un programma di videoscrittura o un foglio di calcolo.\nPDF responsive.\nAdobe ha introdotto una nuova modalit\u00e0 di lettura per i PDF su mobile in modo che essi si adattino ai dispositivi mobili come fanno le \"media queries\" dei CSS3 e l'utente non debba in continuazione zoomare avanti e indietro per leggerli o fare scrolling orizzontali.\nAlternative.\nL'Open XML Paper Specification \u00e8 un formato concorrente utilizzato sia come linguaggio di descrizione della pagina che come formato nativo dello spooler di stampa per Microsoft Windows a partire da Windows Vista.\nSEO.\nL'ottimizzazione dei documenti in formato PDF prevede alcuni interventi al momento della creazione del file.\nGli elementi pi\u00f9 importanti da compilare correttamente ai fini del posizionamento sulle SERP di un documento PDF sono:\nPer quanto riguarda l'inserimento di un link cliccabile all'interno delle pagine, si noti che un file pdf viene letto da Google come una sorta di pagina web a s\u00e9 stante e risulta, pertanto, un backlink al proprio sito. L'importante \u00e8 tematizzare il link, cio\u00e8 inserire l'esatta pagina di riferimento. Per esempio, se abbiamo un PDF che parla di animali domestici su un portale di animali, sar\u00e0 meglio inserire il link alla pagina che parla esattamente di quelli domestici."}
{"id": "49878", "revid": "120547029", "url": "https://it.wikipedia.org/wiki?curid=49878", "title": "Berkeley Software Distribution", "text": "In informatica la Berkeley Software Distribution (in sigla BSD) \u00e8 la variante originaria del sistema operativo Unix, sviluppata presso l'Universit\u00e0 di Berkeley in California, alla base di una delle due famiglie principali di sistemi operativi liberi attualmente pi\u00f9 diffusi, tra cui gli esponenti pi\u00f9 noti sono FreeBSD, PC-BSD, OpenBSD, NetBSD, GhostBSD, MidnightBSD, DesktopBSD, FreeNAS, FreeSBIE, DarwinOS (il cuore Unix di macOS) e DragonFly BSD (con le sue distribuzioni FireflyBSD).\nStoria.\nLa prima versione del sistema operativo BSD (1BSD) venne pubblicata dall'Universit\u00e0 di Berkeley nel 1977. Si trattava di una serie di patch di uno studente del campus, Bill Joy, alla sesta edizione dello Unix dell'AT&amp;T, che girava su PDP-11.\nIl sistema fu distribuito, come si usava a quei tempi, su di un nastro sotto forma di codice sorgente ed includeva, tra le altre cose, anche un editor scritto dallo stesso Joy (ex) ed un compilatore Pascal.\nL'anno successivo, il 1978, vide l'uscita della seconda versione del sistema BSD (2BSD), sempre sotto la supervisione di Joy, che correggeva alcuni bug della prima edizione ed introduceva la C shell e una versione visuale di ex, vi. Questa versione fu la prima ad essere portata sul VAX, sebbene non riuscisse a sfruttare ampiamente le capacit\u00e0 di memoria virtuale della macchina. Per ottenere migliori risultati sul VAX gli studenti dell'Universit\u00e0 riscrissero gran parte del kernel di Unix/32V ed introdussero un'implementazione della memoria virtuale. Il nuovo sistema, il 3BSD, corredato dalle utility di 2BSD e dal port per il VAX venne pubblicato nel 1979. \nIl successo di 3BSD indusse la DARPA a fondare il CSRG, che avrebbe avuto il compito di supervisionare lo sviluppo di una piattaforma Unix standard destinata alla ricerca. Il CSRG pubblic\u00f2, nel 1980, 4BSD che includeva interessanti miglioramenti a 3BSD. Segu\u00ec la versione 4.1BSD (1981), che grazie ai miglioramenti apportati da Joy al kernel, riusc\u00ec ad eguagliare nei benchmark le prestazioni del sistema operativo nativo del VAX, OpenVMS.\nCi vollero altri due anni affinch\u00e9 venisse pubblicata la versione successiva definitiva, 4.2BSD; nel frattempo vennero sviluppate tre release intermedie: la 4.1a, che conteneva una primitiva implementazione del protocollo TCP/IP, la 4.1b, che introduceva il nuovo file system del sistema operativo, FFS, implementato da Marshall Kirk McKusick, e la 4.1c che comprendeva vari bugfix. 4.2BSD venne pubblicata nell'agosto del 1983, quando Bill Joy aveva ormai lasciato la leadership del progetto a McKusick e Mike Karels per fondare la Sun Microsystems. Fu per questa versione che apparve la mascotte di BSD, un demone disegnato dallo stesso McKusick, sulla copertina dei manuali distribuiti da USENIX.\nNel 1986 usc\u00ec 4.3BSD, che includeva miglioramenti in termini di performance rispetto all'edizione precedente e, cosa ben pi\u00f9 importante, introdusse la prima implementazione del protocollo TCP/IP scelta come standard dalla DARPA per la superiorit\u00e0 dimostrata nel confronto dei concorrenti. Siccome fino a quel punto tutte le versioni erano basate sempre sull'implementazione di Unix dell'AT&amp;T, si decise, nel 1989, di pubblicare sotto i termini della licenza BSD, soltanto la parte relativa al networking, che prendeva nome Net/1 (Networking release 1). Sotto la guida di Keith Bostik si fece in modo di riscrivere totalmente tutte le utility del sistema operativo per pubblicarle sotto licenza BSD. In diciotto mesi il lavoro fu realizzato ed un nuovo sistema completo, totalmente soggetto alla licenza BSD, nacque sotto il nome Net/2 (Networking release 2) nel 1991.\nDa Net/2 presero il via altri due progetti: 386BSD di William Jolitz - dalla vita breve ma dal quale nacquero NetBSD prima e FreeBSD poi - e una versione commerciale del sistema operativo, BSDi. In questi anni si concretizz\u00f2 per i progetti BSD una disputa legale con AT&amp;T, che rivendicava la paternit\u00e0 del marchio Unix e il copyright su alcune porzioni del codice sorgente del sistema operativo. Ci\u00f2 rallent\u00f2 notevolmente lo sviluppo dei sistemi e favor\u00ec lo sviluppo di Linux, che non accusava problemi di questo genere.\nNel gennaio del 1994 la causa legale cess\u00f2 ampiamente in favore di Berkeley. Su oltre 18000 file soltanto 3 dovevano essere rimossi dal sistema e 70 modificati in termini di licenza. Cos\u00ec, nel giugno dello stesso anno, venne pubblicata la definitiva versione di 4.4BSD, epurata dal codice e dal marchio AT&amp;T: 4.4BSD-lite. La versione finale del sistema operativo fu la 4.4BSD-lite Release 2 (1995). I progetti discendenti sono attualmente in fase di sviluppo e vengono distribuiti in diverse distribuzioni, ognuna delle quali persegue uno scopo. Grazie alla permissiva licenza BSD, Windows, il sistema operativo della Microsoft, include, soprattutto per quanto riguarda la parte di networking (protocolli e utility relative), codice dei progetti BSD vivi.\nDescrizione.\n]\nTecnologia.\nGli obiettivi principali nello sviluppo di BSD sono sempre stati la standardizzazione, la qualit\u00e0 del prodotto, l'affidabilit\u00e0 e l'innovazione. Nello Unix di Berkeley sono stati implementati protocolli, librerie e strumenti che hanno dato un grande contributo allo sviluppo dell'informatica moderna. Tra le pi\u00f9 importanti novit\u00e0 introdotte vanno ricordati i protocolli di rete, come il TCP/IP, le relative librerie che realizzavano il rivoluzionario concetto di socket (il quale semplificava le implementazioni dei programmi di comunicazione attraverso la rete stessa), la memoria virtuale, il Berkeley Fast File System, la C shell, gli editor ex e vi.\nI sistemi BSD sono tutt'oggi ampiamente utilizzati in ambiti di ricerca, di produzione, in prodotti commerciali ed in apparecchi embedded. In particolare, la qualit\u00e0 del codice e della documentazione (le cui \"manpage\" sono molto complete), nonch\u00e9 l'elevata aderenza agli standard IEEE, ANSI, ISO, e POSIX, li rendono un vero e proprio paradiso per i programmatori. Un fatto interessante \u00e8 che questi sistemi possono eseguire programmi nativi per altri sistemi operativi grazie ad un \"layer\" di emulazione, pi\u00f9 propriamente chiamato \"di compatibilit\u00e0 binaria\". Ci\u00f2 si rivela un enorme vantaggio, da un lato perch\u00e9 fornisce prestazioni migliori di un'emulazione vera e propria e dall'altro perch\u00e9 consente, indirettamente, agli utenti di BSD di disporre di pi\u00f9 programmi di quanto non sia possibile con altri sistemi: gli amministratori possono migrare le loro applicazioni commerciali da sistemi operativi proprietari verso soluzioni libere ma allo stesso tempo affidabili e moderne.\nDistribuzioni open source.\nLe diverse distribuzioni open source di BSD sono ampiamente utilizzate in vari ambiti ma ognuna si differenzia dalle altre per l'obiettivo particolare sul quale si concentra:\nLicenza.\nL'acronimo viene usato anche per indicare la licenza BSD, una licenza libera non copyleft molto semplice sotto la quale \u00e8 pubblicata la maggior parte delle componenti dei sistemi citati.\nIn breve, la licenza consente la redistribuzione del software anche in forma proprietaria, purch\u00e9 venga riconosciuto il merito all'autore.\nMascotte.\nBeastie \u00e8 l'entit\u00e0 \"mascotte\" del mondo BSD. Rappresenta un demone rosso e per questo noto anche come \"BSD Daemon\". \u00c8 stato disegnato, tra gli altri, da John Lasseter per la copertina di alcuni libri ed \u00e8 stato adottato da BSD a partire dal 1988. \u00c8 armato di \"forcone\" e porta scarpe da ginnastica azzurre. Oggigiorno viene adottato unicamente dal sistema FreeBSD e suoi derivati. La sua rappresentazione con caratteri alfanumerici viene resa in questo modo (potrebbe essere visualizzato diversamente a causa delle differenze tra i browser e lo zoom usato): \n , , \n \\ \\___ / | \n /- _ `-/ ' \n / / | ` \\ \n O O ) / | \n (_.) _ ) / \n `.___/` / \n &lt;----. __ / __ \\ \n &lt;----|====O)))==) \\) /====| \n &lt;----' `--' `.__,' \\ \n \\ / /\\\n ______( (_ / \\______/ \n `--{__________) "}
{"id": "49883", "revid": "599013", "url": "https://it.wikipedia.org/wiki?curid=49883", "title": "Bd", "text": ""}
{"id": "49885", "revid": "123999556", "url": "https://it.wikipedia.org/wiki?curid=49885", "title": "Kuru (malattia)", "text": "Il kuru \u00e8 una malattia riscontrata negli aborigeni della Nuova Guinea, ora in gran parte debellata, che ha molte somiglianze con la malattia di Creutzfeldt-Jakob.\nEpidemiologia e storia.\nNel 1955 il medico Vincent Zigas decise di studiare l'anomalo incremento di patologie neurologiche che colpivano alcune trib\u00f9 di indigeni viventi nella Nuova Guinea.\nPrende in esame la trib\u00f9 dei Fore della Papuasia, vittime di una malattia particolare che gli indigeni chiamano \"kuru\", parola che nella lingua locale significa \"tremore\" o \"brivido\". Questa malattia porta inevitabilmente alla morte del malato ed \u00e8 caratterizzata da perdita di equilibrio, movimenti oculari innaturali e tremori vari. Zigas, studiato il fenomeno, mette in allarme le autorit\u00e0 australiane.\nNel 1957, Zigas si reca nella zona maggiormente colpita, accompagnato dal microbiologo e pediatra statunitense Carleton Gajdusek, allo scopo di stilare una statistica del fenomeno \"kuru\". Con il tempo i due studiosi giungono a ritenere che la malattia sia legata all'usanza cannibalistica di mangiare, durante alcuni riti sacri, il cervello dei cadaveri. Zigas preleva alcuni campioni di sangue e di cervello dalle vittime morte di \"kuru\" e li spedisce perch\u00e9 siano analizzati: non vengono trovate tracce di virus.\nDopo il primo anno di studio, i due pubblicano i loro risultati: il 60% delle donne adulte e un terzo dei bambini a cui viene dato da mangiare il cervello dei defunti contrae la malattia. Gli uomini adulti, che in quanto cacciatori mangiano solo i muscoli dei defunti, vengono risparmiati dal \"kuru\".\nDopo questo studio, dal 1957 viene proibito il rito del cannibalismo: negli anni successivi l'incidenza del \"kuru\" diminuisce sensibilmente. In tempi recenti (2001), i rari casi riscontrati sono stati attribuiti a contagi risalenti a prima del divieto.\nPer quanto riguarda le origini del \"kuru\", i due studiosi hanno ipotizzato si trattasse di un'insorgenza della malattia di Creutzfeldt-Jakob in seguito mutata \"in loco\".\nSintomi.\nNegli studi sul \"kuru\" compiuti da Gajdusek, si elencano tre stadi sintomatologici principali:\nQuesti sintomi sono comuni nelle malattie da prioni, come il summenzionato morbo di Creutzfeldt-Jakob."}
{"id": "49886", "revid": "93556", "url": "https://it.wikipedia.org/wiki?curid=49886", "title": "Benedetto", "text": "Origine e diffusione.\nDeriva dal latino \"Benedictus\" che, tratto dal participio passato del verbo \"benedicere\" (\"dire bene\", \"augurare\"), significa letteralmente \"benedetto [da Dio]\", \"ricco di benedizioni [divine]\". \u00c8 quindi un nome augurale dal valore religioso, affine dal punto di vista semantico ai nomi Eulogio, Baruch e Barak.\nIl nome venne portato da san Benedetto, il monaco fondatore dell'ordine dei benedettini nel VI secolo; grazie alla sua fama, e poi al culto di svariati santi, il nome si sparse molto rapidamente negli ambienti cristiani; fa eccezione l'Inghilterra, dove si diffuse solo nel XII secolo e in principio nella forma \"Bennett\" (che rimase prevalente fino al XVIII secolo quando, con la Riforma protestante, venne abbandonata mentre i cattolici riprendevano la forma \"Benedict\").\nIn Italia \u00e8 diffuso ovunque, con una maggiore frequenza nel Lazio. Va notato che molti degli ipocoristici in altre lingue (specie \"Ben\") sono condivisi con il nome Beniamino, e che l'ungherese Bence coincide con la forma locale del nome Vincenzo. \nOnomastico.\nL'onomastico viene festeggiato l'11 luglio (tradizionalmente veniva ricordato il 21 marzo, primo giorno di primavera) in ricordo di san Benedetto da Norcia, fondatore dell'Ordine Benedettino e dell'Abbazia di Montecassino. Con questo nome si ricordano anche molti altri santi, fra cui, alle date seguenti:"}
{"id": "49887", "revid": "1226", "url": "https://it.wikipedia.org/wiki?curid=49887", "title": "Vic 20", "text": ""}
{"id": "49888", "revid": "1226", "url": "https://it.wikipedia.org/wiki?curid=49888", "title": "VIC-20", "text": ""}
{"id": "49891", "revid": "1718925", "url": "https://it.wikipedia.org/wiki?curid=49891", "title": "Pago (isola)", "text": "Pago (in croato Pag) \u00e8 la quinta isola pi\u00f9 grande della Croazia, situata in Dalmazia settentrionale a sud dell'isola di Arbe.\nAmministrativamente appartiene in parte alla regione zaratina (citt\u00e0 di Pago, comune di Pogliana e comune di Colane) e in parte alla regione della Lika e di Segna (citt\u00e0 di Novaglia) e fa parte delle isole Liburniche meridionali.\nGeografia fisica.\nPago \u00e8 situata nella parte orientale dell'arcipelago delle isole Liburniche meridionali; la costa occidentale \u00e8 bagnata a nord dal Quarnarolo, al centro dal canale di Maon (\"Maunski kanal\") che la separa da Scherda e Maon, a sud dal canale di Pogliana Nuova (\"kanal Povljana\") che la separa da Puntadura; la costa meridionale \u00e8 raggiunta dalle acque della baia di Nona (\"Ninski zaljev\") e della baia di Giuba (\"Ljuba\u010dki zaljev\") e, pi\u00f9 a est, \u00e8 bagnata dallo stretto di Giuba (\"Ljuba\u010dka vrata\") che la separa dalla terraferma; infine a est \u00e8 bagnata dal canale della Morlacca e, per un breve tratto a nordest, dal canale di Pago (\"Pa\u0161ki kanal\") che la separa da Arbe. L'isola dista 5,8\u00a0km da Arbe e 16,2\u00a0km da Cherso. Nel punto pi\u00f9 ravvicinato, il lato opposto dello stretto di Giuba, dista dalla terraferma appena 200\u00a0m.\nPago \u00e8 un'isola dalla forma stretta, allungata e molto irregolare, orientata in direzione nordovest-sudest. Presenta molte grandi insenature, tra le quali il grande vallone di Pago che \"spacca\" l'isola nella parte centrale. Misura 59\u00a0km di lunghezza da punta Loni (\"rt Lon\") al passaggio Zdrelce (\"Tjesnac \u0160kamica\") e 9,7\u00a0km di larghezza massima nella parte meridionale. Ha una superficie di 284,182\u00a0km\u00b2 e uno sviluppo costiero di 302,474\u00a0km. Al centro, il monte San Vito (\"Sveti Vid\"), che si affaccia sul vallone di Pago, \u00e8 il punto pi\u00f9 elevato con i suoi 349,1\u00a0m s.l.m..\nLe estremit\u00e0 dell'isola sono: punta Loni (\"rt Lun\") a nord, punta Figurizza (\"rt Figurica\") a ovest, punta Puogo (\"rt Prutna\") a sud e punta Liubina di Pago (\"Pa\u0161ki o\u0161trijak\") a est.\nCoste.\nI 302\u00a0km di costa fanno di Pago l'isola pi\u00f9 estesa per sviluppo costiero della Croazia, mentre il coefficiente d'indentazione di 4,50 \u00e8 il valore pi\u00f9 alto insieme a quello di Isola Lunga. Ci\u00f2 si traduce in una costa particolarmente ricca di insenature di varia grandezza, promontori e lunghe penisole..\nL'aspetto della fascia costiera dipende direttamente dalla sua conformazione geologica. Dunque, zone prevalentemente aspre e scoscese si trovano soprattutto nella parte settentrionale di Pago, mentre nella parte centro-meridionale si incontra una costa con spiagge di sabbia (la maggiore \u00e8 quella di \"Prosika\", una lingua di terra che collega i due lati del vallone di Pago e la citt\u00e0 stessa) o di ciottoli (\"Zr\u0107e\", \"Stra\u0161ko\", etc.), e pendii collinari pi\u00f9 lievi che portano al mare.\nTra i promontori, oltre alle gi\u00e0 citate estremit\u00e0, sono degni di nota:\nLe insenature principali sono invece:\nGeologia.\nPago appartiene all'unit\u00e0 tettonica di Ravni Kotari, la cui caratteristica \u00e8 il cambio di pendenza delle pieghe in verticali pi\u00f9 gentili o leggermente inclinate rispetto a quelle delle Alpi Dinariche. Dominano due fasce di anticlinali (Loni-Novaglia-Cassione e punta San Nicol\u00f2-Grabovac-Fortizza-Zasca) e una sinclinale principale (Novaglia-Pago-Dignisca), mentre la zona di Barbato Inferiore si differenzia per le faglie.\nLe strutture prevalenti di Pago sono depositi sedimentari carbonatici del Cretacico-Paleogene, seguiti da depositi pi\u00f9 recenti di flysch e di sedimenti del Quaternario.\nLe rocce pi\u00f9 antiche sono calcari del Cenomaniano-Turoniano e dolomiti del Cretacico superiore che ricoprono circa il 20% della superficie dell'isola e sono diffuse soprattutto nella zona centrale tra la citt\u00e0 di Novaglia e l'insediamento di Cassione, e nella zona a sudest della citt\u00e0 di Pago. Ci sono tracce di questi depositi anche all'estremo nord nei pressi di Loni, nel nordest vicino a Novalgia Vecchia e al centro-est vicino a valle Posta Nuova. Queste rocce formano il cuore e le ali delle pieghe anticlinali, con colori che variano dal grigio al bruno chiaro. I calcari sono predominanti rispetto alle dolomiti, che compaiono qua e l\u00e0 in forme lenticolari. Al loro interno sono stati trovati forme pietrificate e microfossili di bivalvi delle famiglie Chondrodontidae (\"Chondrodonta munsoni\"), Hippuritidae (generi \"Hippurites\" e \"Nerinea\"), Ichthyosarcolitidae e Caprinidae.\nLa lunga penisola di Loni, la parte di penisola tra punta San Cristoforo e Barbato Inferiore e la zona sudoccidentale tra \"rt Gornji\" e punta Morta sono invece composte da sedimenti di transizione del Cretacico superiore (Senoniano-Turoniano). Si tratta principalmente di calcari, con minime tracce di dolomite, che formano il cuore delle pieghe sinclinali di Pago. Con colori che vanno dal grigio chiaro al bruno chiaro, queste rocce occupano il 30% della superficie dell'isola e contengono fossili di foraminiferi, di rudiste dei generi \"Radiolites\", \"Hippurites\", \"Praeradiolites\", e specie di alghe dinoflagellate quali \"Pithonella ovalis\" e \"Stomiosphaera sphaerica\". Dopo i sollevamenti tettonici del Cretacico superiore in questi strati rocciosi sono comparse diverse formazioni carsiche, cos\u00ec come diverse formazioni di bauxite diagenetica (risalenti al Senoniano) legati alla dissoluzione di depositi di carbonato non fusibili.\nUna successiva, breve fase di formazione continentale ha portato al deposito di calcari foraminiferi del Basso-Medio Eocene sui pi\u00f9 vecchi strati del Cretacico. Per la maggior parte vanno a formare le ali delle sinclinali del Paleogene e contengono un gran numero di microfossili e macrofossili. Tra i primi si riscontrano foraminiferi dell'ordine Miliolida (generi \"Alveolina\", \"Litunella\", \"Orbitolites\") e dell'ordine Rotaliida (\"Nummulites\", \"Assilina\", \"Discocyclina\"), tra la macrofauna si trovano invece fossili di ostriche, ricci di mare dei generi \"Conoclypeus\" e \"Cidaris\", conchiglie varie e altri foraminiferi dei generi \"Globigerina\" e \"Globorotalia\". Litologicamente, si tratta di calcari di elevata purezza, con colori che variano dal giallo-bruno al grigio chiaro, spesso in forma di brecce irregolari, che coprono il 15% della superficie di Pago. Questi calcari sono diffusi soprattutto nella parte meridionale dell'isola, ma sono osservabili anche in alcuni punti della penisola di Loni, nella zona tra Novaglia e Zasca e nella zona di Barbato Inferiore.\nIn un periodo successivo, nel Medio-Alto Eocene, \u00e8 stato il flysch ad accumularsi sui complessi carbonatici e a riempire i letti delle sinclinali, principalmente nella vallata di Pago, nei campi tra Pogliana e Scania e vicino a Figarola. Molto spesso, il flysch \u00e8 coperto dai depositi del Quaternario o \u00e8 sommerso lungo le insenature e i canali dell'isola, per questo motivo \u00e8 raro osservarlo in superficie. In alcune zone (Barbato Inferiore), si notano i punti di transizione tra i calcari foraminiferi del basso Eocene e il flysch del Medio Eocene, indicati da strati di calcare marnoso detritico e bitorzoluto, con glauconiti contenenti forme pietrificate di ricci di mare e globigerine del genere \"Acarinina\". Anche le rimanenti marne del Medio Eocene contengono numerose specie di foraminiferi, spesso identiche alle rocce precedenti, tra esse si aggiungono i generi \"Hantkenina\", \"Globogerinoides\", \"Globorotalina\", \"Truncorotaloides\" e \"Globigerapsis\". Infine, nel flysch dell'Alto Eocene si osservano anche il genere \"Cibicides\" e alcune specie di Ceratobuliminidae ad indicare la transizione verso gli strati dell'Oligocene. Oltre ai calcari detritici, questi depositi sono composti in minima parte anche da selce, quarzo, feldspato e mica.\nVerso la fine del Paleogene, si sono depositati i sedimenti dell'Eocene-Oligocene composti da brecce di calcare con conglomerati formatesi tra il Giurassico e l'Eocene. Si trovano nella parte meridionale della penisola di Loni e, sporadicamente, a ovest e a sudest i Novaglia. Ricoprono i calcari del Cretacico superiore, sono di colore rossastro perch\u00e9 contaminate da materiale argilloso e brecce e conglomerati sono spesso connessi da calcite.\nUn complesso geologico piuttosto raro presente su Pago \u00e8 quello risalente al Neogene (Miocene-Pliocene), osservabile solo vicino all'insediamento di Colane (\"Kolan\"), pi\u00f9 precisamente tra questo e la zona di \"Crnika\" che si affaccia sul vallone di Pago. Si tratta di marne argillose e in parte sabbiose, con presenza di concrezioni calcaree e lignite. L'aspetto \u00e8 quello di una sabbia fine con frammenti di carbone e un colore che va dal grigio-verde, al grigio, grigio scuro. Questi sedimenti abbondano in microfossili di foraminiferi, gasteropodi, ostracodi, denti e uova di pesci e pollini e spore di diversi generi di piante (\"Quercus\", \"Larix\", \"Taxodium\", \"Engelhardia\", etc.). Tra i frammenti pi\u00f9 grandi sono state registrate specie come \"Sequoia langsdorfii\", \"Pinus holothana\" e \"Taxodium distichum miocenicum\" tra le piante e \"Congeria triangularis\", \"Paludina acuta\", \"Melanopsis esperi\" e \"Unio sp.\" tra i molluschi.\nI depositi pi\u00f9 recenti sono quelli del Quaternario. Si trovano un po' in tutta l'isola, in particolare nella vallata di Pago, in quella di Novaglia e quella di Pogliana, vicino a Colane, attorno a Barbato Inferiore e nei pressi di Scania. Sono depositi di natura alluvionale (\"alluvium\") (parte meridionale dell'isola) o diluviale (\"diluvium\"), per la maggior parte sabbie con argilla lenticolare o sabbie argillose, dove la parte sabbiosa si trova generalmente in superficie ripetto alla componente argillosa. Nella zona di Colane e nella vallata di Pago si trovano anche ciottoli sabbiosi, brecce, arenarie e calcari carsici.\nPedologia.\nI suoli di Pago sono strettamente legati alla natura carsica dell'isola. Sviluppati nelle vallate, vanno a ricoprire gli strati di flysch e i depositi alluvionali e diluviali. Predominanti sono i suoli pesanti d'argilla, i suoli sabbiosi e i suoli argillosi-limosi, ma si trovano anche suoli bruni, brughiere primaverili, suoli argillosi e terre rosse. La carenza di quest'ultima \u00e8 dovuta in particolare alla giovane superficie di Pago.\nI suoli osservabili vicino alle coste (Pogliana, Scania, Colane) sono prevalentemente salini, mentre quelli delle zone interne mancano in fosforo e azoto.\nOrografia.\nPago si sviluppa in direzione nordovest-sudest, dominata dalle creste delle anticlinali e dalle superfici di diversi tipi di penipianure, con numerose vallette longitudinali che si sviluppano tra esse.\nLa cresta pi\u00f9 prominente sia in altezza che in lunghezza \u00e8 quella che va da punta Loni fino alla penisola \u0160kamica e agli isolotti di San Paolo e Scanio, che attraversa tutta l'isola da nordovest a sudest e pu\u00f2 essere chiamata catena di San Vito, dal nome della sua altura maggiore. A nord del monte San Vito si trovano le alture \"Bo\u0161ani\u0107\" (303\u00a0m s.l.m.), \"Nebeska\" (256\u00a0m), \"Gradac\" (206\u00a0m) e \"Grubi\u0161inac\" (165,4\u00a0m); ancora pi\u00f9 a nord, nella penisola di Loni ci sono il \"Mlaji\" (119\u00a0m), il \"Krune\" (132\u00a0m), il \"Ku\u0107i\u0107ino\" (132,6\u00a0m), un altro \"Gradac\" (135,1\u00a0m), tre diversi \"Veli kanat\" (da nord a sud, rispettivamente di 96\u00a0m, 71,6\u00a0m e 101,4\u00a0m) e il \"Veli vrh\" (131,4\u00a0m); a sud di San Vito ci sono invece il \"Vela Crna glava\" (316\u00a0m s.l.m.), il \"Visoki brig\" (269\u00a0;m) e un terzo \"Gradac\" (197,3\u00a0m); infine, nella parte sudest della catena ci sono alture di altezza inferiore ai 100 metri, la maggiore delle quali \u00e8 il \"Pasja stina\" di 79,7\u00a0m.\nUna seconda cresta montuosa corre nella parte orientale di Pago, da punta Deda fino a punta Fortizza, e pu\u00f2 essere chiamata catena di Barbato e di Kr\u0161ina. \u00c8 divisa in due parti, separate dalla Bocca di Pago, con formazioni simili a quelle dei pendii meridionali delle Alpi Bebie, della vetta Tignarossa di Arbe e della zona di Rasanze-Slivnica nel Ravni Kotari. Tra i vari rilievi spiccano il Montegrasso (\"Komorovac\", 205,1 p;m)p;m), il \"Velo Tusto \u010delo\" (189,8\u00a0m), l\"'Orlje\" (178\u00a0m) e il \"Karsa\" (176\u00a0m) tra punta Deda e Barbato Inferiore, mentre tra Barbato Inferiore e punta San Cristoforo si trovano il \"Nar\u010dela\" (206,8\u00a0m), il \"Panos\" (218,1\u00a0m), il \"Teplice\" (206,4\u00a0m) e, sulla penisola Fornace, il \"Furna\u017e\" o \"Vela glavica\" (117\u00a0m). La seconda met\u00e0 della catena parte da punta San Nicol\u00f2 fino a punta Fortizza, nell'estremo sudest dell'isola. Vi si trovano il \"Veli brig\" o \"Kr\u0161ina\" (262,7\u00a0m), che d\u00e0 parte del nome alla formazione montuosa, il \"Ledenik\" (235,6\u00a0m), il \"Ra\u017ea\u0161ko\" (208,3\u00a0m), il \"Vla\u0161ki brig\" (181,9\u00a0m) e molte altre colline la cui altezza va progressivamente dimunuendo man mano che ci si sposta a sudest.\nAltre creste longitudinali, considerevolmente pi\u00f9 piccole rispetto alle due precedenti, sono sparse su tutta l'isola. La prima si trova tra Mandrie e San Simone (71,9\u00a0m di elevazione massima sul \"Lisi\u010dnjak\") nella parte occidentale di Pago; ad ovest di Cassione c'\u00e8 il \"Kruna Zaglav\" (63,1\u00a0m), catena che si sviluppa sott'acqua e prosegue sulle vicine isole di Maon e Scherda; tra la vallata di Scania e il vallone di Dignisca corre una formazione che svetta nei 74\u00a0m del \"Vla\u0161i\u0107ansko brdo\"; infine, tra \"rt Rastovac\" e punta Puogo ne corre un'altra che raggiunge i 61,4\u00a0m sul \"Panos\".\nTutte queste formazioni carsiche sono separate da lunghe valli longitudinali. La maggiore \u00e8 la Novaglia-Pago, una lunga valle, sommersa nella parte centrale dalle acque del vallone di Pago, e perci\u00f2 divisibile in due parti: la prima che va da Novaglia a Zasca e la seconda che va da Pago a Dignisca. Valli simili, ma molto pi\u00f9 piccole, sono quelle di Scania, di Pogliana, di Colane e di Figarola. Queste valli sono chiamate localmente \"polje\", anche se a livello morfogenetico non sono i tipici polje carsici ma semplici valli coperte di sedimenti soffici e poco abbondanti. Veri e propri \"polje\" si trovano nei pressi dello Stagno Grande (\"Velo blato\") e dello Stagno Piccolo (\"Malo blato\").\nIl carsismo di Pago \u00e8 estremamente variegato. Vi si incontrano formazioni endogene ed esogene di differenti tipologie.\nInsieme a queste formazioni naturali si trovano anche cave, pontili, muretti a secco, pendii terrazzati e altri terreni antropogenici.\nIdrografia.\nI gi\u00e0 citati Stagno Grande e Stagno Piccolo, oltre alla palude \"Rogoza\" o \"Blato\" a nord di Colane, sono le maggiori masse d'acqua permanenti presenti sull'isola. Flussi d'acqua periodici si sviluppano spesso nelle valli di Novaglia, Pago e Scania, nella palude \"Rogoza\" e tra gli stagni Grande e Piccolo. Durante le forti piogge, nelle gravine si creano torrenti che si riversano rapidamente in mare o nel sottosuolo.\nSono frequenti anche pozze, polle di acqua salmastra (circa 60, situate soprattutto lungo la costa), pozzi e sorgenti sottomarine (11).\nUna decina di pozze e tre pozzi si trovano nella penisola di Loni.\nNella valle di Novaglia si trovano la sorgente subartesiana-artesiana \"\u0160kopalj\" che, insieme a tre pozzi artificiali, danno 5-6\u00a0l/s d'acqua in estate e circa il triplo in inverno, e altre 6 pozze.\nPi\u00f9 a sud, il bacino della palude \"Rogoza\" copre 3\u00a0km\u00b2 di area; nei suoi pressi ci sono numerosi pozzi e alcune polle connesse tra loro, dalla pi\u00f9 importante delle quali (\"Dobra slatina\") sgorgano 8\u00a0l/s, ma con un'elevata clorinit\u00e0 (circa 2000\u00a0mg/l di Cl-). La stessa palude \u00e8 divisa in due parti: quella occidentale, pi\u00f9 vicina al mare, contiene 5000\u20136000\u00a0mg/l Cl, mentre la parte orientale contiene 700\u20132000\u00a0mg/l Cl, valori che si dimezzano durante le stagioni piovose.\nLa pi\u00f9 grande sorgente di Pago si trova vicino a Barbato Inferiore e produce 0,25\u00a0l/s d'estate.\nLungo la costa occidentale del vallone di Pago, tra Colane e la citt\u00e0 di Pago, ci sono numerose sorgenti non salmastre, grazie alla marna e all'arenaria che prevengono la penetrazione dell'acqua marina; queste sorgenti hanno comunque una bassa capacit\u00e0, sotto i 0,05\u00a0l/s. Sempre in questa zona, a est di Colane e ai piedi del monte San Vito ci sono diverse pozze.\nAd ovest, tra il vallone Slatina e Cassione, ci sono altre 13 pozze, 3 pozzi artificiali, 2 pozzi naturali e 2 polle.\nNella zona tra Pago e Dignisca ci sono oltre 70 pozzi, per la maggior parte privati, che producono meno di 0,1\u00a0l/s; numerose sorgenti si trovano lungo la valle delle Saline, la maggiore delle quali \u00e8 chiamata \"Miro\u017ei\u0107\" e produce 0,8\u00a0l/s d'estate e oltre 3\u00a0l/s d'inverno.\nAd est, tra punta San Nicol\u00f2 e punta Fortizza si trovano un gran numero di pozze.\nNella parte meridionale dell'isola risaltano gli oltre 200 piccoli pozzi della zona di Pogliana. Nella piana di Scania (\"Vla\u0161i\u0107ko polje\") si forma saltuariamente un torrente chiamato \"Ri\u010dina\", come la gola in cui scorre e l'insenatura in cui sfocia (\"uvala Ri\u010dina\").\nLo Stagno Grande, ad est di Pogliana, \u00e8 il lago pi\u00f9 grande dell'isola. Ha un'area di 1,6\u00a0km\u00b2, \u00e8 lungo 1,8\u00a0km e largo 1\u00a0km e raggiunge la profondit\u00e0 di 3\u00a0m; nel suo bacino di confluenza di 6,5\u00a0km\u00b2 si trovano 345 piccole e grandi sorgenti con un flusso totale di 780\u00a0m\u00b3 al giorno, che lo rendono la riserva d'acqua pi\u00f9 importante di Pago. La sua salinit\u00e0 \u00e8 compresa tra i 430 e i 720\u00a0mg/l Cl. Durante le forti piogge, dal lago si sviluppano dei torrenti e altre polle temporanee.\nLo Stagno Piccolo si trova a nord di Pogliana e a nordovest dello Stagno Grande, nei pressi del vallone di Cassione. Ha una superficie di 0,9\u00a0km\u00b2 (quando il livello dell'acqua \u00e8 massimo), e l'acqua \u00e8 quasi sempre salmastra a causa della vicinanza con il mare. Tra lo Stagno Grande e lo Stagno Piccolo esistono dei collegamenti sotterranei.\nClima.\nPago si trova nella zona di transizione climatica eumediterranea-submediterranea, che non differisce, se non in microlocalizzazioni, dal clima dell'area di Ravni Kotari o da quello dell'isola di Arbe. I dati climatici sono raccolti da due stazioni meteorologiche, una a Pago, l'altra a Loni.\nLe ore annue di sole sono inferiori rispetto a quelle registrate a Zara. Nel periodo 1961-1985 si sono registrate a Pago 2268,2 ore di sole all'anno, contro le 2478,8 di Zara. L'insolazione \u00e8 tuttavia molto elevata rispetto alla regione di Zara, alle altre isole vicine e, in generale, rispetto al nord Adriatico. La radiazione annuale media si aggira attorno alle 357\u00a0cal/cm\u00b2, con picchi massimi di 604\u00a0cal/cm\u00b2 in luglio e minimi di 116\u00a0cal/cm\u00b2 in dicembre. Ci\u00f2 dimostra un grande rilascio di energia nei dintorni della citt\u00e0 di Pago.\nLa temperatura annuale media (stazione di Pago, nel periodo 1951-1985) \u00e8 stata di 15,3\u00a0\u00b0C, con medie massime di 24,7\u00a0\u00b0C a luglio e minime di 7,5\u00a0\u00b0C a febbraio (le registrazioni della stazione di Loni differiscono di pochi decimi di grado). La temperatura massima assoluta \u00e8 stata di 37\u00a0\u00b0C nel 1957, mentre la minima assoluta \u00e8 stata di -12,5\u00a0\u00b0C nel 1963.\nL'umidit\u00e0 media \u00e8 al di sotto del 70% all'anno. Le precipitazioni variano a seconda della zona dell'isola, ma sono comunque comprese tra i 1050\u00a0mm e i 1106\u00a0mm l'anno. Le piogge sono spesso associate a venti ciclonici di nordest (bora scura) o a venti meridionali. Il mese pi\u00f9 piovoso \u00e8 novembre (138\u2013155\u00a0mm), luglio il pi\u00f9 secco (43\u201361\u00a0mm). Rare nevicate si sviluppano di tanto in tanto, con una bassa media di 1-2 giorni all'anno.\nIl vento pi\u00f9 frequente su Pago \u00e8 lo scirocco (ca. il 39% di tutti i venti), seguito dalla bora (35%), che influenza enormemente la vita sull'isola. Oltre a bloccare i traghetti, la bora riesce a depositare 530\u00a0kg per ettaro di cloruro di sodio all'anno, che vanno ad aumentare notevolmente la salinit\u00e0 delle acque interne.\nFlora e fauna.\nAree protette.\nPago ospita una gran quantit\u00e0 di aree protette, sia terrestri che marine. La pi\u00f9 estesa \u00e8 la zona di protezione speciale (ZPS) \"Nordovest Dalmazia e Pago\" (\"SZ Dalmacija i Pag\"), che copre oltre met\u00e0 della superficie dell'isola (a sud di Novaglia) per prolungarsi anche alle aree marine circostanti, alle isole di Maon e Scherda, alle baie di Nona e Giuba, al mare di Novegradi e di Carino, e alle coste dalmate a nord ed est di Zara bagnate da queste acque. \u00c8 stata istituita nel 2013 per salvaguardare le numerose specie di uccelli che nidificano o svernano attraverso l'isola.\nCi sono 21 siti di importanza comunitaria (SIC), in particolare, da nord a sud:\nInoltre, sull'isola si trovano alcune aree protette istituite in epoca precedente all'indipendenza croata (1988) ma ancora in vigore, che vanno talvolta a sovrapporsi parzialmente o totalmente ai nuovi SIC istituiti nel 2013. Si tratta di 4 riserve speciali e 2 paesaggi significativi:\nFlora.\nPago \u00e8 climaticamente divisa in due parti: quella meridionale appartiene al clima eumediterraneo o mediterraneo propriamente detto, mentre la parte settentrionale appartiene al clima submediterraneo o semi-mediterraneo. Questo va ad influenzare la tipologia di vegetazione, risultante in una grande variet\u00e0 di specie e sottospecie di piante vascolari, ben 636 appartenenti ad 85 famiglie e suddivise in 32-33 associazioni fitocenotiche. Nonostante ci\u00f2, sono numeri bassi rispetto ad altre isole del Quarnaro, sia a causa della sua grandezza, sia per la zona di transizione climatica, sia per la scarsa differenza di altitudine.\nBoschi e sottoboschi rappresentano il 5% della superficie dell'isola (ca. 15\u00a0km\u00b2); si tratta di leccete osservabili nella penisola di Loni, vicino a \"Suhi rt\" e a punta San Simone, e sulla linea Novaglia Vecchia-Zasca, associate nella comunit\u00e0 \"Orno-Quercetum ilicis\" che comprende spesso molte piante della macchia mediterranea come il mirto, il terebinto, il lentisco e altre come l'olivo, l'asparago, la robbia selvatica e la salsapariglia nostrana.\nNell'area submediterranea, lungo la linea Novaglia-Pago e ai piedi di monte San Vito, \u00e8 presente la comunit\u00e0 \"Querco-Carpinetum orientalis\" a cui appartengono la roverella e il meno diffuso carpino orientale, insieme a specie come l'orniello, la cornetta dondolina, il ciliegio canino, il paleo silvestre e la sesleria autunnale.\nSono presenti anche piantagioni di pini neri e pini d'Aleppo, i cui semi sono stati per la maggior parte piantati dall'uomo ma in rari casi trasportati dalla bora dalle Alpi Bebie.\nSempre in quest'area e al confine con quella eumediterranea crescono le piante della comunit\u00e0 \"Hibisco-Sorghethum halepensis\", oggi poco rappresentate a causa del calo del numero delle fattorie. Vi si trovano specie quali il sorgo selvatico, l'ibisco vescicoso, l'aristolochia clematite, la morella comune e la rughetta selvatica.\nInfine, nei terreni coltivati ma oggi abbandonati (soprattutto negli oliveti) si riscontra molto spesso l'associazione \"Polieretum dalmaticum\", talvolta in combinazione con il ginepro fenicio nelle zone rocciose meno esposte alla bora.\nLegati a forme pi\u00f9 o meno degradate di vegetazione sono i largamente diffusi pascoli rocciosi e secchi e i prati.\nI prati sono presenti soprattutto nelle valli e attorno agli stagni e alle paludi. A seconda dell'habitat si riscontrano diverse associazioni erbacee:\nNelle zone costiere pi\u00f9 saline si sviluppano invece le associazioni:\nNelle acque dolci o salmastre, negli acquitrini, nei pendii costieri che finiscono in acque basse, vicino al mare o alle bocche dei fiumi crescono alcune comunit\u00e0 di giunchi e canne:\nLa pi\u00f9 vasta superficie dell'isola \u00e8 coperta da vegetazione che si sviluppa sui suoli calcarei rocciosi deforestati e carsici:\nIn ambienti particolari come grotte, semigrotte o cavit\u00e0 si possono trovare piccole associazioni:\nAttorno ai villaggi e lungo le strade e nei campi vicino al mare crescono piante nitrofile e leggermente alofile della comunit\u00e0 \"Lolio-Plantaginetum commutate\", quali la piantaggine di Welden, la sagina marittima, la spergularia marina, orzo mediterraneo della sottospecie \"H. m. leporinum\", il romice cavolaccio e la logliarella ricurva.\nIn zone affette dalle deiezioni degli animali si sviluppa l'associazione nitrofila \"Hordeetum leporini\", specialmente lungo strade e campi su cui sono presenti ovini. La vegetazione dominante e costituita dall'orzo mediterraneo, l'onopordo maggiore, il forasacco rosso e il forasacco dei muri.\nAssociazione moderatamente nitrofila \u00e8 \"Erigero-Xanthietum\" che va a svilupparsi vicino alle discariche o su vecchi materiali da costruzione. Le piante tipiche sono la nappola spinosa, la nappola italiana, il farinello dei muri, l'amaranto prostrato e il giusquiamo bianco.\nTra le 636 specie e sottospecie di piante registrate sull'isola, nel 2006 33 erano inserite nella lista rossa IUCN nazionale (National Red List) croata.\nOtto specie, appartenenti a sette diverse famiglie, erano considerate \"in pericolo critico\" (CR): due convolvulacee (il vilucchio striato e il vilucchio marittimo), un'umbrellifera (il buplero a foglie lanceolate), un'araliacea (la soldinella acquatica), un'alismatacea (la mestolaccia minore), una juncaginacea (il \"Triglochin bulbosum\" subsp. \"barrelieri\", il giuncastrello di Barrelier), una cariofillacea (il cetino dei campi) e una litracea (la salcerella con due brattee).\nSette specie, appartenenti a sei famiglie, erano considerate \"in pericolo\" (EN): due ranunculacee (la stafisagria e il ranuncolo a foglie d'ofioglosso), una malvacea (l'ibisco vescicoso), una papaveracea (il papavero giallo), una genzianacea (\"Blackstonia perfoliata\" subsp. \"serotina\", il centauro giallo tardivo), una ciperacea (la carice scirpina) e una poacea (la bloodgrass giapponese).\nLe restanti 18 specie, appartenenti a cinque diverse famiglie, erano infine considerate \"vulnerabili\" (VU): sono otto specie di orchidee, tre del genere Ophrys (l'ofride verde-bruna, il fior bombo e l'ofride di Bertoloni), tre del genere Orchis (l'orchide maggiore, l'orchide di Provenza e l'orchide omiciattolo), l'orchidea cimicina e l'orchidea screziata; cinque specie di poacee, ovvero la coda di topo di Rendle, il logliarello marino, la logliarella cilindrica, l'orzo marino e la logliarella ricurva; tre amarantacee, la barba di frate, l'erba cali e la suaeda marittima; e due ciperacee, lo zigolo e lo zigolo nero.\nSecondo uno studio del 2009, di queste 33 specie solo 11 rientravano nelle tre categorie IUCN: 2 CR, 4 EN e 5 VU, mentre altre 9 sono state spostate o inserite \"ex novo\" come \"prossime alla minaccia\" (NT). Una specie non presente nello studio del 2006 \u00e8 la canna del Po, classificata CR insieme al giuncastrello di Barrelier. Si osserva anche l'aggiunta dell'orzo perenne e della cicerchia pisellina tra le specie \"minacciate\" (EN) e l'aggiunta della carice delle lagune e del trifoglio risupinato tra quelle \"vulnerabili\" (VU). Infine sono state declassate ad NT la barba di frate, la logliarella ricurva, la logliarella cilindrica, il logliarello marino, l'ofride di Bertoloni, l'orzo marino, lo zigolo e la coda di topo di Rendle, e ad essi \u00e8 stata aggiunta l\"iris pallida\" subsp. \"illyrica\". Delle rimanenti 13 specie non si hanno dati certi (DD), perch\u00e9 nel corso degli anni la coltivazione della vite ha soppiantato questo tipo di piante. Sono state per\u00f2 trovate anche delle specie rare all'interno e all'esterno dell'area di studio quali la finocchiella di Pallas, la \"Scorzonera parviflora\", il \"Limonium oleifolium\" e la \"Scutellaria orientalis\".\nFauna.\nGrazie alle interessanti zone umide ricche di vegetazione alofila e alle numerose aree protette di valore ornitologico internazionale, Pago \u00e8 un'isola con un'eterogenea e numerosa presenza di avifauna.\nSi possono vedere uccelli marini, palustri e rapaci che possono essere stanziali, nidificanti, di passo o svernanti.\nLe specie stanziali sono il grifone, il falco pellegrino, la coturnice, il gufo reale e il marangone dal ciuffo della sottospecie \"P. a. desmarestii\".\nLe specie che nidificano sull'isola sono invece una ventina, tra esse le pi\u00f9 numerose sono l'averla piccola, il calandro, il succiacapre, la tottavilla, l'occhione, il cavaliere d'Italia e la calandrella.\nTra la quarantina di specie migratorie, di passo o svernanti le pi\u00f9 diffuse sono la folaga comune, la strolaga mezzana, il fischione, il germano reale, l'alzavola, il beccaccino e il beccapesci.\nAltri uccelli presenti in numero minore sono il mignattaio, lo smeriglio, il biancone, il falco di palude, il tarabuso, il moriglione, il fraticello e il fratino.\nLa fauna marina \u00e8 altrettanto ricca: nelle acque limitrofe sono stati registrati 552 taxa, dei quali 88 sono pesci e 326 sono invertebrati. Tra i primi \u00e8 da notare la presenza di specie rare in questa zona del Mediterraneo, come il pesce liocorno, il pesce luna e il dragoncello turchese, mentre tra le specie pi\u00f9 osservate si notano la donzella, il tordo merlo, il cefalo musino, la corvina, la spigola o branzino, il dentice, il sarago fasciato, il sarago maggiore, il sarago sparaglione, il sarago pizzuto, l'occhiata, l'orata, lo sciarrano e il sacchetto.Nel canale della Morlacca sono stati registrati passaggi regolari di pesci condritti come lo spinarolo, il gattuccio, il palombo stellato, la razza chiodata, la razza occhiuta e la razza bavosa.\nPochi esemplari di tartaruga comune sono stati avvistati all'interno del vallone di Pago. In passato, sono stati avvistati anche pochi esemplari di balenottera comune e di foca monaca (ultimo avvistamento del 1992).\nAlcune specie di gasteropodi sono protette dalla legge: si tratta della \"Tonna galea\" e della \"Pinna nobilis\". Quest'ultima un tempo cresceva abbondante tra le piante di cimodocea ma poi, a causa della raccolta indiscrimitata da parte dei turisti per farne dei souvenir, la popolazione si \u00e8 drasticamente ridotta. Altre conchiglie minacciate dalle stesse abitudini che ne hanno ridotto il numero sono \"Spondylus gaederopus\", \"Glycymeris bimaculata\", il fasolaro e il tartufo di mare. Il dattero di mare che si insidia nelle rocce calcaree, seppur molto diffuso e gastronomicamente apprezzato, \u00e8 protetto a causa della distruzione delle rocce stesse che andrebbe a modificare l'habitat marino.\nTra gli animali marini registrati da differenti stazioni di ricerca attorno a Pago ci sono la verongia (una spugna); \"Nemertesia antennina\" (un idrozoo); l'ortica di mare e l'anemone bruno (due antozoi); la \"Patella caerulea\", la \"P. ulyssiponensis\", la \"Monodonta labio\", il \"Bittium reticulatum\", la torricella, la littorina nera, l'arca di No\u00e8, la cozza, il cuore edule e la \"Gastrochaenia dubia\" (alcuni molluschi gasteropodi e bivalvi); il polpo comune e la seppia comune (due cefalopodi; \"Marphysa kingbergi\", \"Glycera unicornis\", \"Notomastus latericeus\" e lo spirografo (alcuni anellidi); il dente di cane, la \"Callianassa subterranea\", l'astice europeo, l\"Upogebia deltaura\" e la \"Ligia italica\" (alcuni crostacei); \"Aetea sica\", \"Collarina balzaci\", \"Chorizopora brongniartii\", \"Schizoporella dunkeri\" e \"Schizobranchiella sanguinea\" (alcuni briozoi); \"Holoturia forskali\", \"Holoturia tubulosa\", \"Oestergrenia digitata\", \"Astropecten irregularis pentacanthus\", la stella marina spinosa, la stella serpente, il riccio di mare, \"Brissopsis lyrifera\" ed \"Echinocardium fenauxi\" (alcuni echinodermi); \"Ascidiella aspersa\" e \"Botryllus schlosseri\" (due tunicati).\nIsole adiacenti.\nAttorno a Pago si trovano una quarantina tra isolotti, scogli e rocce semisommerse.\nSi trovano nella parte settentrionale e in quella centro-orientale e sono amministrati dalla citt\u00e0 di Novaglia:\nNella parte centro-occidentale e amministrati dal comune di Colane:\nNella parte centrale e meridionale e amministrati dalla citt\u00e0 di Pago:\nNella parte sudoccidentale e amministrati dal comune di Pogliana:\nNel sud di Pago ma amministrati dal comune di Verch\u00e8:\nStoria.\nGrazie alle favorevoli condizioni ambientali, soprattutto del versante occidentale, Pago fu abitata densamente dalla trib\u00f9 illirca dei Liburni gi\u00e0 tra la seconda met\u00e0 del II millennio a.C. e la prima met\u00e0 del I millennio a.C.. Del loro passaggio rimangono le rovine di numerosi castellieri e una serie di tumuli con pietre tombali. I castellieri (il pi\u00f9 antico risale al 400 a.C.) si possono osservare su gran parte dell'isola, costruiti sulle colline, come quelli su \"Gradac\" e \"Grada\u0161nici\" nella penisola di Loni, quelli presso Novaglia e a nordest della citt\u00e0, o ancora quello di Terravecchia (\"Stari grad\"), che \u00e8 stato il sito da cui \u00e8 partita l'espansione della citt\u00e0 di Pago in epoca medievale, e quello su cui \u00e8 stata costruita la romana \"Cissa\" (l'attuale Zasca). Questa cittadina, forse distrutta durante il terremoto del 361, veniva gi\u00e0 citata da Plinio il Vecchio nel I secolo come \"Gissa Portunata\".\nIn precedenza, Pago appare nel \"Periplus\" di Pseudo-Skilak, un geografo anonimo greco del IV secolo a.C., anche se \"Mentorides\", \u00e8 un nome collettivo che comprendeva anche la vicina Arbe e molti altri isolotti minori.\nA partire dal II secolo a.C. i castellieri iniziarono un processo di trasformazione in centri abitati pi\u00f9 ampi, soprattutto a causa dell'influenza delle guerre illiriche. Dopo il consolidamento del potere romano in Liburnia (I secolo), su Pago, anche se non troppo diffusamente, iniziarono ad apparire i segni della loro presenza.\nNonostante ci\u00f2, sono numerosi i resti archeologici e i toponimi che ne testimoniano la presenza tra il IV e il VI secolo, come un'iscrizione su un'elaborata tavola di Epafrodito dedicata al suo padrone, Gemello Calpurnio, la cui famiglia (\"gens Calpurnia\") occupava posizioni eminenti nell'amministrazione romana. Sono stati scoperti anche i resti di \"ville rustiche\" e case rurali, per la maggior parte nella zona settentrionale. Ma fu soprattutto Cissa il centro romano principale di Pago in questo periodo, e come tale dava nome all'intera isola.\nCartograficamente, appare infatti per la prima volta come \"Ins. Sissa\" (\"Insula Sissa\") sulla Tavola Peutingeriana, un'antica carta romana stampata alla fine del 1500 ma risalente ad un periodo compreso tra il 109 a.C. e il 328. Cissa aveva anche due porti, uno, \"Navalia\", dove oggi si trova Novaglia Vecchia e l'altro nell'insenatura di valle Zasca, all'interno del vallone di Pago.\nIl nome \"Pago\" deriva invece dal latino \"pagus\", villaggio/distretto rurale, sempre in riferimento a Cissa e all'area che comprendeva anche il porto di \"Navalia\".\nDopo il IV secolo, a svilupparsi maggiormente fu l'insediamento di Novaglia, grazie al suo porto. Vi si trovano ancora tracce della prima chiesa cristiana della zona (Basilica di Santa Maria, V secolo). Sempre del V secolo sono le chiese di punta Gaia e di Pogliana, mentre sono del VI secolo quella presso punta Loni e quella nella zona di Rti\u0107, a Novaglia. Ci\u00f2 d\u00e0 l'idea di un vasto e precoce sviluppo della cristianit\u00e0 sull'isola, forse dovuto alla presenza bizantina nei \"kastron\" di Sveti Juraj, vicino all'odierna citt\u00e0 di Pago, e di valle Suicciana a nordest.\nI Croati si insediarono sull'isola durante l'Alto Medioevo, soprattutto nella parte sudorientale, mantenendo la maggior parte dei nomi latini e Cissa, chiamata in questo stesso periodo \"Kissa\", venne ricostruita e ridivent\u00f2 il centro principale.\nAlla met\u00e0 del X secolo venne citata da Costantino Porfirogenito come \"Skordakissa\", poi in un documento del 1071 del re Petar Kre\u0161imir IV di Croazia, l'isola venne assegnata a due diocesi: la parte settentrionale a quella di Arbe e quella meridionale a quella di Zara.\nAttorno al 1170 la Repubblica di Venezia, in lotta contro il regno d'Ungheria per il controllo della Dalmazia, don\u00f2 ai nobili veneziani Morosini la parte settentrionale dell'isola, dal \"castrum Kesse\" (nordovest di Cissa) fino a Loni, per l'aiuto ottenuto nel sopprimere la ribellione scoppiata a Zara. Il nome di Cissa appare in questo periodo nella forma \"Kessa veterana\", prima nel 1202 con riferimento al castello che in quell'anno veniva dato a Roberto Morosini, figlio Ruggiero Morosini nominato conte d'Ossero l'anno seguente, poi nel 1212. Cos\u00ec iniziava gi\u00e0 a delinearsi l'attuale suddivisione amministrativa dell'isola. Sotto il dogado di Orio Mastropiero, i veneziani conquistarono l'intera isola nel 1183 o 1186 e nel 1188 firmarono una momentanea tregua con gli ungheresi in vista della terza crociata.\nDal XIII secolo, specialmente da quando nel 1203 gli zaratini diedero alle fiamme Cissa vendicandosi dell'attacco veneziano dell'anno prima, il centro amministrativo dell'isola si spost\u00f2 verso il sudest del vallone di Pago, dove si stava sviluppando Terravecchia (\"Stari grad\"), che poi si sarebbe ampliata nella citt\u00e0 di Pago. Questa divisione, come quella diocesale, port\u00f2 a un impoverimento della parte settentrionale, che rimase per lungo tempo una zona rurale, utilizzata per allevamento e agricoltura. Terravecchia fu chiamata inizialmente \"Pagus\" e poi, ancora in un documento del re Petar Kre\u0161imir IV, viene citata come \"Villa Pagi\". Nel 1244 vi trov\u00f2 rifugio il re ungherese B\u00e9la IV in fuga dai nemici, e in segno di gratitudine confer\u00ec alla citt\u00e0 lo statuto di libera citt\u00e0 regia.\nDal 1409, ovvero dopo le lotte diplomatiche e militari con il regno d'Ungheria, Pago pass\u00f2 definitivamente sotto il controllo della Repubblica di Venezia. Sebbene non sub\u00ec direttamente l'invasione ottomana durante il XV secolo, ne risult\u00f2 comunque impoverita a causa della scarsit\u00e0 di collegamenti con la terraferma e con le isole vicine. Dopo questo periodo e fino alla caduta della Serenissima, le saline di Pago furono la maggior fonte di guadagno per Venezia.\nDal 1797, tranne per la breve parentesi del Primo Impero francese (1805-1814), l'isola si trov\u00f2 sotto l'amministrazione dell'Impero austro-ungarico. Nel 1855 e nel 1869 gli abitanti furono colpiti da epidemie di colera, e in seguito da febbre tifoide.\nInserita nel patto di Londra come compenso territoriale per l'ingresso nella prima guerra mondiale del Regno d'Italia, fu invece assegnata (trattato di Rapallo del 1920), insieme alla maggior parte delle isole dalmate, all'appena creato Regno dei Serbi, Croati e Sloveni. \nNel 1905 inizi\u00f2 il fenomeno dell'emigrazione negli Stati Uniti, in Canada ed Australia.\nNei primi mesi del 1941, in seguito alla spartizione del Regno di Jugoslavia da parte delle forze dell'Asse, Pago cadde sotto il controllo dello Stato indipendente di Croazia; nella stessa estate gli ustascia vi istituirono due campi di concentramento, \"Metajna\" (pressi di Barbato Inferiore) e \"Slana/Slano\" (pressi di valle Salsa). In questi campi gli ustascia perpetrarono anche esecuzioni di massa fino al mese di agosto, quando il campo fu chiuso e i prigionieri trasferiti nei campi di Jadovno e Jasenovac. Quando l'isola fu occupata dal Regio Esercito italiano (23 agosto) vennero alla luce gli eccidi perpetrati dagli ustascia e in tre fosse comuni furono rinvenuti 791 cadaveri, tra cui 293 donne e 91 bambini, che furono poi bruciati per questioni igieniche. Secondo alcuni autori vi furono reclusi e uccisi circa 4.500 serbi, 2.500 ebrei e 1.500 comunisti e in alcuni documenti del mese successivo si parla in generale di oltre 8000 vittime nel campo \"Slano\", ma i dati non sono certi. In seguito all'armistizio (8 settembre 1943) Pago fu occupata dai tedeschi e nel 1945 liberata dai partigiani jugoslavi di Tito.\nDurante le guerre jugoslave la proclamazione della Repubblica Serba di Krajina port\u00f2 all'interruzione dei collegamenti costieri tra la Croazia continentale e la Dalmazia; fu cos\u00ec che dal 1991 al 1995 l'isola di Pago rimase l'unico collegamento grazie ad un ponte navale a sud e ad un servizio di traghetti a nord.\nGeografia antropica.\nPago ha la particolarit\u00e0 di essere l'unica isola croata ad estendersi su due regioni: la parte settentrionale cade nella regione della Lika e di Segna, il resto cade invece in quella zaratina. Ci sono in tutto 25 insediamenti (\"naselja\"), amministrativamente suddivisi tra due citt\u00e0 (\"grad\") e due comuni (\"op\u0107ina\"):\nSul territorio sono presenti anche diverse frazioni. L'insediamento di Loni, in particolare, \u00e8 suddiviso in 7 frazioni anche molto distanti tra loro, lungo tutta la penisola di Loni. Per esempio Tavernelle (\"Tovarnele\") si trova quasi all'estremit\u00e0 settentrionale e Jakisnizza (\"Jakisnica\") quasi al centro della penisola, tra esse ci sono le frazioni di Gager, Gurijel, Dudi\u0107i, Peri\u0107ev Kanat e Stani\u0161\u0107e. Vicino Pago si trova invece Terravecchia o Terra Vecchia (\"Starigrad\"), un piccolo villaggio dalla lunga storia: inizialmente castelliere liburnico, poi chiamato \"Pagus\" e \"Villa Pagi\" in epoca medievale ma ora completamente abbandonato e visitabile come sito archeologico. \nInfrastrutture e trasporti.\nL'isola \u00e8 collegata alla terraferma dal Ponte di Pago (\"Pa\u0161ki most\"), una struttura a una campata di 301\u00a0m di lunghezza e 9\u00a0m di larghezza che passa sullo stretto di Giuba. Il ponte, inaugurato nel 1968, si trova a 35\u00a0m sul livello del mare e la sua campata \u00e8 lunga 193\u00a0m. Connette la statale croata D106 che attraversa gran parte dell'isola partendo dal porto di valle Zilniazza fino al ponte e proseguendo sulla terraferma. Le altre due strade principali sono le statali D107, che si separa dalla D106 poco a sud di Novaglia e arriva fino a Novaglia Vecchia, e la D108, che da Gorizza arriva fino a Pogliana. Oltre a queste ci sono anche alcune strade regionali e diverse strade locali. In totale ci sono 150\u00a0km di strade, l'80% dei quali \u00e8 asfaltato.\nPago \u00e8 dotato di tre porti principali. Il primo \u00e8 quello di valle Zilniazza, sulla costa orientale, che collega l'isola al comune di Prizna, sulla costa dalmata. Il porto di Novaglia collega invece l'isola con Fiume, Pesaro e Arbe. Quello di Loni-Tavernelle, infine, collega Pago ad Arbe. Le linee di traghetti che servono Pago sono dunque cinque. Quelle per Fiume, Arbe e Prizna sono giornaliere ma, tra le cinque, solo l'ultima permette il trasporto di veicoli; quella tra Tavernelle e Arbe \u00e8 giornaliera solo nei mesi estivi, il resto dell'anno serve tre giorni a settimana; quella da e per Pesaro \u00e8 attiva solo tra giugno e agosto, un solo giorno a settimana. Altri porti minori, usati soprattutto da pescatori e turisti, si trovano un po' su tutta l'isola, come a Pogliana, Cassione, Mandrie, Dignisca, Jakisnizza e Novaglia Vecchia.\nAl '91 sull'isola si contavano 9 scuole primarie, una scuola secondaria, sei uffici postali, otto medici e due farmacisti.\nSociet\u00e0.\nAttualmente (censimento 2011) la popolazione di Pago \u00e8 di 9.059 abitanti cos\u00ec suddivisi:\nIn particolare, se non si considerano i vari insediamenti, nella citt\u00e0 di Pago vivono 2.849 abitanti e a Novaglia 2.358. Gli insediamenti minori pi\u00f9 popolosi sono invece Loni (307 abitanti), Novaglia Vecchia (286) e Scania (272).\nNel corso del secoli, lo sviluppo demografico di Pago ha avuto un andamento che pu\u00f2 essere suddiviso in diverse fasi. Tra l'inizio del XVI secolo fino al termine del XVII secolo Pago ebbe una popolazione inferiore ai 2.000 abitanti. Questi aumentarono leggermente raggiungendo poco pi\u00f9 di 3.000 unit\u00e0 durante il XVIII e l'inizio del XIX secolo. Poi, grazie anche al rapido sviluppo della citt\u00e0 di Pago, ci fu un boom di popolazione che nel 1900 raggiunse i 7039 abitanti e continu\u00f2 ad aumentare, nonostante lo spopolamento dovuto all'emigrazione, fino al secondo dopoguerra quando raggiunse i 9.188 abitanti (1948). Nei decenni successivi ci fu un leggero declino altalenante, che port\u00f2 ad una popolazione inferiore agli 8000 abitanti tra il 1971 e il 1991.\nAl 1991 il 95,4% della popolazione totale era croata, mentre il 2,6% apparteneva a venti nazionalit\u00e0 differenti e il 2% era di etnia non identificata; al censimento 2011 si era invece registrata una percentuale del 96,1% di residenti croati e, tra le minoranze, risaltavano le comunit\u00e0 albanesi, bosniache, italiane e slovene.\nSull'isola si parla in maggioranza il croato nel suo dialetto ciacavo e in piccola parte le lingue che riflettono la composizione etnica della popolazione (albanese, bosniaco e sloveno).\nReligione.\nGli isolani sono in maggioranza cattolici (95,1%), organizzati in nove parrocchie, sette delle quali nell'arcidiocesi di Zara e due nella diocesi di Veglia.\nCultura.\nIscritto dall'UNESCO nella lista dei patrimoni culturali immateriali dell'umanit\u00e0 nel 2009, il merletto di Pago \u00e8 una delle caratteristiche culturali dell'isola. Risalente al XV secolo, questo merletto fu usato per ornare abiti femminili ed ecclesiastici. In un documento del 1579 se ne attesta il suo insegnamento, insieme all'alfabetizzazione, presso il monastero benedettino di Santa Margerita. Per la sua bellezza, alcune donne di Pago furono invitate a mostrarne la lavorazione alla corte dell'arciduchessa Maria Giuseppa d'Austria. Grazie alla sua crescente popolarit\u00e0, tra il 1906 e il 1945 a Pago fu anche fondata una scuola di merletto. Oggi la tradizione \u00e8 mantenuta dalle insegnanti del monastero, da una nuova scuola di merletto e dall'Associazione del merletto di Pago. A Pago citt\u00e0, esposizioni si possono vedere lungo le strade cittadine o presso il Palazzo del Principe, e la collezione del monastero benettino \u00e8 stata dichiarata bene culturale dal Ministero della Cultura croato nel 2008.\nStrettamente legato al merletto \u00e8 il costume tradizionale di Pago che si tramanda di generazione in generazione. Anch'esso di origine tardo gotica-rinascimentale, \u00e8 conosciuto e apprezzato in tutta Europa. L'abito femminile, in particolare, \u00e8 molto elaborato, con colori vistosi, un copricapo a tre punte ornato dal merletto e un ornamento attorno al collo chiamato \"pa\u0161ki teg\", spesso accompagnati da grandi orecchini (\"ro\u010dini\") con pendenti a forma di campane o di perle e da una collana d'oro.\nIl costume \u00e8 spesso utilizzato durante le manifestazioni in cui si balla il \"tanac\", la tipica danza folkloristica dell'isola. \u00c8 un ballo con rotazione laterale accompagnato dalla musica di strumenti a fiato tradizionali simili alle cornamuse, come il \"mih\" e il \"mi\u0161nice\".\nIl carnevale isolano \u00e8 un evento consolidato da oltre ottant'anni e negli ultimi cinquanta a luglio viene organizzato anche un carnevale estivo nella citt\u00e0 di Pago. Il carnevale invernale si svolge solitamente nei fine settimana dal primo sabato dopo l'Epifania fino al mercoled\u00ec delle ceneri quando culmina nel rogo di una bambola, \"colpevole\" di tutti i problemi dell'anno precedente, e nella rappresentazione teatrale de \"Le schiave di Pago\" (\"Pa\u0161ka Robinja\"), dramma popolare scritto nel 1846.\nD'estate spiccano le manifestazioni \"estate culturale di Pago\" e \"estate culturale di Novaglia\" durante le quali si svolgono svariati eventi come mostre, spettacoli, rappresentazioni teatrali, concerti, etc.\nEnogastronomia.\nLe suore del monastero benedettino di Santa Margherita producono da oltre tre secoli il \"ba\u0161kotin\", un tipo di pane tostato e dorato preparato ancora nella sua ricetta originale.\nUno dei prodotti tipici dell'isola \u00e8 il Pa\u0161ki sir, un rinomato pecorino in lista per diventare di \"denominazione di origine protetta\". \u00c8 un formaggio dall'aspetto duro, dal colore giallo intenso dal sapore leggermente salato. Il processo di produzione \u00e8 molto lento e inizia con la bora che deposita il sale sulle piante dei pascoli, soprattutto la salvia, cibo principale delle pecore, la quale conferisce al latte un sapore e un profumo particolari. Anche l'agnello \u00e8 uno dei prodotti isolani. Nati e allevati da pecore indigene e lasciati spesso all'aperto, si nutrono dello stesso latte con cui viene prodotto il formaggio, conferendo alla carne un sapore unico.\nNonostante non ci siano molti terreni fertili, l'isola \u00e8 nota anche per i suoi vini dalla dolcezza pronunciata. Tra i pi\u00f9 conosciuti c'\u00e8 un vino bianco prodotto da una variet\u00e0 di uva locale chiamata \"gegi\u0107\". Inoltre, si pu\u00f2 trovare anche il brandy \"travarica\", ottenuto aggiungendo ai resti delle uve varie parti di erbe aromatiche.\nEconomia.\nNel 1991, su Pago \u00e8 stato registrato un totale di 1832 lavoratori, con un tasso di occupazione del 23,7%.\nL'agricoltura \u00e8 molto sviluppata ma in calo rispetto al passato. I terreni fertili delle valli e in parte quelli rocciosi ricoprono l'86% dell'isola e sono piantati con colture particolarmente resistenti come olivi e viti, o usati come pascoli. Le fattorie coprivano l'80% del territorio ma, degli oltre 220\u00a0km\u00b2 di suolo, solo 22\u201323\u00a0km\u00b2 erano effettivamente arabili e 11,5\u00a0km\u00b2 giacevano a maggese. I vigneti ricoprivano 551\u00a0ha (per fare un raffronto, basti pensare che nel 1910 i vigneti coprivano 1700\u00a0ha), mentre i frutteti e gli oliveti erano estesi su 169\u00a0ha e i prati su 195\u00a0ha. La produzione agricola annua del 1991 fu di 3.300\u00a0t di uve di vari tipi, 10\u00a0t di olive, 17\u00a0t di patate, 4.400\u00a0t di fieno, 13.000\u00a0hl di vino e 20\u00a0hl di olio. Di minore portata e in calo, erano le produzioni di grano, orzo, cipolle (100-200\u00a0t), pomodori, cavoli, etc.\nL'allevamento \u00e8 altrettanto sviluppato ma anch'esso in calo. Nel '91 si contavano circa 17.000 pecore (in passato si arrivava ad oltre 50.000 esemplari), un centinaio di maiali, 12.000 unit\u00e0 di pollame (unico settore in aumento), e pochi cavalli e buoi, con relativa diminuzione dei prodotti a essi associati (formaggi, carne e lana).\nIl settore forestale \u00e8 di basso livello. Boschi e vivai coprivano circa 1500\u00a0ha nel 1993 (2.150\u00a0ha nel 1910) per totale ipotetico di legname che si aggira attorno ai 40.000\u00a0m\u00b3. All'anno venivano comunque abbattuti 200\u2013300\u00a0m\u00b3 di legname e venivano riforestati in media 25\u00a0ha.\nIl settore industriale \u00e8 un importante ramo dell'economia dell'isola. Le saline di Pago e Dignisca, le prime allungate su un'area di 3,01\u00a0km\u00b2 nella valle delle Saline, producono 20.000\u00a0t di sale l'anno, grazie alle condizioni climatiche e geomorfologiche favorevoli.\nInoltre sono presenti una fabbrica di lavorazione della plastica, un caseificio, uno stabilimento per la fornitura di energia elettrica e altre piccole fabbriche.\nTurismo e commercio sono attivit\u00e0 divenute molto importanti nelle ultime decadi. Nel 1990 c'erano 60 negozi e 131 servizi di ristorazione, e il numero dei letti per i turisti era di circa 22.000. Sebbene il maggior traffico turistico sia riscontrabile nelle citt\u00e0 di Pago e Novaglia, anche gli insediamenti minori sono diventate una meta per turisti, soprattutto dopo la costruzione del ponte e delle strade, e l'attivazione delle linee di traghetto. Il maggior numero di turisti registrato \u00e8 stato di 104.000 nel 1987 con oltre 1.000.000 di pernottamenti, seguito dai 103.000 del 1989. Dall'anno seguente, a causa della guerra, il numero \u00e8 diminuito del 30% riprendendosi solo nel 2000 (600.000 pernottamenti registrati). Gli stranieri che visitano l'isola sono circa il 60% del totale, e coloro che pernottano sono il 65%.\nLa spiaggia di Zr\u0107e (valle Sanit\u00e0), in particolare, \u00e8 un famoso complesso turistico-balneare, composto da diverse discoteche, club e servizi vari, che attira ogni anno migliaia di turisti.\nMonumenti e luoghi di interesse.\nPago \u00e8 ricca di attrazioni naturali, siti storici e luoghi da visitare. Tra le attrazioni pi\u00f9 rinomate ci sono alcune delle gi\u00e0 citate aree protette, come gli oltre 80.000 olivi della penisola di Loni, gli stagni Grande e Piccolo meta dei birdwatchers e il paesaggio significativo di Dubrava-Hanzina, le numerose spiagge, il monte San Vito da cui si gode di un ampio panorama, le varie rovine dei castellieri, quelle romane, e altri edifici di epoche differenti.\nA Pago citt\u00e0 si possono visitare i resti delle mura e delle torri rinascimentali. Si sono conservati il tratto settentrionale che comprende i bastioni e la torre \"Scrivanat\", e un tratto a sud. Inoltre, l'attuale edificio del comune \u00e8 la restaurata torre ottagonale del Camerlengo, un tempo equipaggiata con armi leggere a difesa del centro e dell'ingresso cittadino.\nIl Palazzo del Principe, risalente al XV secolo, si affaccia sulla piazza centrale. Era sede amministrativa durante il governo veneziano, mentre oggi serve da centro culturale e vi si tengono mostre, spettacoli e altri eventi.\nSempre in citt\u00e0, nella zona occidentale, si pu\u00f2 vedere il monastero benedettino di Santa Margherita (\"samostan Svete Margarite\"), insieme alla chiesa omonima e alla cappella di San Nicola. Il monastero, costruito in stile rinascimentale con elementi gotici, ha una lunga storia che parte molto prima della sua fondazione nel 1318 da parte di una comunit\u00e0 femminile. In seguito, ha avuto un ruolo molto importante nell'educazione delle donne dell'isola: \u00e8 stato infatti sede di una scuola pubblica e di una scuola di merletto. Durante le guerre, invece, \u00e8 stato un punto di riferimento per la popolazione, in quanto qui si distribuivano vestiti, cibo, medicinali e venivano ospitati poveri, bambini e rifugiati.\nIl triangolo di Pago (\"Pa\u0161ki trokut\") \u00e8 una formazione morfologica scoperta nel 1999 in una zona a est di Novaglia e Zasca. Si tratta di un triangolo isoscele con due lati di 22\u00a0m e un lato di 32\u00a0m che differisce dall'area circostante per la conformazione delle rocce che sono state esposte ad elevate temperature ed emanano una luce rossa se colpite da raggi ultravioletti. Si pensa che il triangolo risalga ad un periodo compreso tra gli 8.000 e i 12.000 anni fa. Meta di ufologi e turisti, il sito \u00e8 stato visitato da 30.000 persone nei tre anni successivi alla scoperta e da circa 1.000.000 al 2009.\nIl museo cittadino di Novaglia ospita una collezione idroarcheologica, fotografie, reperti etnografici dell'inizio del XX secolo, reperti preistorici, e lavori di numerosi artisti. Alcuni dei reperti del museo provengono dal sito sottomarino di \"uvala Vla\u0161ka Mala\", aperto ai visitatori subacquei, dove nel I secolo a.C. una nave mercantile romana \u00e8 naufragata con un carico di anfore per il trasporto del vino.\nIl museo del sale si trova invece a Pago, in uno dei vecchi depositi delle saline, e ospita una mostra permanente che ha come soggetto il sale e la sua lavorazione.\nA cinque chilometri da Pago, sulla strada che porta da Bo\u0161ana alla spiaggia di valle Sanit\u00e0 e alle falde del mone San Vito, si trova un monumento in marmo che indica il passaggio del 15\u00ba meridiano.\nUn'edicola votiva si trova nei pressi del ponte di Pago con un testo che cita: \"U \u010dast i hvalu Gospi koja nas je sa\u010duvala 1991. godine. Branitelji otoka Paga.\" (In onore e lode di Nostra Signora che ci ha protetti nel 1991. Difensori dell'isola di Pago).\nTra le molte chiese presenti sull'isola si possono citare:\nnella citt\u00e0 di Pago:\nnel comune di Pogliana:\nnel comune di Colane:\nnella citt\u00e0 di Novaglia:"}
{"id": "49894", "revid": "228587", "url": "https://it.wikipedia.org/wiki?curid=49894", "title": "Anno sabbatico", "text": ""}
{"id": "49896", "revid": "1305772", "url": "https://it.wikipedia.org/wiki?curid=49896", "title": "Sebenico", "text": "Sebenico (: ; in croato \"\u0160ibenik\", ) \u00e8 una citt\u00e0 della Croazia di abitanti, capoluogo della regione di Sebenico e Tenin, che \u00e8 situata nella regione storica della Dalmazia lungo il mare Adriatico, presso la foce del fiume Cherca in una baia naturale che \u00e8 collegata al mare dal canale di Sant'Antonio. Nei dintorni di Sebenico sono stati istituiti due parchi nazionali, il Parco nazionale delle Incoronate e il Parco nazionale della Cherca, mentre il circondario della citt\u00e0 \u00e8 anche interessato dal lembo sud-orientale del Parco naturale del lago di Vrana.\nSebenico \u00e8 la pi\u00f9 antica citt\u00e0 fondata dai croati sulla costa adriatica, citata per la prima volta su documento nel 1066, dove viene chiamata \"Kre\u0161imirova\", nome in seguito mutato in \"\u0160ibenik\", poi tradotto in italiano in \"Sebenico\". \nNel 1412 Sebenico entr\u00f2 nei \"Domini da Mar\" della Repubblica di Venezia, rimanendoci fino alla sua caduta, che avvenne nel 1797. \n&lt;br&gt;Dopo la caduta della Repubblica di Venezia Sebenico entr\u00f2 a far parte dell'Impero austriaco in seguito al trattato di Campoformio, che venne firmato nel 1797, rimanendovi, salvo un'interruzione dovuta alla dominazione francese durante l'epoca napoleonica, che in questa zona perdur\u00f2 dal 1805 al 1813, fino alla fine della prima guerra mondiale (1918), dopo di cui entr\u00f2 a far parte del Regno di Jugoslavia. \nA partire da quest'ultimo evento inizi\u00f2 l'esodo di una parte consistente degli italiani e degli italofoni della Dalmazia, tra cui i sebenicensi italiani, verso Zara, Lagosta, che invece erano annesse al Regno d'Italia, e verso l'Italia stessa. \n&lt;br&gt;Nel 1941, durante l'invasione della Jugoslavia, operazione militare della seconda guerra mondiale, Sebenico fu occupata militarmente, cos\u00ec come tutta la Dalmazia, dalle truppe italiane del Regio Esercito, per poi venire inquadrata nel Regno d'Italia all'interno della provincia di Zara, che fu nell'occasione ampliata. \nA seconda guerra mondiale terminata, Sebenico \u00e8 tornata alla Jugoslavia per poi passare, in seguito alla dissoluzione di quest'ultima, alla moderna Croazia.\nA Sebenico sono presenti due edifici storici che sono stati inseriti nell'elenco dei Patrimoni dell'Umanit\u00e0 dell'UNESCO, la cattedrale di San Giacomo e la fortezza di San Nicol\u00f2, quest'ultima facente parte del circuito culturale UNESCO delle \"\". Come conseguenza, la maggiore risorsa economica di Sebenico \u00e8 il turismo, il cui peso sull'economia locale \u00e8 cresciuto costantemente.\nGeografia fisica.\nTerritorio.\nSebenico \u00e8 situata presso la foce del fiume Cherca in un porto naturale collegato al mare dal canale di Sant'Antonio, passaggio naturale lungo 2,5\u00a0km. La costa dove si trova la citt\u00e0, che \u00e8 rocciosa e frastagliata, \u00e8 caratterizzata da un ampio entroterra costituito da terreno fertile. \nIl panorama geografico intorno alla citt\u00e0 dalmata \u00e8 quindi vario. Sebenico, che si affaccia direttamente sul mare Adriatico, \u00e8 situata lungo una baia naturale dove \u00e8 stato realizzato il porto, che \u00e8 da sempre la sua risorsa economica principale. La costa geograficamente di pertinenza del comune di Sebenico \u00e8 lunga circa 52 km. Sul territorio nei dintorni di Sebenico sono stati istituiti due parchi nazionali, il Parco nazionale delle Incoronate e il Parco nazionale della Cherca. Il circondario della citt\u00e0 \u00e8 anche interessato dal lembo sud-orientale del Parco naturale del lago di Vrana. \nLa densit\u00e0 media degli abitanti del territorio comunale di Sebenico \u00e8 pari a 51,5 abitanti/km2. Al largo della citt\u00e0 \u00e8 presente l'arcipelago di Sebenico, gruppo di isole situate nel mare Adriatico a ovest di Sebenico. Amministrativamente, le isole appartengono alla regione di Sebenico e Tenin. Le maggiori isole dell'arcipelago sono: Morter, Zuri, Cacan, Capri, Smolan, Diat, Provicchio, Zlarino e Crappano, cui si assommano tutti gli isolotti e gli scogli adiacenti alle singole isole maggiori e alla costa dalmata. \nClima.\nSebenico ha un clima di tipo mediterraneo (Classificazione dei climi di K\u00f6ppen) che \u00e8 caratterizzato da un condizioni atmosferiche invernali umide e relativamente miti, e da estati secche. Nella parte costiera della regione il clima \u00e8 particolarmente mite, condizione climatica che si ripercuote anche sull'immediato entroterra. \nLungo la zona costiera l'insolazione media annua \u00e8 di circa ore, mentre verso l'entroterra questo dato numerico cala. In estate le temperature, che sono relativamente alte, sono mitigate dal maestrale, vento che spira da nord-ovest. Lungo la costa gli inverni possiedono condizioni climatiche comprese tra il moderatamente freddo e il mite. I mesi di gennaio e di febbraio sono i pi\u00f9 freddi dell'anno, mentre luglio e agosto sono i pi\u00f9 caldi. \nLe precipitazioni sono pi\u00f9 abbondanti in inverno, mentre le estati sono generalmente secche. Le precipitazioni annue totali si attestano a circa 803 mm. La maggior parte del territorio della regione di Sebenico \u00e8 dominata dalla bora, vento catabatico di provenienza est/nord-est che soffia con particolare intensit\u00e0, in particolar modo, verso l'Alto Adriatico e il Medio Adriatico, nonch\u00e9 il gi\u00e0 citato maestrale.\nQuelli che seguono sono i dati climatologici salienti della citt\u00e0:\nOrigini del nome.\nCi sono varie ipotesi che tentano di spiegare l'etimologia di \"\u0160ibenik\", nome in lingua croata della citt\u00e0. L'ipotesi maggiormente accettata dagli studiosi, ma con l'indeterminatezza del caso, \u00e8 quella enunciata dal poeta e umanista italiano Giorgio Sisgoreo, che nel XV secolo, nella propria opera \"De situ Illiriae et civitate Sibenici\", descrisse la geografia e la storia della zona dove sorge la moderna Sebenico. Giorgio Sisgoreo ipotizz\u00f2 che il nome \"\u0160ibenik\" derivi da \"palizzata\" (in croato singolare \"\u0161iba\", plurale \"\u0161ibe\"), con un richiamo al primo sistema difensivo della citt\u00e0.\nUna seconda ipotesi lega il toponimo \"\u0160ibenik\" al latino \"Sibinicum\", nome che gli antichi Romani diedero genericamente alla regione. Non \u00e8 tuttavia chiara l'origine di \"Sibinicum\", che a sua volta potrebbe essere derivato da un precedente toponimo, di significato ignoto, usato da una civilt\u00e0 preesistente per riferirsi alla regione.\nStoria.\nEpoca medievale.\nSebenico \u00e8 la pi\u00f9 antica citt\u00e0 fondata dai croati sulla costa adriatica. Il primo documento che cita Sebenico risale al 1066. Tale testimonianza scritta si riferisce a una disposizione di re Petar Kre\u0161imir IV di Croazia, che ordin\u00f2 la protezione del monastero benedettino di Santa Maria a Zara citando anche \"Kre\u0161imirova\", nome originario della citt\u00e0, cambiato poi in \"\u0160ibenik\". A sua volta \"Kre\u0161imirova\" deriva da \"Kre\u0161imirovi\u0107\", ramo cadetto della dinastia dei Trpimirovi\u0107, a cui apparteneva il sovrano appena citato.\nAll'epoca \"Kre\u0161imirova\" era una piccola comunit\u00e0 il cui centro abitato si sviluppava nei pressi delle moderne rovine della fortezza di San Michele, che si trovano su una ripida scogliera alla foce del fiume Cherca. \nNel 1102 il Regno di Croazia venne unito in forma personale al Regno d'Ungheria. Nel 1169 re Stefano III d'Ungheria concesse a \"\u0160ibenik\" il titolo di citt\u00e0 e il diritto di coniare moneta. \nNel 1298 fu fondata, tramite a una bolla pontificia di papa Bonifacio VIII, la diocesi di Sebenico, che fu costituita grazie allo scorporo del suo territorio da quello della diocesi di Tra\u00f9, facendola diventare suffraganea dell'arcidiocesi di Spalato. Nel 1298, in occasione della fondazione della diocesi di Sebenico, fu deciso di predisporre i primi progetti per la costruzione della cattedrale di San Giacomo, i cui lavori di edificazione iniziarono nel 1402 per poi concludersi, viste le tante interruzioni, nel 1536.\nEpoca moderna.\nNel 1412 Sebenico pass\u00f2 sotto il dominio della Repubblica di Venezia, rimanendoci fino alla sua caduta, che avvenne nel 1797. Sebenico era gi\u00e0 stata conquistata dalla Repubblica di Venezia nel 1322, rimanendo nei suoi domini fino al 1357, quando fu riconquistata dal Regno di Ungheria. \nLa Repubblica di Venezia posizion\u00f2 a Sebenico la sede di una dogana e decise di fare della citt\u00e0 dalmata un importante punto di snodo del monopolio del sale, il cui traffico partiva da Chioggia dirigendosi in tutto il Mare Adriatico. Fu durante la seconda epoca veneziana che la citt\u00e0 cambi\u00f2 nome, sui documenti ufficiali, dal croato \"\u0160ibenik\" all'italiano \"Sebenico\".\nDurante il secondo periodo veneziano Sebenico divent\u00f2 un importante centro culturale della Dalmazia. Tra gli umanisti di Sebenico che diedero un importante contributo alla cultura croata ed europea ci furono i dalmati italiani Natale Bonifacio, Francesco Difnico, Giorgio Sisgoreo, Antonio Veranzio, Fausto Veranzio, Tommaseo ed il croato Dinko Zavorovi\u0107, primo romanziere croato della storia. \nLa maggior parte degli edifici del moderno storico sono stati costruiti in questa epoca storica, in particolare tra il 1431 e il 1536, principalmente in stile gotico e in stile rinascimentale.\nNel 1417 Sebenico sub\u00ec una serie attacco da parte dei Morlacchi, popolazione appartenente al gruppo dei Valacchi ora ridotti a un esiguo numero, che all'epoca erano diffusi anche nell'entroterra della citt\u00e0. Fu di questa epoca la costruzione delle prime imponenti mura difensive, che fu resa necessaria dai continui scontri tra la Repubblica di Venezia e l'Impero ottomano, a volte sfociate nelle cosiddette guerre turco-veneziane, che durarono dal XVI al XVII secolo. L'azione di guerra pi\u00f9 cruenta che sub\u00ec la citt\u00e0 fu la battaglia di Sebenico, che avvenne nel 1647 e che rimane una delle azioni di guerra pi\u00f9 importanti che siano state combattute nei pressi della citt\u00e0 dalmata. \nFu durante la guerra di Candia, combattuta tra il 1645 e il 1669 tra la Repubblica di Venezia e l'Impero ottomano e conosciuta anche come \"quinta guerra turco-veneziana\", che ebbe come posta in palio il possesso dell'isola di Creta, il pi\u00f9 grande e pi\u00f9 ricco tra i possedimenti veneziani d'Oltremare, poi persa dai veneti, che inizi\u00f2 il processo di migrazione dei Morlacchi dall'entroterra di Sebenico verso la citt\u00e0. A met\u00e0 del XVI secolo la popolazione di Sebenico fu falcidiata da un'epidemia di peste che caus\u00f2 un declino anche economico che fu poi recuperato grazie a una lenta ma graduale ripresa. \nDopo la caduta della Repubblica di Venezia Sebenico entr\u00f2 a far parte dell'Impero austriaco in seguito al Congresso di Vienna (1815), che fu convocato dopo la sconfitta di Napoleone, venendo assegnata al Regno di Dalmazia, territorio sotto il dominio diretto della corona austriaca, rimandoci fino al termine della prima guerra mondiale (1918). \nLe autorit\u00e0 asburgiche stabilirono che il Regno di Dalmazia sarebbe stato governato da una propria assemblea, chiamata \"Sabor\", con sede a Zara, dove si potevano confrontare i due maggiori partiti politici austriaci dell'epoca, ovvero il Partito autonomista e il Partito popolare. La Dalmazia divent\u00f2 quindi una monarchia, avente come lingua ufficiale il tedesco, governata da un'\u00e9lite locale bilingue (croata e italiana). \nCome conseguenza della terza guerra d'indipendenza italiana (1866), che port\u00f2 all'annessione del Veneto al Regno d'Italia, l'amministrazione imperiale austriaca, per tutta la seconda met\u00e0 del XIX secolo, aument\u00f2 le ingerenze sulla gestione politica del territorio per attenuare l'influenza del gruppo etnico italiano temendone le correnti irredentiste. \nDurante la riunione del consiglio dei ministri del 12 novembre 1866 l'imperatore Francesco Giuseppe I d'Austria tracci\u00f2 un progetto di ampio respiro mirante alla \"germanizzazione o slavizzazione\" dell'aree dell'impero con presenza italiana:\nCome prima conseguenza normativa, nel 1872, fu abolito l'uso del nome italiano della citt\u00e0 (\"Sebenico\") su tutti i documenti ufficiali, che fu sostituito da quello croato (\"\u0160ibenik\"). Sempre nel 1872, alle prime elezioni del nuovo corso politico, Ante \u0160upuk divenne il primo sindaco di Sebenico di etnia croata, che ricopr\u00ec questa carica dal 1872 al 1882, dal 1886 al 1892 e dal 1896 al 1903. Ante \u0160upuk ebbe un ruolo importante nel processo di modernizzazione della citt\u00e0. \nNello specifico, Ante \u0160upuk \u00e8 ricordato per il progetto, datato 1895, finalizzato alla realizzazione degli impianti pubblici di illuminazione stradale, che furono poi alimentati dalla centrale idroelettrica di Jaruga. A lavori ultimati, il 28 agosto 1895, Sebenico divenne la prima citt\u00e0 al mondo ad avere un impianto di illuminazione stradale pubblica funzionante a corrente alternata, che fu voluto da Nikola Tesla.\nNel 1909 la lingua italiana venne vietata in tutti gli edifici pubblici e gli italiani furono ufficialmente estromessi dalle amministrazioni comunali. Quindi anche Sebenico fu coinvolta nel processo di croatizzazione della Dalmazia avvenuto durante la dominazione austroungarica. Queste ingerenze, insieme ad altre azioni di favoreggiamento al gruppo etnico slavo ritenuto dall'impero pi\u00f9 fedele alla corona, esasperarono la situazione andando ad alimentare le correnti pi\u00f9 estremiste e rivoluzionarie.\nEpoca contemporanea.\nIl 6 novembre 1918, dopo la resa dell'Impero austro-ungarico, le navi da guerra italiane entrarono nel porto di Sebenico congedando le forze armate austroungariche. La regione divenne quindi oggetto di un'aspra contesa, e localmente si acu\u00ec all'estremo la tensione fra l'elemento italiano e la maggioranza slava. \nL'occupazione italiana dur\u00f2 fino al 12 giugno 1921, quando Sebenico fu ufficialmente annessa al Regno dei Serbi, Croati e Sloveni senza contestazioni da parte italiana, vista la firma del trattato di Rapallo (1920), ritenuto soddisfacente da entrambe le parti, che ratific\u00f2 la sistemazione del confine in Venezia Giulia tra Italia Regno dei Serbi, Croati e Sloveni, nonch\u00e9 delle frontiere dello Stato libero di Fiume, citt\u00e0-stato indipendente formata dalla sola municipalit\u00e0 di Fiume. \nCome conseguenza, gli italiani rinunciarono ufficialmente alle loro rivendicazioni su Sebenico e sul resto della Dalmazia, la cui parte settentrionale, nel 1919, venne invece assegnata, contro la volont\u00e0 dell'Italia e a dispetto del Patto di Londra, al nuovo Regno dei Serbi, Croati e Sloveni. La mancata annessione della Dalmazia all'Italia fu una delle cause di insoddisfazione che portarono alla definizione di \"vittoria mutilata\", che venne in parte mitigata dal gi\u00e0 citato trattato di Rapallo. Non di meno, nel corso della conferenza del trattato di Rapallo, venne anche avanzata la proposta di creare uno Stato dalmata indipendente di cui Sebenico avrebbe fatto parte, proposta che non ebbe seguito.\nCon l'annessione della maggior parte della Dalmazia al Regno dei Serbi, Croati e Sloveni, si verific\u00f2 l'esodo di una parte consistente degli italiani ed italofoni della Dalmazia verso la citt\u00e0 dalmata di Zara l'isola dalmata di Lagosta (invece annesse al Regno d'Italia) e verso la penisola italiana stessa. Ai dalmati italiani rimasti \u2013 diverse migliaia concentrati prevalentemente a Veglia, Sebenico, Spalato, Tra\u00f9, Ragusa e in alcune isole \u2013 fu concesso il diritto di richiedere la cittadinanza italiana \u2013 rinunciando a quella jugoslava \u2013 grazie ad alcune clausole contenute nel trattato di Rapallo (1920), che consentiva loro di rimanere nel Regno dei Serbi, Croati e Sloveni senza dover emigrare verso l'Italia.\nDato che la citt\u00e0 dalmata di Zara fu annessa al Regno d'Italia, Sebenico assorb\u00ec gran parte del traffico portuale di quest'ultima, un tempo destinato all'entroterra dell'Impero austroungarico, trasformandosi gradualmente in un importante porto del Regno dei Serbi, Croati e Sloveni, poi diventato Regno di Jugoslavia. \nIl 15 aprile 1941, durante l'invasione della Jugoslavia, operazione militare della seconda guerra mondiale, Sebenico fu occupata militarmente, cos\u00ec come tutta la Dalmazia, dalle truppe italiane del Regio Esercito. Poco dopo il governo italiano istitu\u00ec il Governatorato della Dalmazia, divisione amministrativa che esistette tra l'aprile 1941 e il settembre 1943 e che comprendeva la provincia italiana di Spalato e la provincia italiana di Cattaro, entrambe costituite nell'occasione, mentre la gi\u00e0 esistente provincia italiana di Zara fu notevolmente ampliata comprendendo ora anche Sebenico\nIl Governatorato della Dalmazia fu la riproposizione dell'omonimo ed effimero istituto impiantato dagli italiani in Dalmazia all'indomani della sconfitta dell'Austria-Ungheria del 4 novembre 1918, e sgomberato in seguito agli accordi italo-jugoslavi sfociati nel Trattato di Rapallo (1920). Dall'aprile 1941 iniziarono a formarsi le prime organizzazioni partigiane, che confluirono poi nella Esercito Popolare di Liberazione della Jugoslavia. \nDopo il proclama Badoglio dell'8 settembre 1943, con cui si annunci\u00f2 l'entrata in vigore dell'armistizio di Cassibile, il Regno d'Italia cess\u00f2 le ostilit\u00e0 verso gli Alleati dando inizio di fatto alla resistenza italiana contro il nazifascismo. Sebenico fu quindi occupata dalle truppe tedesche, ora diventate nemiche degli italiani. \nI tedeschi istituirono subito dopo, sul territorio di alcune provincie italiane, la Zona d'operazioni del Litorale adriatico, area di operazione militare sottoposta a diretto controllo tedesco. Durante questa fase della seconda guerra mondiale, dal 1943 al 1944, Sebenico fu ripetutamente bombardata dagli Alleati. Come conseguenza di questi bombardamenti strategici, il centro storico della citt\u00e0 fu distrutto, incluso il municipio. \nIl 3 novembre 1944, poco dopo l'occupazione di Sebenico da parte dell'Esercito Popolare di Liberazione della Jugoslavia, ci fu il rilascio ufficiale, in citt\u00e0, dei partigiani jugoslavi precedentemente arrestati dai nazifascisti. Sebenico divent\u00f2 sede del consiglio antifascista di Stato per la liberazione popolare della Croazia, divenendo \"de facto\" la capitale della Croazia, \"status\" che mantenne dal 31 dicembre 1944 al 13 maggio 1945. Successivamente, con la fine della seconda guerra mondiale, Sebenico entr\u00f2 a far parte della Repubblica Socialista di Croazia, Stato federato della Repubblica Socialista Federale di Jugoslavia.\nCon il successivo ritorno alla Jugoslavia, Sebenico inizi\u00f2 a conoscere una fase di crescita economica che port\u00f2 all'impianto di molte industrie. Vennero effettuati anche investimenti pubblici, come l'apertura del ponte di Sebenico (1963) e la realizzazione dell'autostrada A1 adriatica, che inizi\u00f2 a collegare la parte continentale della Jugoslavia con la parte costiera della Dalmazia passando anche da Sebenico. \nAnche dopo l'annessione di Sebenico alla Jugoslavia continu\u00f2 il processo di croatizzazione della citt\u00e0, il cui evento pi\u00f9 eclatante fu la distruzione della statua eretta in onore del linguista, scrittore e patriota sebenicense di etnia italiana Niccol\u00f2 Tommaseo, che era situata nella piazza dove sorge il parco cittadino. Al suo posto oggi sorge una statua differente. \nLa posizione geografica di Sebenico divent\u00f2 notevolmente pi\u00f9 strategica, anche da un punto di vista economico. Nel 1979, in questo contesto di crescita economica, a Sebenico si svolsero una parte delle gare degli VIII Giochi del Mediterraneo, la cui sede principale era Spalato. L'edizione dei Giochi tenutasi a Spalato viene considerata come un'edizione croata, sebbene la nazione ospitante fosse ai tempi la Jugoslavia.\nDurante la guerra d'indipendenza croata (1991-1995), che contribu\u00ec a portare alla dissoluzione della Jugoslavia, Sebenico e il suo territorio circostante furono coinvolti in modo diretto, visto che in pi\u00f9 fasi del conflitto, soprattutto in quelle iniziali, il fronte di guerra passava in tale zona. Qui avvenne, tra l'altro, la battaglia di Sebenico (16-23 settembre 1991), spesso definita la \"battaglia di settembre\", che rappresent\u00f2 la prima vittoria delle neo costituite Forze armate della Repubblica di Croazia contro l'esercito jugoslavo e le truppe paramilitari della Repubblica Serba di Krajina, Stato secessionista della Repubblica Socialista di Croazia, che ormai aveva dichiarato l'indipendenza. Sebbene sotto armati, il nascente esercito croato e gli abitanti di Sebenico riuscirono a difendere la citt\u00e0.\nI bombardamenti danneggiarono numerosi edifici e monumenti, tra cui la cupola della cattedrale di San Giacomo e il teatro, che \u00e8 stato costruito nel 1870. Durante un'operazione militare compiuta nell'agosto 1995 l'esercito croato sconfisse le forze serbe riconquistando le aree precedentemente occupate. Ci\u00f2 permise alla regione di riprendersi dalle sofferenze patite durante il conflitto prima che la guerra terminasse, permettendo l'inizio della sua ripresa economica, che continu\u00f2 costantemente fino a far raggiungere alla regione una situazione economica stabile e di benessere, consolidato soprattutto dal turismo. Da allora, le aree danneggiate della citt\u00e0 sono infatti state completamente restaurate.\nMonumenti e luoghi d'interesse.\nA Sebenico sono presenti due edifici che sono stati inseriti nell'elenco dei Patrimoni dell'Umanit\u00e0 dell'UNESCO, la cattedrale di San Giacomo e la fortezza di San Nicol\u00f2, quest'ultima facente parte del circuito culturale UNESCO delle \"\". La motivazione dell'inserimento nella lista dell'UNESCO della cattedrale di Sebenico \u00e8 stata la seguente:\nLo stato veneziano era infatti suddiviso in \"tre ripartizioni\", lo \"Stato da Tera\", che erano i territori conquistati dalla Repubblica di Venezia nell'entroterra padano-veneto, lo \"Stato da M\u00e0r\", ovvero i suoi domini marittimi, cio\u00e8 i territori oggetto del primo moto d'espansione del potere veneziano (l'Istria, la Dalmazia, l'Albania Veneta, la Morea, le isole Egee, le isole Ionie, Candia e Cipro) e infine il \"Dogado\", ossia il territorio metropolitano della capitale Venezia.\nLa fortezza di San Nicol\u00f2 fa parte, insieme ad altre cinque fortezze distribuite tra l'Italia, la Croazia e il Montenegro, distanti fino a km, che sono situati dalla Lombardia all'estrema costa adriatica orientale. Le fortificazioni erano sorte nello \"Stato da Terra\" per proteggere la Repubblica di Venezia dalle potenze europee che avrebbero potuto attaccare da nord-ovest, mentre quelle dello \"Stato da Mar\" per proteggere le vie marittime e i porti del Mare Adriatico dalle incursioni provenienti da oriente. Tutte queste opere difensive erano necessarie per sostenere l'espansione e l'autorit\u00e0 della Repubblica di Venezia. Peculiarit\u00e0 architettonica di Sebenico \u00e8 la presenza di scalinate negli antichi vicoli del centro storico, che sono costituite complessivamente da circa gradini.\nAree verdi.\nSu parte del territorio periferico di Sebenico sono stati istituiti due parchi nazionali, il Parco nazionale delle Incoronate e il Parco nazionale della Cherca, mentre il circondario della citt\u00e0 \u00e8 anche interessato dal lembo sud-orientale del Parco naturale del lago di Vransko. Tutte queste aree verdi sono ricche di flora, fauna, scorci naturali di rilievo ambientale, come cascate, e di siti archeologici e storici.\nA Sebenico \u00e8 presente il Parco Memoriale \u0160ubi\u0107evac, dal nome in croato della fortezza Barone (\"tvr\u0111ava \u0160ubi\u0107evac\"), parco comunale inaugurato nel 1962 e dedicato agli eccidi che fecero i fascisti italiani tra il 1941 e il 1943. Nei pressi della fortezza Barone, durante la seconda guerra mondiale, vennero giustiziati molti patrioti croati antifascisti.\nDegne di nota sono le isole Incoronate, che sono situate a ovest di Sebenico e che non hanno insediamenti abitativi permanenti. Comprendono circa centocinquanta isole localizzate su un'area marina di 320 km2 facendone il pi\u00f9 denso arcipelago del Mar Mediterraneo. \nLe isole Incoronate sono comprese tra Zara e l'arcipelago di Sebenico. Nel 1980 ottantanove fra isole, isolotti e scogli, e la loro area marina circostante, sono state dichiarate parco nazionale. Due terzi del parco nazionale delle isole Incoronate \u00e8 situato nell'isola Incoronata, isola principale dell'arcipelago, che \u00e8 l'unica con una fonte di acqua potabile. \nA volte anche le isole Incoronate sono elencate come facenti parte dell'arcipelago di Sebenico, gruppo di isole situate di fronte alla citt\u00e0, in quanto amministrativamente appartengono al comune di Morter-Incoronate.\nSociet\u00e0.\nEtnie e minoranze straniere.\nSecondo il censimento ufficiale croato del 2011, la citt\u00e0 di Sebenico contava abitanti totali, di cui insediati nei centri urbani al di fuori dell'abitato di Sebenico propriamente detto. Nell'anno in questione la composizione etnica era formata da croati (corrispondente al 94,6% della popolazione totale), seguiti dai serbi (3,1%) e da altre etnie straniere, che hanno un peso sempre minore in termini di percentuali. Secondo il censimento del 2001 i dati erano invece di abitanti totali (con il 94% di croati e il 3% di serbi).\nLa presenza autoctona di italiani.\nSecondo il linguista Matteo Bartoli, all'inizio delle guerre napoleoniche (1803), l'italiano era l'idioma parlato come prima lingua da circa il 33% della popolazione dalmata. Secondo il censimento austriaco del 1865 la percentuale dei dalmati italiani raggiungeva il 12,5% del totale nella regione.\nA Sebenico, a fine \"ottocento\", secondo i successivi censimenti austriaci, la popolazione italiana era maggioritaria nella citt\u00e0 vecchia (circa il 55% degli abitanti era di etnia italiana), pur risultando minoritaria a livello di comune compresi tutti i sobborghi (qui la percentuale era di circa il 20%). Dopo la prima guerra mondiale e l'annessione della citt\u00e0 al Regno di Jugoslavia, inizi\u00f2 l'esodo di gran parte della popolazione dalmata di madrelingua italiana, soprattutto verso Zara, Lagosta e verso l'Istria. In seguito alla seconda guerra mondiale, la popolazione italiana scomparve quasi completamente con il nuovo esodo giuliano dalmata.\nOggi a Sebenico sono rimasti pochissimi italiani, 16 persone, ossia lo 0,03% secondo il censimento del 2011, che si appoggiano alla vicina \"Comunit\u00e0 italiana di Spalato\".\nLingue e dialetti.\nLa madrelingua pi\u00f9 diffusa \u00e8 il croato, che \u00e8 parlato dall'98,25% della popolazione, seguono poi altre lingue che raggiungono complessivamente l'1,75%.\nCultura.\nIstruzione.\nA Sebenico sono presenti nove plessi scolastici di istruzione primaria e nove di istruzione secondaria, nonch\u00e9 un plesso universitario, il Politecnico di Sebenico.\nMusei.\nIl Museo Civico di Sebenico \u00e8 uno spazio espositivo fondato nel 1925 costituito dalle sezioni di archeologia, storico antica, storia moderna, storia contemporanea e etnografia che \u00e8 ospitato all'interno del Palazzo della Principessa. All'interno del museo \u00e8 anche presente un laboratorio che si occupa del restauro e della conservazione dei reperti. La sua finalit\u00e0 \u00e8 la costante raccolta, conservazione ed esposizione del patrimonio culturale e storico della Regione di Sebenico e Tenin. Le collezioni comprendono numerosi oggetti di grande valore storico che sono stati fondamentali per lo studio della storia di Sebenico, dai tempi pi\u00f9 antichi ai giorni nostri. \nSebenico possiede altri tre musei, tutti ospitati in edifici religiosi: nella chiesa di San Giorgio (museo di arte), nella chiesa di Santa Barbara (museo di arte sacra) e nella chiesa di San Crisogono (galleria d'arte).\nMusica.\nDurante gli anni sessanta e gli anni settanta del XX secolo Sebenico fu alla ribalta nazionale jugoslava per la sua produzione musicale. I cantanti pi\u00f9 famosi, originari e operanti a Sebenico, furono Mi\u0161o Kova\u010d, Arsen Dedi\u0107 e Vice Vukov. Questa poliedrica e storica cultura musicale ha dato poi origine all'organizzazione, costante negli anni, di eventi musicali differenti e variegati.\nEventi.\nA Sebenico si tiene regolarmente, dal 1960, il \"Festival internazionale dei bambini\" (in croato, \"Me\u0111unarodni Dje\u010dji Festival\"), che inizia il 2 giugno continuando per due settimane. \u00c8 l'evento culturale pi\u00f9 importante della citt\u00e0. Il festival comprende eventi artistici legati alla danza, al teatro e all'arte in generale dove sono protagonisti artisti e compagnie di fama internazionale. \nIn genere questi eventi vengono organizzati all'interno della fortezza di San Michele. Nel 2016 si \u00e8 aggiunto un nuovo evento organizzato a Obognano, isolotto disabitato situato a est della citt\u00e0 e facente parte dell'arcipelago di Sebenico, che comprende momenti musicali, attivit\u00e0 ludiche e manifestazioni artistiche. \nIl gi\u00e0 citato Arsen Dedi\u0107, uno degli autori musicali pi\u00f9 acclamati della Croazia, ha fondato il \"Festival della canzone dalmata\" (in croato \"Stvori Festival dalmatinske \u0161ansone\"), che \u00e8 organizzato verso la met\u00e0 di agosto e che presto si \u00e8 guadagnato un'importante spazio nel panorama musicale croato. \nIl compositore croato Jakov Gotovac, nel 1922, fond\u00f2 la \"Societ\u00e0 filarmonica\", importante riferimento musicale della citt\u00e0. Il compositore Franz von Supp\u00e9, sebbene nativo di Spalato, visse la sua carriera musicale a Sebenico contribuendo a far crescere la cultura musicale sebenicense.\nGeografia antropica.\nSuddivisioni storiche.\nIl comune di Sebenico \u00e8 suddiviso in circoscrizioni cittadine (per il territorio urbano. In croato sono chiamate \"gradski kotari\"), e in comitati locali (per il territorio suburbano. In croato sono chiamate \"mjesni odbori\"), che sono elencati qui sotto (tra parentesi il nome in lingua italiana): \nStoricamente, il centro storico di Sebenico \u00e8 stato suddiviso nei seguenti rioni: Borgo di Mare (\"Dolac\"), Borgo di Terra (\"Varo\u0161\"), Citt\u00e0 Vecchia (\"Grad\") e Citt\u00e0 Alta (\"Gorica\").\nModerne localit\u00e0.\nIl comune di Sebenico \u00e8 costituito da 32 insediamenti (\"naselja\"), di seguito elencati. Tra parentesi il nome in lingua italiana, che a volte \u00e8 desueto.\nEconomia.\nGeneralit\u00e0.\nSecondo i dati della camera di commercio croata, nel 2010, a Sebenico, erano registrate 838 societ\u00e0, di cui 3 di grandi dimensioni, 12 di medie dimensioni e 823 di piccole dimensioni. Delle 838 societ\u00e0 totali, 799 erano a responsabilit\u00e0 limitata, 16 sono societ\u00e0 per azioni, 14 erano istituzioni e 8 erano societ\u00e0 pubbliche. Secondo il registro centrale degli artigiani, nel 2010, a Sebenico, erano registrati artigiani. \nSebenico \u00e8 il punto di riferimento economico, nonch\u00e9 culturale, educativo e amministrativo, della regione di Sebenico e Tenin, regione della Croazia di cui Sebenico \u00e8 il capoluogo. La maggiore risorsa economica di Sebenico \u00e8 diventata il turismo, per cui le autorit\u00e0 pubbliche e i soggetti privati hanno investito importanti capitali che hanno dato i loro frutti.\nServizi.\nFino agli ottanta del XX secolo il porto di Sebenico era tra i pi\u00f9 importanti della Jugoslavia. Come conseguenza, si era creato anche un importante tessuto industriale, che \u00e8 andato in profonda crisi negli anni novanta dello stesso secolo insieme al porto, che ha subito un forte ridimensionamento. Il porto di Sebenico \u00e8 stato poi pesantemente danneggiato dalle azioni militari durante le guerre jugoslave, che portarono alla graduale dissoluzione della Jugoslavia. \nDal 2014 e il 2015 \u00e8 stata realizzata una sistemazione, che ha previsto anche un ampliamento delle strutture esistenti, finalizzata ad aumentarne la capacit\u00e0 ricettiva, soprattutto per quanto riguarda il traffico crocieristico. \nTurismo.\nGrazie agli investimenti effettuati dal comune di Sebenico, potenziamento del porto compreso, il turismo \u00e8 cresciuto e continua ad aumentare costantemente. Anche gli investimenti dei privati hanno avuto esito favorevole, concretizzandosi nella costrizione di diverse strutture ricettive, perlopi\u00f9 alberghi e resort, edificati lungo la riviera di Sebenico e nei vicini comuni di Vodizze, Capocesto, Rogosnizza nonch\u00e9 sulle isole di Zlarino e di Provicchio.\nInfrastrutture e trasporti.\nSebenico possiede infrastrutture legate ai trasporti che sono state potenziate negli ultimi decenni permettendo all'economia della zona, soprattutto quella turistica, di crescere costantemente. \nStrade.\nL'infrastruttura viaria pi\u00f9 importante per Sebenico \u00e8 la strada Maestra Adriatica, via di comunicazione che costeggia buona parte della costa orientale del Mare Adriatico e che appartiene alla strada europea E65. Nel 2005 sono stati ultimati i lavori di prolungamento dell'autostrada A1 croata, che ha permesso il collegamento autostradale diretto con Zagabria.\nFerrovie.\nSebenico \u00e8 servita dalla linea ferroviaria Dalmata che giunge sino a Spalato. Nel territorio sebenicense sorgono le stazioni di Sebenico, capolinea della ferrovia, e di Percovich, quest'ultima posta al bivio per Tenin.\nAeroporti.\nGli aeroporti pi\u00f9 vicini a Sebenico, che non possiede un aeroporto proprio, sono l'aeroporto di Spalato-Castelli (distante 50 km da Sebenico) e l'aeroporto di Zara-Zemonico (distante invece 70 km). \nPorti.\nSebenico \u00e8 uno dei porti maggiori del Mare Adriatico. Collegato al mare dal canale di Sant'Antonio, ha una profondit\u00e0 massima di 40 metri ed \u00e8 protetto da una baia situata alla foce del fiume Cherca. \u00c8 percorso da circa 50.000 tonnellate di portata lorda annue.\nAmministrazione.\nGemellaggi.\nSebenico \u00e8 gemellata con:\nSport.\nSociet\u00e0 sportive.\nL'HNK \u0160ibenik \u00e8 il principale club calcistico cittadino, che milita nella PRVA NHL, il massimo campionato croato di calcio. Altra squadra calcistica di Sebenico \u00e8 il NK Mihovil \u0160ibenik, che milita nella quarta categoria del calcio croato. Nella pallacanestro maschile sono invece di rilievo il KK Jolly Jadranska Banka \u0160ibenik e il KK \u0160ibenik (squadra in cui gioc\u00f2, nei primi anni di carriera, Dra\u017een Petrovi\u0107), entrambi arrivati in A1 Liga, massima serie del campionato croato di pallacanestro, nonch\u00e9 la squadra di pallacanestro femminile della ZKK \u0160ibenik. Nella pallamano \u00e8 di rilievo il RK \u0160ibenik 2015, mentre nella pallanuoto maschile il VK Solaris \u0160ibenik, il Vaterpolski klub \u0160ibenik, il VK Adriatic \u0160ibenik e il OVK Adriatic \u0160ibenik.\nImpianti sportivi.\nA Sebenico ci sono circa quaranta impianti sportivi, destinati ai pi\u00f9 svariati sport. Sono infatti presenti tre campi da calcio, due piscine (con entrambe le strutture natatorie che hanno sia la parte all'aperto che quella al chiuso), un palazzetto dello sport destinato ai pi\u00f9 svariati usi, nove strutture sportive pi\u00f9 piccole, due complessi destinati al tennis e alcune piste da bowling."}
{"id": "49897", "revid": "1992900", "url": "https://it.wikipedia.org/wiki?curid=49897", "title": "Jack Kirby", "text": "Detto \"The King of comics\", \u00e8 stato uno dei pi\u00f9 grandi, celebri e influenti autori di fumetti della storia, prolifico e dallo stile inconfondibile, perfezionando uno stile sempre pi\u00f9 riconoscibile spaziando nei vari generi, dal western al romantico, dal poliziesco all'horror, divenendo il modello per generazioni di autori in tutto il mondo, creando un nuovo modo di disegnare fumetti nel quale il dinamismo dei personaggi, le prospettive estremizzate, il design di oggetti tecnologici, la ricerca sperimentale che lo porta a usare la tecnica del collage per la rappresentazione di mondi immaginari e il suo stile nel rappresentare le scene d'azione e le ambientazioni con macchie nere su colori accesi sono tutti elementi che il fumetto dei supereroi ha prima fatto propri e rielaborato negli anni a seguire.\nHa ideato da solo o con altri autori personaggi come Capitan America e decine di altri come i Fantastici Quattro, Thor, Hulk, Iron Man e gli X-Men i quali, ideati nei primi anni sessanta in sodalizio con Stan Lee, resero famosa la Marvel Comics. Negli anni settanta per la DC Comics cre\u00f2 un nuovo universo narrativo nella saga del Quarto Mondo e il post apocalittico Kamandi. Il critico statunitense Adam McGovern afferma che \u00abKirby ha sempre precorso i tempi e alcune sue idee non sono diventate comuni nei fumetti se non dopo la sua morte. [...] \u00c8 stato probabilmente il primo fumettista a comporre la pagina come un mosaico drammatico di sequenze e non come una gabbia di vignette statiche. E, ovviamente, quasi tutti i film Marvel ora cos\u00ec famosi sono basati su sue co-creazioni.\u00bb. Fu uno dei primi grandi autori del fumetto americano a lasciare una major per pubblicare con un editore indipendente.\nCarriera.\nEsordi.\nKirby nacque nel Lower East Side, un quartiere di Manhattan (New York), il 28 agosto del 1917, figlio di Benjamin Kurtzberg, un operaio presso una fabbrica tessile, e di Rose Bernstein, una casalinga, ambedue immigrati austriaci di origine ebraica.\nInizi\u00f2 la sua carriera nel campo dell'animazione, lavorando per lo studio dei fratelli Fleischer dal 1935 dove contribu\u00ec ai disegni per i cartoni animati di Betty Boop e Popeye. Nel 1936 si unisce al \"Lincoln Newspaper Syndicate\" e lavor\u00f2 per loro fino al 1938, quando l'agenzia chiuse.\nKirby incontr\u00f2 Joe Simon nel periodo in cui stava lavorando come freelance per vari editori. I due giovani si unirono e cominciarono a produrre fumetti completi, con l'intento di proporli agli editori per venderli. Il duo cre\u00f2 nel 1941 il patriottico eroe Capitan America per la \"Timely Comics\" (che successivamente divenne la Marvel), di cui era proprietario Martin Goodman. Lo sfruttamento dinamico della prospettiva, l'uso innovativo delle due pagine centrali, la tecnica cinematica e il senso enfatico dell'azione di Kirby fecero del titolo un immediato successo e riscrissero le regole della composizione della tavole nei fumetti.\nIl nome di Simon &amp; Kirby divenne sinonimo di fumetti di supereroi divertenti ed avvincenti. Dopo dieci numeri di \"Captain America\" si trasferirono alla DC, dove si insediarono sulle pagine di \"Sandman\" pubblicate in \"Adventure Comics\"; produssero anche \"Boy Commandos\", \"Newsboy Legion\", e \"Manhunter\".\nCon il declino della popolarit\u00e0 dei fumetti avvenuto dopo la Seconda guerra mondiale, Kirby e il suo socio iniziarono a realizzare un variegato assortimento di storie di altro genere. Sono accreditati per aver creato il primo titolo romantico, \"Young Romance Comics\". Oltre a ci\u00f2, Kirby e Simon furono autori di fumetti polizieschi, horror, western (\"Boys' Ranch\"), ed umoristici.\nIl connubio Kirby &amp; Simon si concluse nel 1954, con la pressione esercitata sull'industria del fumetto dalla censura autoimposta e dalla pubblicit\u00e0 negativa. Kirby continu\u00f2 a elaborare fumetti, reinventando Freccia Verde su \"Adventure Comics\" e creando i Challengers of the Unknown, un gruppo di quattro amici che sfidano la morte e l'ignoto senza paura.\nStan Lee e la Marvel.\nKirby ritorn\u00f2 alla Marvel dove disegn\u00f2 una sequela di immaginifici mostri, storie horror e di fantascienza per i molti titoli antologici della casa editrice. Lo stile originale e le potenti creature di altri mondi di Kirby furono un successo fra i lettori. Con il benestare dell'editore Martin Goodman e del supervisore, direttore artistico e scrittore capo Stan Lee, Kirby inizi\u00f2 a lavorare di nuovo sui fumetti supereroistici nel 1961.\nKirby partecip\u00f2 alla creazione di quasi tutti i personaggi Marvel Comics per molti degli anni successivi. Tra i personaggi e le ideazioni pi\u00f9 significative ci sono i Fantastici Quattro, Thor, Hulk, Iron Man, gli X-Men originali, Silver Surfer e Galactus, i Vendicatori, il Dottor Destino, Magneto, gli Inumani e la loro citt\u00e0 nascosta Attilan, Pantera Nera e la sua nazione Wakanda, situata in Africa.\nIl Capitan America di Simon e Kirby fu reintegrato nella continuity Marvel, dopo che Lee aveva notato che il pubblico avrebbe apprezzato il suo ritorno. Di converso, Kirby approv\u00f2 l'idea di Lee di approfondire la personalit\u00e0 del personaggio.\nKirby collabor\u00f2 spesso alla stesura delle trame delle storie che disegnava, nello stile del cosiddetto \"Metodo Marvel\" (\"Marvel Method\"), il che lo port\u00f2 a introdurre elementi che non erano menzionati nelle sceneggiature di Lee; in particolare, a Kirby si attribuisce la creazione di Silver Surfer, di cui non si fa cenno nell'abbozzo di trama per la storia in cui il personaggio appare per la prima volta (un episodio dei Fantastici Quattro). Sembra che a Kirby fu richiesto di progettare Galactus come una sorta di divinit\u00e0, nemico dei Fantastici Quattro. Kirby pens\u00f2 che un cattivo cos\u00ec potente avrebbe dovuto avere un araldo e aggiunse una figura relativamente piccola che solcava i cieli. Lee domand\u00f2 di cosa si trattasse, e alla fine Silver Surfer divenne uno dei suoi personaggi Marvel preferiti.\nLa rapidit\u00e0 di Kirby nel realizzare il \"layout\" (disposizione delle vignette) delle tavole e nell'elaborare le trame, indusse Lee, nella sua veste di supervisore e direttore artistico, ad assegnare a Kirby la realizzazione delle sole matite, a cui si sarebbe riferito per completare le sceneggiature con i dialoghi. Fatto ci\u00f2 passava il lavoro a inchiostratori, coloristi e letteristi, che lo avrebbero ultimato per la stampa.\nLa DC e la saga del Quarto Mondo.\nIn seguito a profondi disaccordi con Lee e Goodman, Kirby ritorn\u00f2 alla DC all'inizio degli anni settanta. Qui Kirby inizi\u00f2 a sviluppare una delle opere pi\u00f9 complesse della sua vita: la saga dei Nuovi Dei, nota anche con il nome di \"Quarto Mondo\" (\"The Jack Kirby's Fourth World\", in originale) a causa di un errore di un redattore DC. La saga si sviluppa attraverso alcune testate come \"Superman's Pal, Jimmy Olsen\", \"The New Gods\", \"Mister Miracle\", \"The Forever People\": in questo grande lavoro, oltre a creare personaggi divenuti, in poco tempo, parte integrante del \"DC Universe\", come il cattivo cosmico Darkseid o gli eroi ribelli Scott Free e Big Barda, ha anche la possibilit\u00e0 di realizzare storie, in piena libert\u00e0, su Superman, il capostipite di tutti i supereroi.\nA queste storie si aggiunsero altre creazioni originali come O.M.A.C. (\"One Man Army Corps\", traducibile con \"Uomo-esercito\"), Kamandi, l'ultimo ragazzo della Terra, il demone Etrigan (noto anche come \"Demon\", o \"Etrigan, the Demon\"), entit\u00e0 infernale che vive in simbiosi con l'umano Jason Blood, una nuova incarnazione del Sandman della \"Silver Age\", quest'ultimo nuovamente e per l'ultima volta in coppia con Simon.\nIl ritorno alla Marvel e la fine della carriera.\nSuccessivamente Kirby torn\u00f2 alla Marvel dove si occup\u00f2 nuovamente di Capitan America (1975) e di Pantera Nera (1977), curandone sia i testi che i disegni. Sempre di questi anni sono: \"Devil Dinosaur\", \"Gli Eterni\" (\"The Eternals\"), un adattamento di \"\", da cui deriv\u00f2 anche una omonima serie, e \"Machine Man\".\nSuccessivamente Kirby lasci\u00f2 definitivamente la Marvel per lavorare nell'animazione, dove elabor\u00f2 il design, fra gli altri, di \"Turbo Teen\" e Thundarr il Barbaro (\"Thundarr the Barbarian\") , assieme a Steve Gerber ed altri.\nKirby fu anche l'autore delle strisce, su testi di Carl Fallberg, che adattano la storia del film prodotto dalla Disney, \"The Black Hole - Il buco nero\" (\"The Black Hole\", 1979), pubblicate dal 2 settembre del 1979 al 24 febbraio del 1980.\nVenne quindi la Pacific Comics, un editore statunitense di fumetti specializzato per le fumetterie, che fece un accordo innovativo con Kirby, pubblicando la sua serie \"Captain Victory\". Kirby restava proprietario dei diritti sulle sue creazioni e riceveva percentuali sul venduto. Ci\u00f2 rappresent\u00f2 una svolta, creando un precedente che aiut\u00f2 altri autori a ricevere una considerazione analoga per il loro lavoro nei fumetti. La nascita della Image Comics (1992) affonda le sue radici anche in questo episodio.\nNegli anni novanta la Topps Comics pubblic\u00f2 alcuni titoli rimasti inediti di Kirby che furono ribattezzati Kirbyverse. I testi di alcune storie erano scritti da Roy Thomas e Kurt Busiek.\nIl 12 giugno 1994, pochi mesi dopo la morte di Jack Kirby, Frank Miller tenne un discorso al seminario dei rivenditori e distributori Diamond sull'industria e il suo stato dell'arte, dichiarando:\nNel 2006 la Marvel ha annunciato il ritrovamento di una storia quasi completa e inedita dei Fantastici Quattro realizzata dalla coppia Lee - Kirby, che doveva essere la prima versione di \"Fantastic Four\" n. 102, ultimo albo realizzato da Kirby prima di passare alla DC. Le tavole, rimaste a matita e completate da Joe Sinnot, sono state pubblicate nell'albo speciale \"Fantastic Four The Lost Adventure\" nel febbraio 2008."}
{"id": "49898", "revid": "484362", "url": "https://it.wikipedia.org/wiki?curid=49898", "title": "Commodore International", "text": "Commodore International Ltd. (in precedenza Commodore Portable Typewriter Company, detta brevemente Commodore) \u00e8 stata una societ\u00e0 divenuta in seguito una holding gestoria multinazionale attiva tra il 1955 e il 1994 che ha operato principalmente nel settore dell'informatica e dell'elettronica produttrice di computer come il Commodore 64, il Commodore VIC-20 e il Commodore PET.\nFondata nel 1954 da Jack Tramiel, dal 1976 stabil\u00ec il suo quartier generale a West Chester in Pennsylvania (Stati Uniti d'America) e la sede legale nelle Bahamas. Oggi \u00e8 un marchio, al pari del nome Amiga - derivante dall'omonima azienda acquistata dalla Commodore, e trasformato gi\u00e0 all'epoca dalla stessa Commodore in un brand. Entrambi sono saltuariamente utilizzati per progetti senza alcun nesso con la Commodore International, finendo peraltro spesso al centro di battaglie legali.\nStoria.\nLa Commodore Portable Typewriter Company.\nJack Tramiel, un ebreo polacco originario della citt\u00e0 di \u0141\u00f3d\u017a e sopravvissuto al campo di concentramento di Auschwitz, nel novembre del 1947 emigr\u00f2 negli Stati Uniti d'America dove nel 1948, affascinato dalla vita militare, si arruol\u00f2 nello United States Army dove rimase fino al 1950 lavorando come cuoco. Congedatosi dal servizio, lavor\u00f2 presso una piccola societ\u00e0 denominata \"Ace Typewriter Repair Company\", dove impar\u00f2 a riparare macchine per scrivere. Rientrato nell'esercito nel 1951, vi rimase fino al 1952 facendo fruttare il mestiere imparato e divenendo riparatore di macchine per scrivere. Congedatosi definitivamente dall'esercito, torn\u00f2 a lavorare presso la Ace Typewriter Repair Company, dove conobbe Manfred \"Manny\" Kapp, con il quale, nel 1954, fond\u00f2 la Commodore Portable Typewriter Company, una piccola ditta di vendita e riparazione di macchine da scrivere situata in un negozio nel Bronx. Per arrotondare lo stipendio lavor\u00f2 anche come autista di taxi durante la notte.\nLa scelta della parola \"commodore\" (in italiano \"commodoro\"), uno dei gradi da ufficiale della marina militare, deriva dalla passione di Tramiel per il mondo militare. Tramiel in seguito spiegher\u00e0 che la scelta cadde su quel grado perch\u00e9 i gradi superiori erano gi\u00e0 stati utilizzati da altre societ\u00e0 e l'idea gli venne durante un viaggio in Germania dove vide un'automobile denominata Opel Commodore. L'affermazione di Tramiel in realt\u00e0 appare essere un ricordo distorto in quanto l'auto in questione sarebbe apparsa sul mercato solo nel 1967, quasi 15 anni dopo il battesimo della prima azienda di Tramiel.\nLa \"Commodore Business Machines Ltd\".\nForte di un accordo commerciale per l'assemblaggio di una macchina per scrivere di una societ\u00e0 ceca, nel 1955 Tramiel si trasferisce a Toronto (Canada), dove fonda la Commodore Business Machines Ltd. (anche nota con la sigla CBM),\ncon l'intento di creare un business di importazione di macchine da scrivere dall'Europa, precisamente dall'Italia, ma per avere l'esclusiva doveva lasciare gli Stati Uniti.\nAlla fine degli anni cinquanta, i produttori giapponesi invadono il mercato americano di macchine per scrivere a basso costo, obbligando la societ\u00e0 di Tramiel a spostare il proprio business verso le calcolatrici meccaniche. Nel febbraio 1962 la societ\u00e0 si quot\u00f2 in borsa a 2,5 dollari per azione.\nLa Commodore International Ltd. e il PET.\nNello stesso 1962, viene fondata negli Stati Uniti la Commodore International Ltd. Alla fine degli anni sessanta, varie societ\u00e0 giapponesi cominciano ad esportare economiche macchine addizionatrici in Nord America, facendo una dura concorrenza ai produttori americani. Tramiel decide di investire tutto nella produzione di calcolatrici elettroniche, un prodotto molto innovativo per l'epoca.\nRapidamente la Commodore diventa uno dei marchi pi\u00f9 popolari nel settore delle calcolatrici elettroniche, mettendo sul mercato sia modelli destinati al grande pubblico che modelli scientifici e programmabili, con numerosi modelli che furono importati anche in Italia.\nNel 1975 la Texas Instruments, il principale fornitore di componenti elettronici della Commodore, decide di entrare sul mercato delle calcolatrici, vendendo dei modelli con il proprio marchio, ad un prezzo inferiore rispetto al costo di vendita degli stessi componenti.\nPer non dichiarare bancarotta, Tramiel chiese a Irving Gould, il principale azionista della Commodore, un corposo finanziamento. Nel 1976 la societ\u00e0 trasfer\u00ec la sua sede legale alle Bahamas e si trasform\u00f2 in una holding gestoria multinazionale, attuando un processo di pianificazione aziendale finalizzato alla riorganizzazione della \"Commodore Portable Typewriter\". Durante tale riorganizzazione, la statunitense Commodore Business Machines Inc. diventa la societ\u00e0 del gruppo a cui sono affidate ricerca e sviluppo. Nello stesso anno venne acquisita per 800.000 dollari la MOS Technology Inc., azienda produttrice di circuiti integrati, che viene rinominata \"Commodore Semiconductor Group\". Con questa mossa Tramiel intendeva evitare di essere dipendente da fornitori terzi per la produzione dei propri dispositivi elettronici e questa strada sar\u00e0 mantenuta anche negli anni successivi, quando la produzione si sposter\u00e0 verso il settore dei computer.\nL'acquisizione della MOS Technology comprendeva anche l'acquisizione del microcomputer MOS KIM-1 e mise a disposizione della Commodore un certo numero di esperti ingegneri elettronici; uno di questi, Chuck Peddle, diviene rapidamente responsabile tecnico dell'azienda e inizia un'opera di convincimento nei confronti di Tramiel sull'importanza di espandersi verso il nascente mercato dei personal computer e degli home computer.\nL'idea di Peddle viene approvata e gli viene assegnato l'incarico di predisporre un prototipo di quello che sarebbe diventato il primo computer prodotto dalla Commodore: il Commodore PET. Elementi caratteristici della macchina erano, processore della MOS 6502, il \"KERNAL\" e il Commodore BASIC residente in ROM. Tramiel impose tuttavia di mantenere tutti i costi al minimo. Il PET venne prodotto a partire dal 1977: fu la prima macchina ad implementare un bus informatico appositamente sviluppato, ovvero il commodore bus, presentava con una dotazione hardware piuttosto spartana ad un costo concorrenziale rispetto ad altri prodotti dell'epoca, primo fra tutti l'Apple II, le versioni successive videro l'aggiunta di alcune migliorie.\nGli anni '80 e gli \"home computer\".\nNel 1981 la Commodore introduce il VIC-20, la sua prima macchina a essere stata definita un home computer, venduto a un prezzo di 299$. A differenza della serie PET, caratteristiche salienti del VIC-20 furono la grafica e il suono, uniti a un costo estremamente concorrenziale, e potendo essere collegata direttamente a un televisore, evitando quindi la necessit\u00e0 di acquistare un monitor dedicato, nonch\u00e9 una aggressiva politica di marketing, che port\u00f2 il computer a esser venduto anche nei centri commerciali.\nAd appena un anno di distanza dalla nascita del VIC-20, viene introdotto il Commodore 64, suo successore naturale. Questa macchina \u00e8 caratterizzata soprattutto da una grande capacit\u00e0 di memoria e dall'introduzione di nuovi processori dedicati alla grafica e al suono. L'enorme successo del Commodore 64 fece s\u00ec che gli home computer prodotti negli anni successivi con la serie Commodore 264 risultarono fallimentari e anche inferiori nelle vendite rispetto al C64.\nNel 1985 venne immesso sul mercato il Commodore 128 per rimediare allo scarso successo che i computer della serie 264 avevano ottenuto. Il nuovo computer introdusse una lunga lista di miglioramenti: un display a 80 colonne, piena compatibilit\u00e0 con CP/M e 128\u00a0kB di RAM, e con BASIC aggiornato alla versione 7.0 con nuovi comandi per la gestione della grafica e del sonoro. Essendo inoltre compatibile col Commodore 64 ci\u00f2 consent\u00ec di abbassare il prezzo della macchina del 1982. A partire da met\u00e0 decennio la Commodore si dedic\u00f2 anche alla produzione di PC IBM compatibili, una gamma di molti modelli nota come i Commodore PC, che ebbe un discreto successo in Europa. La societ\u00e0 realizz\u00f2 anche alcuni personal computer commercializzati nella linea Commodore PC, e nel 1985 venne realizzato un prototipo per un nuovo home computer detto Commodore 900, ma il cui sviluppo venne annullato nello stesso anno dopo l'acquisto di Amiga Corporation, grazie a cui pot\u00e9 introdurre sul mercato una nuova linea di computer: il Commodore Amiga.\nIl bilancio luglio 1988-marzo 1989 venne chiuso con un fatturato di 759,4 milioni di dollari e un utile di 60,2 milioni, in netto miglioramento rispetto all'anno precedente e alla crisi di qualche anno prima. Circa il 70% della quota di mercato era costituito dalle vendite in Europa, con il primato in Germania. I classici C64 e C128D rappresentavano ancora il 40% delle vendite, gli Amiga un altro 40% e i PC il 20%. Gli Stati Uniti, pur essendo sede della casa madre, erano un mercato di importanza secondaria, probabilmente perch\u00e9 negli USA la Commodore era vista perlopi\u00f9 come produttore degli home computer a 8 bit, mentre Amiga e PC compatibili faticavano ad affermarsi.\nGli anni '90 e il fallimento.\nNonostante all'inizio degli anni '90 la societ\u00e0 stesse lavorando a nuovi progetti, come il Commodore 65 che non venne per\u00f2 mai terminato, il Commodore CDTV - prodotto e commercializzato per un breve periodo tra il 1991 e il 1993 - e la consolle multimediale CD32, nell'aprile del 1994 la societ\u00e0 fall\u00ec a causa di errate scelte di gestione effettuate dal gruppo dirigenziale volte alla massimizzazione dei profitti mediante la produzione di componentistica di scarso pregio e ad errori di marketing nella commercializzazione dei propri prodotti.\nLa dirigenza della Commodore richiese inizialmente l'amministrazione controllata, secondo il \"Chapter 11\" dello US code che regola la bancarotta, tuttavia alla fine del periodo di amministrazione controllata, si opt\u00f2 per la chiusura, dismissione e vendita di tutti gli \"asset\" immobiliari, finanziari e intellettuali. \nI marchi Commodore e Amiga.\nDopo essere stata messa in liquidazione, i beni e le propriet\u00e0 intellettuali della societ\u00e0 e di alcune sue consociate (come la Commodore Amiga Inc., detentrice delle propriet\u00e0 intellettuali della piattaforma Amiga) vennero acquistate nell'aprile del 1995 dalla tedesca Escom per 12 milioni di dollari; a quel punto, per\u00f2, Commodore quale azienda non esisteva gi\u00e0 pi\u00f9. Dopo il fallimento di quest'ultima nel 1996, la societ\u00e0 venne rilevata dalla Gateway.\nDopo ulteriori vicende legali la societ\u00e0 - intesa come insieme di brevetti, progetti, uso esclusivo dei marchi, beni intellettuali e materiali, non esistendo pi\u00f9 una fabbrica - venne acquisita, al netto di Amiga, che segu\u00ec un destino diverso, dall'olandese Tulip Computers che - dopo aver tentato la vendita di lettori mp3 a marchio Commodore - all'inizio del 2005 ha ceduto ogni diritto sul marchio Commodore alla connazionale Yeahronimo Media Ventures. Quest'ultima nello stesso anno cambi\u00f2 nome in Commodore International Corporation ed ha introdotto sul mercato alcuni gadget hi-tech (lettori multimediali, soprattutto) i cui nomi sono simili ad alcuni dei vecchi prodotti Commodore: PET, VIC-20 e C64. \nIn un altro cambio societario, il titolare della Commodore International - Ben van Wijhe - acquist\u00f2 una societ\u00e0 di Hong Kong chiamata Asiarim e trasfer\u00ec a quest\u2019ultima la propriet\u00e0 intellettuale. \nNel frattempo, durante l'Internationale Funkausstellung Berlin del 2008, la societ\u00e0, adesso col marchio di Commodore Consumer Electronics, annunci\u00f2 l'entrata sul mercato del laptop UMMD 8010/F equipaggiato con processore VIA C7-M, 1 GB di RAM, Hard Disk da 80 GB, display da 10.2 pollici, webcam da 1.3 Mpx, connettivit\u00e0 Wi-fi b/g e opzionalmente bluetooth, al prezzo di 325 sterline.\nParallelamente, nel 2010, poi, la societ\u00e0 statunitense Commodore USA ottenne in licenza l'utilizzo del marchio relativo al Commodore 64, ed ide\u00f2 un PC esteticamente molto simile al C64, con processore AMD Fusion, scheda grafica AMD Radeon, lettore/masterizzatore DVD (o Bluray), memoria DDR3 da 2 o 4 GB, hard disk da 1TB e con un proprio sistema operativo, il \"Commodore OS Vision\", in grado di emulare software dei classici modelli Commodore come Amiga e C64. Annunciato a marzo 2010 e sebbene secondo il sito web ufficiale sarebbe stato commercializzato alla fine dello stesso anno \u00e8 stato poi lanciato sul mercato il 5 aprile 2011 vendendo tutti gli esemplari disponibili nel giro di 24 ore rendendo necessaria un prenotazione con attese di oltre 20 giorni per i nuovi approvvigionamenti. I modelli offerti erano tre: una linea di PC compatti chiamati VIC Slim e Plus. Furono inoltre annunciati anche quattro modelli di Amiga, tuttavia la produzione \u00e8 terminata nel 2013, dopo il fallimento della societ\u00e0. \nLa Commodore Consumer Electronics venne rivenduta - nel 2011 - alla nuova C=Holdings (Commodore Holdings b.v.), che assorb\u00ec la CCE, divenuta Commodore International. Una successiva diatriba legale fra Asiarim e Commodore International fin\u00ec, agli occhi della corte distrettuale di New York, con la vittoria, nel 2013, della Commodore International.\nCommodore International che pass\u00f2 poi ad essere una controllata dalle holding Reunite Investments, con sede a Los Angeles, a capo della quale era sempre van Wijhe, affiancato per un lungo periodo da un altro imprenditore olandese, Eug\u00e8ne van Os, in entrambe le aziende, salvo poi trasformarsi in consulente. \nDal 2015 una holding italiana inizi\u00f2 a produrre una serie di smartphone denominati Pet, Leo e Nus con il logo Commodore. L'azienda, con sede a Londra, fu chiamata Commodore Business Machines e riusc\u00ec a depositare il Logo all'Euipo, vincendo la battaglia legale avverso Polable e Net B.V. \nLe societ\u00e0 consociate.\nDi seguito, suddivise per continente, sono elencate le consociate di Commodore International Ltd. Tra parentesi \u00e8 indicato il Paese d'appartenenza.\nAmerica del Nord:\nEuropa:\nAsia:\nOceania:\nL'importanza storica.\nTra la met\u00e0 degli anni settanta e la met\u00e0 degli anni novanta, Commodore International Ltd. ha venduto decine di milioni di home computer in tutto il mondo con il marchio, ed \u00e8 una delle principali case produttrici di computer artefici della cosiddetta \"alfabetizzazione informatica di massa\" soprattutto grazie alle idee di Jack Tramiel: per la prima volta nella storia, grazie all'attivit\u00e0 della societ\u00e0 il computer passa da oggetto esoterico e molto costoso (destinato quindi all'ambito lavorativo o scientifico e gestito da personale ultraspecializzato) a bene di consumo delle masse. Tale passo \u00e8 reso possibile dall'avvento dell'elettronica miniaturizzata, la microelettronica: in particolare \u00e8 il microprocessore a rappresentare la conquista tecnologica che permette l'abbattimento dei costi di produzione di un computer, portandoli a livelli neanche immaginati nei decenni precedenti."}
{"id": "49899", "revid": "1632387", "url": "https://it.wikipedia.org/wiki?curid=49899", "title": "Francesco (nome)", "text": "Origine e diffusione.\nDeriva dal nome latino medievale \"Franciscus\", che significa \"Franco\", nel senso di \"libero\" o di \"appartenente al popolo dei Franchi\". Cominci\u00f2 ad essere usato come nome proprio di persona nel XII secolo, e la venerazione verso san Francesco d'Assisi (che si chiamava in realt\u00e0 Giovanni, e ricevette tale soprannome dal padre mercante) diffuse il nome in Europa occidentale nel corso del Medioevo (con l'eccezione della Gran Bretagna, dove giunse solo nel XVI secolo).\nIn Italia, Francesco \u00e8 un nome che gode di vasta popolarit\u00e0: \u00e8 stato il quarto nome maschile per diffusione nel XX secolo e, secondo i dati ISTAT, \u00e8 il nome maschile in assoluto pi\u00f9 diffuso tra i nuovi nati nei primi anni del XXI secolo, risultando il primo tra quelli scelti dai genitori negli anni dal 2001 al 2017. \nDalla variante Cecco, Checco derivano i cognomi Ceci e Chezzi.\nOnomastico.\nL'onomastico viene festeggiato principalmente il 4 ottobre, in onore di san Francesco d'Assisi, fondatore dell'ordine francescano. Si ricordano comunque numerosi santi con questo nome tra i quali, nei giorni seguenti:"}
{"id": "49901", "revid": "339392", "url": "https://it.wikipedia.org/wiki?curid=49901", "title": "Tandy Radio Shack TRS-80 Model I", "text": ""}
{"id": "49905", "revid": "36426", "url": "https://it.wikipedia.org/wiki?curid=49905", "title": "Commodore Amiga", "text": ""}
{"id": "49906", "revid": "123606382", "url": "https://it.wikipedia.org/wiki?curid=49906", "title": "Franco (nome)", "text": "Origine e diffusione.\nIn italiano (ma anche in altre lingue, come in croato e in inglese) il nome Franco pu\u00f2 rappresentare un ipocoristico di Francesco; tuttavia, pu\u00f2 anche risalire al nome germanico \"Franco\", attestato anche nelle forme \"Francio\", \"Franko\", \"Francho\" e \"Frenko\"; esso \u00e8 basato sulla radice germanica \"franc\", di origine incerta (forse da \"frankon\", \"giavellotto\", \"lancia\") ma assunta come etnico dai Franchi, quindi significa \"appartenente al popolo dei Franchi\". Dato che i Franchi, in epoca medievale, erano l'unica gente a godere dei diritti di cittadini liberi, il termine \"franco\" assunse il significato di \"libero\", che venne quindi associato anche al nome proprio fin dal IX secolo.\nL'etimologia del nome \u00e8 condivisa dai cognomi Franchi e Frank.\nOnomastico.\nL'onomastico si pu\u00f2 festeggiare in diverse date:"}
{"id": "49907", "revid": "1226", "url": "https://it.wikipedia.org/wiki?curid=49907", "title": "Commodore CBM", "text": ""}
{"id": "49908", "revid": "1982", "url": "https://it.wikipedia.org/wiki?curid=49908", "title": "Citrus reticulata", "text": "Il mandarino (Citrus reticulata ) \u00e8 un albero da frutto appartenente alla famiglia delle Rutaceae..\n\u00c8 uno dei tre agrumi originali del genere \"Citrus\" assieme al cedro ed al pomelo. Nel 2014, un lavoro scientifico ha chiarito la complessa sistematica degli agrumi definendo come tutti gli agrumi derivino da tre sole specie (mandarino, pomelo e cedro). Il mandarino ha certo acquistato importanza storica, in quanto si tratta dell'unico frutto dolce tra i tre originali. Da incroci con il mandarino si sono sviluppati quasi tutti gli agrumi che oggi conosciamo (es. limone, lime, arance).\nCon successive ibridazioni e selezioni, il mandarino ha originato moltissime cultivar di grande importanza commerciale, tra cui la clementina in cui il gusto amaro tipico delle prime specie si \u00e8 stemperato in particolare incrociandolo con il pomelo.\nEtimologia.\nIl nome \"mandarino\" si pu\u00f2 riferire tanto alla pianta, quanto al suo frutto. Deriva dalla Cina tropicale, ed \u00e8 identico al nome dato agli antichi funzionari politici imperiali (e alla relativa famiglia di lingue) in quanto questi erano vestiti con un mantello arancione. La coltivazione del frutto arriv\u00f2 in Europa soprattutto in Portogallo e in Spagna, dove cominci\u00f2 a diffondersi intorno al XV secolo.\nMorfologia.\nIl mandarino \u00e8 un arbusto poco pi\u00f9 alto di due metri, in alcune variet\u00e0 fino a quattro metri. Le foglie sono piccole e profumatissime. Il frutto \u00e8 di forma sferoidale, un po' appiattito all'attaccatura, e si lascia cogliere facilmente. La polpa \u00e8 di colore arancio chiaro, costituita da spicchi facilmente separabili, molto succosa e dolce, entro la quale vi sono immersi numerosi semi. La buccia \u00e8 di colore arancione, sottile e profumata, con un\"albedo\" molto rarefatta e granulosa che consente una facile pelatura del frutto. Spesso la buccia addirittura si distacca dalla polpa ancora prima che il frutto venga colto dal ramo, il che gli conferisce un aspetto \"ammaccato\". \u00c8 particolarmente semplice rimuovere la buccia con le mani, proprio in quanto scarsamente attaccata alla polpa. Ha un profumo agrodolce e aromatico come la clementina; il gusto \u00e8 molto dolce.\nI mandarini sono normalmente consumati come frutta fresca o lavorati nella produzione di marmellate e frutta candita. Dalla buccia si estrae un olio essenziale che \u00e8 un liquido di colore giallo oro leggermente fluorescente. Chimicamente si tratta perlopi\u00f9 di d-limonene che spesso viene sofisticato con l'olio ricavato dal frutto intero non maturo.\nUn albero adulto pu\u00f2 dare da 400 a 600 frutti all'anno.\nVariet\u00e0.\nNegli Stati Uniti d'America la variet\u00e0 pi\u00f9 coltivata \u00e8 la satsuma o mikan, importata nel 1876 dal Giappone. Da notare che Satsuma, oltre al nome di una regione nel Ky\u016bsh\u016b, \u00e8 anche una citt\u00e0 dell'Alabama cresciuta con i mandarineti. Questa variet\u00e0 viene coltivata anche in Sicilia, assieme allavana e al patern\u00f2. Da non dimenticare vi \u00e8 il Mandarino tardivo di Ciaculli (tutelato da Slow Food), dal sapore zuccherino, che viene coltivato nell'omonima frazione di Palermo, nel cuore della pianura Conca d'oro. Viene denominato Tardivo per via di una maturazione prolungata fino ai primi giorni del mese di Marzo.\nNel Regno Unito e negli USA, oltre alla parola mandarino si usa come sinonimo anche e soprattutto il nome tangerine, dal che possiamo dedurre che il frutto veniva importato dapprima dal Mediterraneo, presso il porto marocchino di Tangeri. Ma si tratta in realt\u00e0 di due distinte variet\u00e0. Il vero mandarino \u00e8 di colore arancio chiaro e leggermente appiattito; il peduncolo si trova in una piccola infossatura. Il tangerino \u00e8 un ibrido del mandarino con l'arancio, perci\u00f2 la buccia \u00e8 di colore arancio acceso; il peduncolo esce da una piccola protuberanza (come in certi limoni); le foglie sono pi\u00f9 larghe.\n, includono tra i mandarini anche i clementini, ma la classificazione \u00e8 molto discussa. Anche i clementini sono degli ibridi, e precisamente tra il mandarino e l'arancio amaro, per cui \u2013 come i tangerini - si potrebbero catalogare a pari diritto pure tra gli aranci. \u00c8 stata fatta anche la proposta di includere in un'eventuale unica variet\u00e0 comune sia i tangerini sia i clementini. I tangerini sono ritenuti una variet\u00e0 di mandarini, mentre i clementini fanno specie a parte, in quanto hanno dimostrato di possedere qualit\u00e0 durature e ripetibili, il che li porrebbe sullo stesso piano, ad esempio, delle limette. Ma una classificazione definitiva non \u00e8 stata ancora concordata.\nAlcuni agrumi chiamati \"mandarini\".\nTenendo presente quanto sopra detto a proposito delle molteplici variet\u00e0 ed ibridazioni di questo frutto, nonch\u00e9 della relativa incertezza sulla loro classificazione, si indicano di seguito alcune tra le pi\u00f9 note denominazioni commerciali del mandarino."}
{"id": "49909", "revid": "767487", "url": "https://it.wikipedia.org/wiki?curid=49909", "title": "Erasmo Iacovone", "text": "Carriera.\nMolisano e cresciuto nelle giovanili della Roma, debutt\u00f2 in Serie D a 19 anni con l'OMI. Nel novembre 1972 venne ingaggiato dalla con la quale esord\u00ec in Serie C. Nella squadra giuliana Iacovone disput\u00f2 13 incontri senza mettere a segno alcuna rete. Nella stagione successiva torn\u00f2 in Serie D, nelle file del Carpi. Con il club emiliano, Iacovone realizz\u00f2 13 reti in 32 incontri contribuendo alla promozione in Serie C.\nNel 1974 il giocatore venne ingaggiato dal , sempre in Serie C. In due stagioni Iacovone realizz\u00f2 24 gol e si mise in luce per un ingaggio nella categoria superiore, che giunse nel mercato di novembre del 1976, allorquando il , all'epoca militante in cadetteria, decise di acquistarlo.\nLa prima stagione nella citt\u00e0 ionica lo vide andare a segno 8 volte in 27 incontri, in particolare la splendida rete realizzata nel derby pugliese contro il Bari, contribu\u00ec a farlo entrare nel cuore dei tifosi.\nNella stagione successiva, 1977-78, capocannoniere della squadra con 9 reti, mor\u00ec prematuramente in un incidente stradale sulla SS7, in agro di Taranto. Poco prima dell'una di notte del 6 febbraio 1978 la sua automobile, una Citro\u00ebn Dyane, fu violentemente speronata da un'Alfa 2000 GT il cui guidatore, il giovane Marcello Friuli, procedeva a fari spenti perch\u00e9 inseguito dalla polizia, essendosi appena reso responsabile del furto del veicolo. Nell'impatto Iacovone fu sbalzato fuori dal parabrezza e ucciso.\nNon aveva compiuto ancora 26 anni: sposato da sette mesi, sua moglie era incinta, in attesa di una figlia. Successivamente venne installata una lapide a ricordo del calciatore sul luogo dell'incidente.\nI funerali si svolsero il giorno seguente; alle esequie religiose fece seguito una commemorazione all'interno dello stadio \"Salinella\", alla presenza dei dirigenti e dei tifosi del Taranto.\nIn ricordo di Iacovone, due giorni appena dopo la sua morte, l'allora presidente Giovanni Fico, volle che lo stadio \"Salinella\" venisse rinominato e intitolato a suo nome mentre, pi\u00f9 recentemente, il 20 ottobre 2002, fu inaugurata una statua nella piazza prospiciente l'impianto sportivo, realizzata dallo scultore Francesco Trani.\nIl 19 luglio 2009 la giunta comunale di Taranto ha intitolato una via, adiacente allo stadio, ad Erasmo Iacovone.\nNella stagione 2015-16 sulle maglie della compagine jonica era presente una serigrafia del suo volto, e nel 38\u00ba anniversario della sua morte il 6 febbraio 2016, il Taranto, impegnato in campionato in turno infrasettimanale indoss\u00f2 una maglia celebrativa."}
{"id": "49910", "revid": "696787", "url": "https://it.wikipedia.org/wiki?curid=49910", "title": "Pier Jacopo Martello", "text": " \nPoeta in arcadia, col nome di Mirtilo Dianidio, nelle sue opere utilizz\u00f2 i versi \"martelliani\", dal suo nome, a imitazione dell'alessandrino francese.\nBiografia.\nFiglio di un medico bolognese, prefer\u00ec dedicarsi agli studi letterari, anzich\u00e9 proseguire la professione paterna. Alla sua formazione culturale contribu\u00ec anche il pittore Carlo Cignani, che viveva nella casa dei Martello e che lo avvi\u00f2 alla lettura dei classici italiani. Frequent\u00f2 all'universit\u00e0 di Bologna anche giurisprudenza e filosofia.\nI suoi primi tentativi letterari avvennero nel campo della poesia, a cui peraltro lo spingevano anche Eustachio Manfredi e il marchese Giovanni Giuseppe Orsi, principali animatori della colonia \"\"Renia\" di Bologna dell'Accademia dell'Arcadia, a cui Martello fu ben presto associato nel 1698 col nome di \"Mirtillo Dianidio\". Gli scritti giovanili sono nel complesso modesti e appartengono alla produzione encomiastico-religiosa molto frequente nel secolo XVII; il migliore di questi componimento \u00e8 \"Gli occhi di Ges\u00f9\"\".\nSolo nei primi anni del Settecento cominci\u00f2 a scrivere opere per il teatro, anche per le sollecitazioni del Maffei e del Muratori, suoi amici. Aveva iniziato lo studio dei tragici greci, latini e francesi gi\u00e0 nel 1697, anno in cui era stato nominato cancelliere del Senato di Bolognese. Scrisse verosimilmente a Bologna le prime tragedie, le quali vennero stampate nel 1709 a Roma, citt\u00e0 in cui si era trasferito nel 1708 dopo essere stato nominato segretario dell'ambasciatore bolognese presso la Santa Sede e dove rimarr\u00e0 per circa un decennio.\nPer questi drammi Martello \"concep\u00ec un verso composto di due eptasillabi, per astringere a spesso posarsi il recitante, il che d\u00e0 gravit\u00e0; e sentendo che Aristotile e Orazio combinano nel raccomandar la dolcezza in questo austero poema, aggiunse la Rima\": il verso martelliano, corrispondente all'alessandrino utilizzato nel XVI secolo in Francia dai poeti del \"La Pl\u00e9iade\" e dai grandi drammaturghi. Per prevenire critiche, Martello aveva premesso al volume delle opere teatrali un trattato, \"Del verso tragico\", in cui giustificava la tragedia in versi martelliani; la proposta del Martello suscit\u00f2 tuttavia ugualmente grandi polemiche: fu condannata apertamente da Giuseppe Baretti, dal Gravina e soprattutto dal Maffei; quest'ultimo nel 1713 propose come alternativa l'uso degli endecasillabi sciolti, come nella sua \"Merope\", i quali divennero in breve tempo il metro canonico del teatro drammatico italiano.\nNel 1710 Martello pubblic\u00f2 un \"Canzoniere\", composto per la morte del figlio Giovanbattista (chiamato \"Osmino\" nel libro); per queste liriche Martello venne avvicinato da Giacinto Spagnoletti a Carducci e ad Ungaretti.\nNel 1713 Martello si rec\u00f2 a Parigi, al seguito del delegato pontificio alla corte di Francia Pompeo Aldrovandi; nella capitale francese ebbe modo di incontrare l'abate Conti e di conoscere da vicino il teatro francese, nei confronti del quale Martello manifest\u00f2 serie critiche. La critica, antica e moderna, non ha riconosciuto in Martello una vera vocazione tragica, trovando pi\u00f9 riuscite semmai le commedie, specialmente \"Che bei pazzi!\" e \"Lo starnuto di Ercole\", definite da Walter Binni \"commedie da camera o per letterati\", sulla scorta peraltro delle stesse affermazioni dell'autore, che dichiarava di averle scritte per la lettura e non per la recitazione. Queste commedie sono delle garbate satire verso i poesia e la societ\u00e0 arcadica. Meno felici sono invece le opere di satira composte dopo il ritorno di Martello a Bologna (1718): la citata \"Femia\", contro il Maffei e \"La rima vendicata\" contro il Gravina. A Bologna Martello ricopr\u00ec la carica di Segretario Maggiore del Senato e si dedic\u00f2 alla edizione completa delle sue opere in sette volumi.\nOpere.\nL'opera omnia del Martello \u00e8 stata pubblicata in \"Opere di Pier Jacopo Martello\", 7 volumi. Bologna: Nella Stamperia di Lelio dalla Volpe, 1723-1735"}
{"id": "49914", "revid": "174925", "url": "https://it.wikipedia.org/wiki?curid=49914", "title": "Manlio", "text": "Origine e diffusione.\n\u00c8 un nome di origine latina. Deriva dal nome gentilizio \"Manlius\", variante \"Manilius\" a sua volta derivante da \"Manius\", tratto da \"mane\" cio\u00e8 \"mattina\", e lo si imponeva ai bambini nati di buon mattino. Secondo altre interpretazioni potrebbe derivare invece da \"manus\", che significa \"buono\", da cui anche il nome dei Mani, le anime dei defunti che proteggevano la famiglia.\nOnomastico.\nL'onomastico viene festeggiato il 23 ottobre in ricordo di san Boezio, il cui nome completo era Anicio Manlio Torquato Severino Boezio."}
{"id": "49919", "revid": "1318658", "url": "https://it.wikipedia.org/wiki?curid=49919", "title": "Aldeidi", "text": "Le aldeidi sono composti organici di formula bruta CnH2nO che recano nella loro struttura il gruppo funzionale formile, indicato con -CHO.\nIl loro nome deriva da \"alcol deidrogenato\", che \u00e8 una delle possibili modalit\u00e0 di preparazione. In natura vengono prodotte nei processi di fermentazione degli zuccheri.\nIl gruppo funzionale bivalente C=O viene detto carbonile (o \"gruppo carbonilico\") ed \u00e8 comune ad aldeidi (R-CHO) e chetoni R-CO-R', dove R o R' sono gruppi alchilici o arilici. Nelle aldeidi il carbonile \u00e8 legato ad almeno un atomo di idrogeno e ad un radicale alchilico o arilico. Nella formaldeide, che \u00e8 la prima rappresentante e quindi l'aldeide pi\u00f9 semplice \u00e8 legato a due atomi di idrogeno. Questo fa s\u00ec che essa si differenzi da tutte le altre per alcune propriet\u00e0: la mancanza di un idrogeno in alfa al carbonile toglie ogni canale di reazione legato all'enolizzazione; la facile ossidabilit\u00e0 fino a CO2, mentre le altre si fermano allo stadio dell'acido carbossilico corrispondente R-COOH, per ossidazione in condizioni non spinte; il carattere maggiormente elettrofilo del suo carbonile.\nL'atomo di carbonio legato all'atomo di ossigeno ha ibridazione \"sp2\", questo fa s\u00ec che sia al centro di un triangolo grossomodo equilatero sul cui piano giacciono l'ossigeno, l'idrogeno e l'atomo direttamente legato al gruppo carbonile.\nIl composto pi\u00f9 semplice della serie \u00e8 il metanale, o formaldeide, (HCHO) che viene usata come mezzo di conservazione e come battericida. Per le tipiche reazioni delle aldeidi, vedi la voce reazioni di aldeidi e chetoni.\nNomenclatura IUPAC.\nLa nomenclatura IUPAC delle aldeidi segue regole simili a quella degli alcani, ma con le seguenti differenze:\nQuando il gruppo -CHO viene considerato un gruppo sostituente, prende il nome di \"formil-\".\nEsempi di aldeidi.\nCome si vede dagli esempi seguenti, \u00e8 comune la pratica di denominare le aldeidi con il nome dell'acido carbossilico corrispondente (ad esempio la \"formaldeide\" prende il nome dall'acido formico, dalla cui formula di struttura si differenzia per un solo atomo di ossigeno):\nSintesi.\nSintesi in laboratorio.\nI metodi di laboratorio tramite i quali \u00e8 possibile sintetizzare facilmente le aldeidi sono i seguenti:\nGli alcoli primari in generale possono essere facilmente ossidati da parte di un'ampia variet\u00e0 di agenti ossidanti. Per la sintesi delle aldeidi \u00e8 tuttavia necessario l'impiego di reagenti ad azione pi\u00f9 blanda rispetto a pi\u00f9 comuni sistemi ossidanti, quali KMnO4 o K2Cr2O7; infatti, in presenza di questi o loro simili, si otterrebbero direttamente gli acidi carbossilici corrispondenti. Per realizzare selettivamente l'ossidazione di una funzionalit\u00e0 alcolica primaria ad aldeide \u00e8 possibile ricorrere alle seguenti trasformazioni:\nL'ossidazione dell'alcol avviene in buone rese e pu\u00f2 essere schematizzata come segue:\nI cloruri degli acidi carbossilici possono essere ridotti ad aldeidi tramite tri-\"t\"-butossi-alluminioidruro di litio, un donatore di idruro meno reattivo di LiAlH4. La reazione deve essere condotta alla temperatura di circa -78\u00a0\u00b0C.\nPer effettuare questa reazione si adotta l'idroborazione degli alchini mediante borani stericamente impediti come il disiamilborano (abbreviato in Sia2BH), seguita dall'ossidazione dell'intermedio con perossido di idrogeno in ambiente basico:\nProduzione industriale.\nLe aldeidi vengono prodotte su scala industriale a partire dai seguenti processi:\nIl processo di produzione industriale pi\u00f9 utilizzato \u00e8 quello di oxosintesi. Nel 1994 gli impianti di produzione delle aldeidi che impiegavano il processo di oxosintesi avevano una capacit\u00e0 complessiva (a livello mondiale) maggiore di 7 milioni di tonnellate all'anno.\nReazioni tipiche.\nIl gruppo funzionale delle aldeidi dona a questa categoria di composti la possibilit\u00e0 di subire alcune reazioni tipiche. Le aldeidi possono essere riconosciute tramite la reazione con la 2,4-dinitrofenilidrazina, che reagisce con il loro gruppo funzionale formando un precipitato di colore giallo-arancione, il quale pu\u00f2 essere successivamente analizzato, determinandone il punto di fusione, per poter concludere quale aldeide \u00e8 stata analizzata.\nOssidazione.\nLe aldeidi possono essere facilmente ossidate nell'acido carbossilico corrispondente tramite l'utilizzo di numerosi reagenti, come il permanganato di potassio o il dicromato di potassio. Essendo le aldeidi simili ai chetoni, ma con l'importante differenza che questi ultimi non possono essere facilmente ossidati, la reazione di ossidazione \u00e8 molto utile per distinguere queste due categorie di composti organici. Per eseguire questa distinzione si usa in genere il reattivo di Tollens o quello di Fehling. Il risultato positivo di questi test conferma la presenza di aldeidi piuttosto che chetoni.\nRiduzione.\nTramite l'uso di agenti riducenti quali il litio alluminio idruro (LiAlH4) le aldeidi sono facilmente ridotte ai corrispondenti alcoli primari. In alternativa \u00e8 possibile utilizzare boroidruro di sodio (NaBH4) che \u00e8 un agente riducente pi\u00f9 blando e non riduce i composti meno reattivi come esteri, ammidi ed acidi carbossilici. \u00c8 quindi utile per ridurre selettivamente il carbonio carbonilico in una molecola che presenti, ad esempio, un gruppo aldeidico ed uno carbossilico."}
{"id": "49920", "revid": "287204", "url": "https://it.wikipedia.org/wiki?curid=49920", "title": "Momo", "text": ""}
{"id": "49921", "revid": "154639", "url": "https://it.wikipedia.org/wiki?curid=49921", "title": "Momo (mitologia)", "text": "Momo (dal greco \u03bc\u1ff6\u03bc\u03bf\u03c2, \"momos\" = biasimo) \u00e8 una figura della mitologia greca, figlio della Notte (Nyx). \nCicerone lo dice figlio della Notte e di Ipno (\"Hypnos\").. Era rappresentato come un omino calvo e minuto, senza vestiti e con in mano una maschera ed un bastone.\nSecondo Esiodo personificava il sarcasmo e la mania di censurare. \nSecondo una tradizione fu Momo a criticare Zeus quando il padre degli dei voleva distruggere l'umanit\u00e0 con fulmini e inondazioni, convincendolo, invece, a favorire il matrimonio di Teti e Peleo, che avrebbe portato alla fine dell'Et\u00e0 degli eroi.\nSecondo un mito fu invitato da Zeus, Atena e Prometeo e far da giudice su chi di loro avesse fatto la miglior invenzione; Zeus present\u00f2 il toro, Atena la casa e Prometeo l'uomo, ma Momo ritenne che ad ognuno mancasse qualche cosa: infatti il toro aveva le corna poste non sopra gli occhi, ma ai lati della testa, rendendo pi\u00f9 difficile colpire il bersaglio, la casa non era trasportabile e all'uomo mancava un modo per vedere nel proprio cuore e nei propri sentimenti.\nGli dei, infine, si stancarono della sua indole troppo burlesca e lo scacciarono dall'Olimpo: Zeus lo avrebbe cacciato dall'Olimpo dopo che Momo aveva aspramente criticato un animale creato dal re degli dei.."}
{"id": "49923", "revid": "125988409", "url": "https://it.wikipedia.org/wiki?curid=49923", "title": "Trattato di Osimo", "text": "Il trattato di Osimo, firmato il 10 novembre 1975, sanc\u00ec lo stato di fatto di separazione territoriale venutosi a creare nel Territorio Libero di Trieste a seguito del Memorandum di Londra (1954), rendendo definitive le frontiere fra l'Italia e l'allora Jugoslavia.\nEsso concluse la fase storica iniziata nel 1947 con il trattato di pace, allorquando si decise la cessione alla Jugoslavia di gran parte della Venezia Giulia (Fiume e le isole del Quarnaro, la quasi totalit\u00e0 dell'Istria e gli altopiani carsici a est e nord-est di Gorizia) e la creazione del Territorio Libero di Trieste comprendente l'attuale provincia di Trieste e i territori costieri istriani da Ancarano a Cittanova (oggi rispettivamente in Slovenia e Croazia). La mancata attivazione delle procedure per la costituzione degli organi costituzionali del TLT imped\u00ec di fatto a quest'ultimo di nascere. La successiva cessione del potere di amministrazione civile del TLT rispettivamente all'Italia (zona A) e Jugoslavia (zona B) cre\u00f2 le condizioni per gli sviluppi successivi che portarono al trattato di Osimo.\nStoria.\nNel trattato, per quanto riguarda le questioni riguardanti la salvaguardia dell'identit\u00e0 della popolazione di lingua italiana in territorio jugoslavo nell'ex zona B (in gran parte diminuita dopo l'esodo della maggioranza degli italiani) e di quella della popolazione di lingua e cultura slovena che vive in territorio italiano nell'ex zona A, vennero mantenute in vigore le misure interne gi\u00e0 adottate in applicazione dello Statuto Speciale allegato al Memorandum di Londra e ciascuna parte assicurava nell'ambito del suo diritto interno il mantenimento del livello di protezione dei membri dei due gruppi etnici rispettivi previsto dalle norme dello Statuto Speciale decaduto.\nPer il suo contenuto questo trattato venne avversato da parte delle popolazioni coinvolte, soprattutto dagli esuli italiani che hanno sempre sostenuto di essere stati abbandonati dall'Italia.\nFurono attuate alcune lievi rettifiche del confine. In particolare sul Monte Sabotino ritorn\u00f2 all'Italia la cresta di cima fra la vetta e i ruderi della chiesa di San Valentino: l'Italia in cambio costru\u00ec una strada internazionale per collegare il Collio sloveno a Nova Gorica sulle pendici di quel monte. Fu inoltre stabilita l'evacuazione di alcune sacche di occupazione jugoslave in territorio italiano nella zona del Monte Colovrat e la sistemazione dello status del Cimitero di Merna. Questo era diviso dal confine dal 1947 e con il filo spinato ed una rete metallica che passava tra le tombe, pass\u00f2 quindi interamente sotto sovranit\u00e0 jugoslava in cambio di un'equivalente porzione di territorio ceduto all'Italia, nelle sue immediate vicinanze.\nIl Trattato di Osimo stabil\u00ec inoltre la costruzione dei collegamenti autostradali fra Italia e Jugoslavia, attraverso i valichi di Fernetti, Rabuiese e Pesek. I primi due furono ultimati, rispettivamente, solo nel 1997 e nel 2008.\nEra prevista inoltre la costruzione di una vasta zona franca industriale sul Carso, a cavallo del confine fra i due Paesi, nella zona a sud del valico di Fernetti. Tale progetto non venne mai realizzato, a causa dell'opposizione italiana dovuta al timore per le conseguenze ecologiche che la zona industriale avrebbe avuto sul delicato ecosistema carsico e per gli sconvolgimenti demografici che in seguito al libero movimento dei lavoratori avrebbero interessato il territorio triestino (era previsto l'arrivo di decine di migliaia di lavoratori jugoslavi, mettendo cos\u00ec in discussione la maggioranza italiana di Trieste).\nFu ratificato dall'Italia il 14 marzo 1977 (legge n. 73/77) ed entr\u00f2 in vigore l'11 ottobre 1977.\nDopo il distacco dalla federazione jugoslava di Slovenia e Croazia, nei cui confini sono compresi i territori inerenti al trattato di Osimo, alcuni esuli e qualche politico italiano misero in discussione la validit\u00e0 del trattato stesso, ma l'Italia rapidamente riconobbe Slovenia e Croazia come legittimi successori degli impegni internazionali della Jugoslavia, comprendendo pure il trattato di Osimo per le rispettive parti di competenza.\nFu il primo trattato internazionale i cui negoziati per l'Italia non vennero curati dal Ministero degli affari esteri. Le trattative furono condotte deliberatamente in maniera riservata. L'incarico venne infatti affidato dal governo ad un dirigente del Ministero dell'industria, del commercio e dell'artigianato, Eugenio Carbone.\nFirmatari"}
{"id": "49927", "revid": "1305772", "url": "https://it.wikipedia.org/wiki?curid=49927", "title": "Mopso", "text": ""}
{"id": "49930", "revid": "1924342", "url": "https://it.wikipedia.org/wiki?curid=49930", "title": "Elisa (cantante 1977)", "text": "In oltre venti anni di carriera, dopo la realizzazione di undici album in studio, sei compilation, due album dal vivo, quattro album video, settantatr\u00e9 singoli e altrettanti video musicali, ha venduto oltre 5,5 milioni di dischi certificati da M&amp;D e FIMI, riscuotendo successo anche in Europa e in Nord America. Nelle classifiche di vendita italiane e internazionali, ha raggiunto dieci volte la top ten con i suoi album, conquistando quattro volte la prima posizione, mentre per quanto riguarda i singoli, ha raggiunto la top-ten sedici volte, con sei numeri uno, guadagnando complessivamente un disco di diamante, un disco multiplatino (come membro del gruppo Artisti Uniti per l'Abruzzo), quarantaquattro dischi di platino e nove dischi d'oro.\nIn Italia ha ottenuto tutti i principali premi e riconoscimenti in ambito musicale: dal Festival di Sanremo nel 2001 con il brano \"Luce (tramonti a nord est)\", grazie al quale conquist\u00f2 sei premi, incluso il primo posto nella categoria \"Big\", alla Targa Tenco, da due Premi Lunezia a 15 Italian Wind &amp; Music Awards, dal Festivalbar al Nastro d'argento, e un Premio Regia Televisiva. Tra gli altri numerosi riconoscimenti c'\u00e8 anche un MTV Europe Music Award. Nel 2013 il brano \"Ancora qui\", colonna sonora del film di Quentin Tarantino \"Django Unchained\", scritta da Elisa e composta da Ennio Morricone, ha fatto parte delle settantacinque canzoni tra cui sono state scelte quelle candidate all'Oscar alla miglior canzone originale. L'album della colonna sonora ha inoltre ricevuto una nomination ai Grammy Awards 2014 nella categoria miglior colonna sonora per un film.\nBiografia.\nNata a Trieste e cresciuta tra Gorizia e Monfalcone (il padre vi si era trasferito per motivi lavorativi) , Elisa \u00e8 una delle poche cantautrici italiane a scrivere la quasi totalit\u00e0 dei suoi testi in inglese; ha cantato anche in spagnolo (nei brani \"H\u00e1blame\" e \"Sentir sin embargo\"), francese (\"Pour que l'amour me quitte\"), sloveno (\"Lintver main theme\") e curdo (il brano \"Kuminist\"), oltre che in italiano.\nIl successo in ambito discografico arriv\u00f2 a 19 anni con l'album d'esordio \"Pipes &amp; Flowers\", ma la notoriet\u00e0 al grande pubblico giunse a 23 anni grazie alla vittoriosa partecipazione al Festival di Sanremo 2001 con la canzone \"Luce (tramonti a nord est)\".\nCon suo marito, Andrea Rigonat, anche lui componente della band, ha due figli: Emma Cecile, nata il 22 ottobre 2009 e Sebastian, nato il 20 maggio 2013.\nL'infanzia (1977-1994).\nLa zona d'Italia in cui cresce risente di svariate culture, come dimostra il fatto che la cantautrice ha parenti russi e francesi. Sin da giovane si dedica alla musica (oltre che alla danza, alla pittura e alla recitazione), sfruttando il clima culturale particolare della zona di confine con l'area balcanica e l'Europa orientale. Le sue prime influenze musicali, riprese poi in alcuni brani e video, sono Dolores O'Riordan, Bj\u00f6rk, Tori Amos, Alanis Morissette, Sarah Vaughan, Aretha Franklin ed Ella Fitzgerald. Ascolta inoltre moltissimo i Doors, leggendo e ammirando i testi di Jim Morrison e le poesie di Rudyard Kipling. All'et\u00e0 di undici anni scrive i suoi primi testi e compone melodie. A tredici anni, alternando il lavoro di sciampista nel negozio di parrucchiera della madre, comincia a esibirsi come corista, cantante e musicista in vari gruppi locali, sperimentando diversi generi musicali.\nNel 1992, a quindici anni, appare in una puntata della trasmissione televisiva Karaoke condotta da Fiorello, che in quei giorni faceva tappa a Gorizia, cantando \"Questione di Feeling\". In seguito collabora come corista alla realizzazione dell'album reggae \"War Mongers\" dei Positive Men.\n\"Pipes &amp; Flowers\", l'album d'esordio (1995-1999).\nA sedici anni Elisa incontra a un provino Caterina Caselli, la quale, positivamente impressionata dalla sua voce e dai suoi testi, un anno dopo le concede la possibilit\u00e0 di firmare il suo primo contratto discografico con la \"Sugar Music\", etichetta da lei stessa gestita. Nel 1996, a diciotto anni, parte per Berkeley (California) dove, insieme a Corrado Rustici (produttore di Zucchero Fornaciari, Francesco De Gregori, Claudio Baglioni e collaboratore, in passato, di Whitney Houston e Aretha Franklin), lavora alle canzoni dell'album d'esordio.\nL'album viene anticipato di alcuni mesi dal singolo \"Sleeping in Your Hand\", pubblicato alla fine di maggio del 1997. \"Pipes &amp; Flowers\" viene infine pubblicato il 22 settembre 1997 e in poco tempo conquista il quadruplo disco di platino in Italia. Elisa \u00e8 autrice o coautrice di tutti i testi, scritti in inglese, e anche delle musiche. Per questo suo debutto nel 1998 vince la Targa Tenco e il PIM (Premio Italiano della Musica).\nElisa comincia poi a farsi conoscere anche attraverso alcune esibizioni dal vivo: alla prima edizione dell'Heineken Jammin' Festival di Imola e in seguito come \"special guest\" durante i tour di Eros Ramazzotti e Zucchero Fornaciari, aprendo alcuni dei loro concerti.\nDopo la pubblicazione dell'album in mezza Europa, comincia una serie di collaborazioni con produttori stranieri e italiani che porta alla realizzazione di varie canzoni. La prima a essere pubblicata \u00e8 \"Cure Me\", prodotta da Darren Allison (Skunk Anansie, Spiritualized) e pubblicata come singolo alla fine del 1998. Per l'occasione \"Pipes &amp; Flowers\" esce in una nuova edizione che comprende anche questa canzone. Le altre, dal sound prettamente elettronico paragonabile allo stile di Bj\u00f6rk, verranno invece tenute in serbo per essere poi pubblicate nel secondo album.\nIl 1998 \u00e8 l'anno in cui comincia una lunga e talvolta fruttuosa simbiosi tra le canzoni di Elisa e il mondo del cinema: le canzoni \"A Feast for Me\" e \"So Delicate So Pure\" vengono inserite nella colonna sonora del film per la TV \"Amiche davvero!!\" di Marcello Cesena, mentre l'anno dopo \"Cure Me\" viene inclusa nella colonna sonora del film \"La prima volta\" di Massimo Martella.\nElisa ha dichiarato di avere chiamato il disco Pipes &amp; Flowers data la sua passione per la Street Art e i graffiti, siccome era solita disegnare volti e fiori (flowers) che spuntavano da tubi (pipes) tridimensionali.\n\"Asile's World\" e la vittoria a Sanremo (2000-2001).\nA tre anni di distanza dall'album di debutto, il 5 maggio 2000, esce \"Asile's World\", il secondo album dell'artista. Come anticipato dal singolo \"Gift\", l'album segna una netta quanto inattesa inversione di rotta rispetto alle sonorit\u00e0 di \"Pipes &amp; Flowers\". \"Asile's World\", prodotto da quattro diversi produttori tra cui Howie B e Roberto Vernetti, \u00e8 infatti un prodotto caratterizzato da arrangiamenti elettronici (come nel brano \"A little over zero\" dove Gaudi suona il theremin e il minimoog), composto tanto da semplice synth pop quanto da pure sperimentazioni elettroniche che si discostano fortemente dal genere pop rock, predominante invece nell'album precedente.\nSebbene Elisa non apprezzi particolarmente le gare canore, nel 2001 Caterina Caselli le propone di partecipare alla 51\u00aa edizione del Festival di Sanremo. La cantautrice accetta e si presenta sul palco del Teatro Ariston con la sua prima canzone in italiano, \"Luce (tramonti a nord est)\", brano non pensato per il Festival e scritto dalla stessa Elisa con la collaborazione di Zucchero Fornaciari e prodotto da Corrado Rustici. La cantautrice giuliana, accompagnata dagli archi del Solis String Quartet, arriva al primo posto della competizione e si aggiudica anche il premio della critica, mentre la giuria di qualit\u00e0, presieduta da Gino Paoli, introduce un premio appositamente per lei, \"miglior interprete del Festival\". Riguardo alla partecipazione al Festival, Elisa ha detto: \nIn seguito alla partecipazione al Festival, esce una nuova edizione dell'album \"Asile's World\" contenente anche il brano sanremese. Per oltre 20 anni, Elisa torner\u00e0 a Sanremo soltanto come ospite: nel 2007 con un omaggio a Mia Martini, nel 2010 (nella serata del gioved\u00ec dedicata a celebrare il sessantesimo anniversario della kermesse canora con un omaggio a Sergio Endrigo), nel 2016 riproponendo tra le altre proprio la canzone con cui vinse 15 anni prima, e infine nel 2019. Solo nel 2022, dopo 21 anni dalla prima partecipazione e dalla vittoria, la cantante decide di tornare in gara al Festival di Sanremo.\nNello stesso anno, in occasione dell'apertura del Futurshow, Elisa canta a Bologna davanti a ventimila persone, inserita in un cast internazionale comprendente Manu Chao e Tricky. Si esibir\u00e0 poi al concerto di Natale in Vaticano, duettando con Tiziano Ferro in \"Happy Xmas\" di John Lennon.\n\"Then Comes the Sun\" ed \"Elisa\" (2001-2002).\nAnticipato dal singolo \"Heaven Out of Hell\", il 9 novembre 2001 esce il terzo album di Elisa, \"Then Comes the Sun\". L'album, prodotto da Corrado Rustici e caratterizzato da sonorit\u00e0 pop acustiche con alcune evasioni nel rock e nell'elettronica, musicalmente si rivela pi\u00f9 semplice del precedente, ma dai testi pi\u00f9 intimisti.\nIn questo periodo la cantante riceve svariati premi e riconoscimenti: nello stesso giorno del lancio del suo terzo album Elisa viene eletta miglior artista italiana agli MTV Europe Music Awards di Francoforte (tuttora risulta essere l'unica artista femminile ad avere ricevuto questo premio), il 26 novembre 2001 si aggiudica tre premi agli Italian Music Awards, viene poi premiata al Premio Italiano della Musica come miglior artista femminile e miglior singolo \"Luce (tramonti a nord est)\" e a dicembre 2002 ottiene tre nomination agli Italian Music Awards.\nSono inoltre numerose le sue apparizioni a eventi e programmi televisivi: il 5 gennaio 2002 \u00e8 tra i super ospiti su Rai Uno del programma \"Un Ponte fra le stelle\", la Befana dei bambini vittime delle guerre e del terrorismo, realizzato con il Patrocinio dell'Alto Commissariato delle Nazioni Unite per i Rifugiati, in primavera canta al concerto del Primo Maggio e al Pavarotti &amp; Friends, dove duetta con il celebre tenore nel brano \"Voglio vivere cos\u00ec (col sole in fronte)\" e infine, per il secondo anno consecutivo, si esibisce al concerto di Natale in Vaticano.\nAlla fine di febbraio 2002 Elisa canta l'Inno di Mameli, riarrangiato da Michele Centonze (Jovanotti, Pavarotti) in versione jazz, durante la cerimonia di chiusura dei XIX Giochi olimpici invernali tenutisi a Salt Lake City (USA) che prevedeva il passaggio di consegne a Torino, dove, nel 2006, si sarebbero svolti i XX Giochi olimpici invernali. In seguito, Maurizio Gasparri, esponente di Alleanza Nazionale, rivela il suo disappunto per questa interpretazione dell'inno nazionale e ne nasce una piccola polemica.\nNell'agosto 2002, mentre l'album \"Then Comes the Sun\" ottiene il triplo disco di platino in Italia, viene pubblicato un greatest hits della cantautrice per il mercato europeo, intitolato semplicemente \"Elisa\", che contiene canzoni dai primi tre album, in prevalenza da \"Then Comes the Sun\". L'album esce in pi\u00f9 di venti nazioni fra cui Germania, Spagna e Paesi Bassi ed \u00e8 anticipato dal singolo \"Come Speak to Me\", versione inglese di \"Luce (tramonti a nord est)\".\nNel mese di ottobre Elisa debutta al Teatro Massimo di Palermo come protagonista di \"Ellis Island\", un'opera musicale sul tema dell'immigrazione, con musiche di Giovanni Sollima, la regia di Marco Baliani, Todd Reynolds e i testi di Roberto Alajmo.\n\"Lotus\" (2003).\nNel 2003 Elisa torna a cantare in italiano: interpreta una nuova versione di \"Almeno tu nell'universo\", una delle pi\u00f9 famose canzoni di Mia Martini, scomparsa nel 1995. La canzone, scritta da Bruno Lauzi e Maurizio Fabrizio, \u00e8 il tema principale del film \"Ricordati di me\" di Gabriele Muccino. Il videoclip \u00e8 firmato dal regista Richard Lowenstein, noto per avere diretto in passato anche gli U2. \"Almeno tu nell'universo\" esce il 14 febbraio 2003 in contemporanea con il film e conquista subito il primo posto della classifica italiana.\nSuccessivamente esce il singolo \"Nessuna certezza\" dei Tiromancino, dove Elisa canta con Federico Zampaglione e Meg dei 99 Posse. Sempre nel 2003 Elisa collabora al disco \"Poco mossi gli altri bacini\" degli Avion Travel.\nAlla fine del 2003 esce \"Lotus\", il primo album interamente acustico della cantautrice goriziana, anticipato dal singolo \"Broken\". Il nuovo lavoro contiene alcuni dei successi di Elisa in versione acustica, tre cover (\"Femme Fatale\" dei Velvet Underground, \"Hallelujah\" di Leonard Cohen e \"Almeno tu nell'universo\", che in questa occasione viene registrata in una nuova versione acustica) e sei brani inediti. L'album \u00e8 seguito da un lungo tour acustico che porta Elisa per diversi teatri italiani. All'inizio del 2004 esce un omonimo DVD contenente lo showcase di presentazione dell'album e un documentario sulla sua realizzazione.\n\"Pearl Days\" e le colonne sonore (2004-2006).\n\"Pearl Days\", il quinto album di Elisa uscito il 15 ottobre 2004, presenta sonorit\u00e0 rock pi\u00f9 energiche rispetto ai suoi lavori precedenti e in netto contrasto con il pi\u00f9 intimista \"Lotus\". Il CD, anticipato dal singolo \"Together\" il 17 settembre, \u00e8 prodotto dall'americano Glen Ballard, gi\u00e0 produttore di Alanis Morissette e Anastacia, che d\u00e0 un sound molto internazionale all'album.\nL'anno seguente viene pubblicato il secondo lavoro di Elisa in italiano, \"Una poesia anche per te\", adattamento della canzone \"Life Goes On\", dedicata alla sua famiglia e gi\u00e0 contenuta in \"Pearl Days\". Il nuovo singolo viene aggiunto alla nuova edizione del disco uscita lo stesso giorno, il 15 aprile 2005. Il singolo durante la prima settimana raggiunge la posizione numero 7 della classifica italiana e, pur arrivando al massimo in seconda posizione, sar\u00e0 record di vendite. \u00c8 il quarto singolo pi\u00f9 venduto del 2005.\nIn questo periodo Elisa partecipa al Live 8, il 2 luglio 2005 al Circo Massimo di Roma, alla Cerimonia di chiusura dei XX Giochi olimpici invernali, il 26 febbraio 2006 a Torino, assieme ad Andrea Bocelli, Avril Lavigne e Ricky Martin, e l'8 settembre 2006 all'anteprima alla \"Notte bianca\" a Roma in Piazza di Siena (Villa Borghese) con Pino Daniele, Ivano Fossati e Fiorella Mannoia.\nNel febbraio del 2005 Elisa riceve dai Nomadi il XIII \"Tributo ad Augusto\" (manifestazione che la band emiliana organizza annualmente a Novellara in ricordo dello scomparso frontman Augusto Daolio) per il suo impegno con ECPAT (End Child Prostitution, Pornography and Traffiking), associazione internazionale che opera contro lo sfruttamento sessuale delle bambine e dei bambini in vari Paesi asiatici.\nAlla decima edizione del Premio Lunezia, nel 2005, Elisa viene decretata \"autrice dell'anno\" in riferimento al testo e alla musica di \"Una poesia anche per te\", mentre nel novembre 2005 la cantautrice vince il Premio Videoclip Italiano, nella categoria artista femminile, per il video della stessa canzone, che Elisa stessa ha diretto.\nNel 2005 esce l'album di Ron \"Ma quando dici amore\", in cui il cantante dornese \u00e8 accompagnato da Elisa nel brano da cui l'album prende il titolo. Collabora inoltre con il gruppo Jade incidendo il singolo \"Opera\" e con Simona Bencini, che presenta al 56\u00ba Festival di Sanremo il brano \"Tempesta\", la cui musica fu scritta da Elisa.\nVerso la fine del 2005 Elisa realizza \"Swan\", il tema portante della colonna sonora del film \"Melissa P\" di Luca Guadagnino. La canzone viene prodotta da Michele Centonze (produttore anche di \"Almeno tu nell'universo\") e il singolo, uscito il 25 novembre, rimane per dieci settimane nella Top 10 dei dischi pi\u00f9 venduti in Italia.\nNel 2006 viene pubblicato un altro singolo legato a un film, \"Teach Me Again\", in cui la cantautrice duetta con Tina Turner. La canzone venne realizzata per il film \"All the Invisible Children\", il quale arriva al festival del cinema di Venezia. Il singolo, che entra direttamente al primo posto in classifica, viene pubblicato anche in Europa e gli incassi provenienti dalla vendita vengono devoluti all'UNICEF.\nUn'ulteriore occasione di collaborare con il mondo del cinema le \u00e8 data da \"Lintver\" (nome di una piccola creatura mitologica, una sorta di folletto delle Valli del Natisone), un lungometraggio sperimentale pubblicato nel luglio 2006 dalla Numar Un di Alberto Zeppieri, per il quale Elisa cura l'intera colonna sonora, costituita per lo pi\u00f9 da pezzi strumentali che hanno il compito di sostituire quelli che sarebbero i dialoghi in un normale film.\n\"Soundtrack '96-'06\" e altre raccolte (2006-2007).\nPer festeggiare i primi dieci anni di carriera, il 17 novembre 2006 venne pubblicato il primo greatest hits italiano della cantautrice, intitolato \"Soundtrack '96-'06\", contenente molti dei suoi successi dagli esordi di \"Sleeping in Your Hand\" alla recente \"Swan\", e anche quattro brani inediti, tutti usciti in radio. L'album \u00e8 anticipato dal brano \"Gli ostacoli del cuore\", scritto da Luciano Ligabue, che sar\u00e0 il brano pi\u00f9 trasmesso dalle radio di tutta Italia per pi\u00f9 di tre mesi consecutivi, secondo la classifica Music Control. Per promuovere la raccolta, prima a gennaio, poi ad'aprile e infine durante l'estate 2007 si tiene il \"Soundtrack Live Tour\", un tour che riscuote il tutto esaurito in tutte le sue date. Il tour termina il 24 settembre, a dieci anni esatti dallo showcase di presentazione di \"Pipes &amp; Flowers\", con una data speciale a Villa Manin a Codroipo (UD), dove Elisa aveva espresso il desiderio di esibirsi per motivi affettivi.\n\"Soundtrack '96-'06\" scala la classifica degli album pi\u00f9 venduti, rimanendo tra il primo e il secondo posto per pi\u00f9 di quindici settimane e diventando cos\u00ec il terzo album pi\u00f9 venduto del 2006. Gi\u00e0 il 2 dicembre 2006, in occasione dei \"Nickelodeon Kids' Choice Awards\", Elisa viene premiata, per le prime 80.000 copie vendute, con il \"Disco arancione\". Il 2 marzo 2007 viene premiata da Pippo Baudo con il Disco di diamante per 500.000 copie vendute, in occasione della 57\u00aa edizione del Festival di Sanremo, dove Elisa canta, come ospite, \"Luce (tramonti a nord est)\", \"Almeno tu nell'universo\" ed \"Eppure sentire (un senso di te)\". Il 6 giugno 2007 Elisa riceve quindi il \"Wind Music Award\" per le 600.000 copie vendute. Alla finalissima del Festivalbar 2007 vince un Premio Speciale per i dieci anni di carriera e per l'album \"Soundtrack '96-'06\", primo in classifica dopo 40 settimane dall'uscita. \u00c8 la prima artista femminile a vincere questo premio, che fu vinto solo cinque volte nelle 44 edizioni e che non veniva conferito dal 1998.\nIl 5 luglio 2007 \u00e8 ospite di Andrea Bocelli al Teatro del Silenzio di Lajatico, con il quale duetta nella canzone \"La voce del silenzio\", esibendosi poi con il suo brano \"Dancing\".\nNell'estate del 2007 esce \"Caterpillar\", seconda raccolta internazionale di Elisa, che contiene una tracklist molto simile a \"Soundtrack '96-'06\". L'album, anticipato dal singolo \"Stay\", viene pubblicato tra agosto e settembre ed esce anche in Italia in edizione limitata.\nIl 16 novembre esce il cofanetto \"Soundtrack '96-'06 Live\" contenente il primo CD live della cantautrice e il DVD del concerto tenuto al Forum di Assago a Milano durante il \"Soundtrack Live Tour 2007\".\nNel novembre del 2007 la cantautrice vince inoltre il Premio Videoclip Italiano, nella categoria artista femminile, per il video di \"Eppure sentire (un senso di te)\" diretto da Giovanni Veronesi. Nella classifica redatta da MTV \"Top 100 of 2007\" Elisa (assieme a Nelly Furtado, Linkin Park, Maroon 5, Mika e Avril Lavigne) \u00e8 l'artista con pi\u00f9 canzoni in classifica durante il 2007: si tratta dei singoli \"Gli ostacoli del cuore\" (posizione 49), \"Eppure sentire (un senso di te)\" (posizione 51) e \"Stay\" (arrivata al quarto posto). Inoltre \u00e8 l'artista italiana che raggiunge la posizione pi\u00f9 alta.\n\"Dancing\" e l'esordio negli Stati Uniti d'America (2008).\nAi \"Wind Music Awards\" dell'anno viene premiata per le vendite del CD/DVD platino Soundtrack Live '96-'06, dove si esibisce live con \"Stay\".\nIl 15 luglio 2008 viene pubblicato l'album \"Dancing\", che il 25 agosto appare anche in Canada. L'uscita dell'album segue il successo della canzone \"Dancing\", gi\u00e0 in vendita su iTunes America sotto forma di EP, che aveva ottenuto un enorme riscontro per essere stata utilizzata in una coreografia del programma televisivo americano \"So You Think You Can Dance?\".\nSecondo un sondaggio della rivista \"Billboard\" l'album si \u00e8 piazzato al 5\u00ba posto tra i migliori del 2008. Dall'album viene estratto come singolo \"Rainbow\", che esce in un'inedita versione remixata da Glen Ballard. Per questo singolo viene realizzato anche un video, in cui si esibisce la ballerina statunitense Lacey Schwimmer, che insieme al suo partner aveva danzato sulle note di \"Dancing\" nel popolare programma americano. Dopo alcuni \"showcase\" estivi per emittenti radiofoniche americane e dopo l'esordio avvenuto l'8 aprile 2008 al Joe's Pub di New York, tempio della musica alternativa e rampa di lancio per molti artisti stranieri, il 29 ottobre inizia da Toronto \"US/Canada Fall Tour 2008\", il primo tour in Nord America di Elisa, composto da sedici concerti in poco meno di un mese. Elisa e la sua band propongono al pubblico americano le canzoni contenute nell'album \"Dancing\" e alcuni pezzi di punta del suo repertorio. Questo tour nei club fa tappa, tra le altre citt\u00e0, a Montr\u00e9al, Boston, New York, Filadelfia, Chicago, Denver, Salt Lake City, Los Angeles, San Francisco e si conclude a Seattle il 24 novembre.\nIl 19 febbraio 2008 a Torino avviene la prima della versione italiana del musical rock \"Hair\" diretto da Giampiero Solari e di cui Elisa \u00e8 direttrice artistica musicale; le varie tappe del musical ottengono successo in tutta Italia.\nNel maggio 2008 viene pubblicato da Rizzoli \"Un senso di me\", libro in cui Elisa si racconta attraverso foto, commenti e pagine di diario.\nIl 12 settembre 2008 debutta a Milano lo spettacolo multimediale \"Indeepandance\" ideato da Vittorio Cosma, Aldo Nove e i Masdebo, in cui \u00e8 contenuto il brano \"Psychedelia\" composto da Elisa e dallo stesso Cosma; Elisa ha contribuito anche con alcuni elementi vocali.\nIl tour nordamericano di Elisa \u00e8 stato anticipato da tre date italiane dello show \"Mechanical Dream\": il 20 settembre 2008 all'Arena di Verona (Elisa \u00e8 la prima donna in concerto a esibirvisi), il 30 settembre al PalaLottomatica di Roma e il 7 ottobre al Mediolanum Forum di Assago. L'anno dopo lo show verr\u00e0 premiato dalla rivista specializzata \"Sound&amp;Lite\" come il migliore del 2008, mentre la sovrintendenza dell'Arena di Verona premier\u00e0 Elisa per il migliore show non lirico ospitato nella stagione 2008.\nI progetti per l'Abruzzo (2009).\nTra aprile e giugno del 2009 Elisa partecipa a due iniziative a favore della ricostruzione dell'Aquila a seguito del terremoto. Il 21 aprile 2009 partecipa alla registrazione del singolo \"Domani 21/04.2009\" voluto da Jovanotti e da Giuliano Sangiorgi. Successivamente, il 21 giugno allo Stadio Giuseppe Meazza di Milano, \u00e8 stata una delle madrine del concerto \"Amiche per l'Abruzzo\" insieme a Laura Pausini, Gianna Nannini, Fiorella Mannoia e Giorgia, progetto nato da un'idea della stessa Laura Pausini; al cast, composto da sole donne, hanno aderito centododici artiste italiane, di cui quarantasei si sono esibite sul palco.. Del mega concerto \u00e8 stato anche realizzato un DVD uscito il 22 giugno 2010 a un anno di distanza dall'evento.\nIl 15 luglio 2009 sono stati proclamati i vincitori dell\"'Elisa International Video Contest\", ovvero un concorso che richiedeva ai partecipanti la realizzazione di un video da abbinare a una canzone di Elisa. La gara \u00e8 stata vinta alla pari da due gruppi che hanno realizzato un video per \"Rock Your Soul\" e \"The Waves\" e, come stabilito in partenza, potranno assistere alla realizzazione di uno dei prossimi video della cantante e ne realizzaranno il backstage.\nIl 12 ottobre 2009 si \u00e8 conclusa un'asta benefica nella quale si vendeva un diario in cui Elisa ha annotato pensieri relativi alla gravidanza e al nuovo album. L'oggetto \u00e8 stato acquistato per la somma di 2937 euro, che sono stati devoluti alla ONLUS di Gorizia \"Il Focolare\".\n\"Heart\" (2009-2010).\nIl 13 novembre 2009 viene pubblicato \"Heart\", sesto album di inediti di Elisa, anticipato dal singolo \"Ti vorrei sollevare\" cantato con Giuliano Sangiorgi, in radio dal 16 ottobre. L'album contiene quattordici tracce e unisce canzoni rock quali \"Your Manifesto\" e \"Lisert\", a melodie pi\u00f9 pop come il duetto con Antony Hegarty \"Forgiveness\". Nell'album \u00e8 presente anche una reinterpretazione di \"Mad World\" dei Tears for Fears, che Elisa aveva gi\u00e0 eseguito live durante il Mechanical Dream Tour.\nL'album \u00e8 prodotto da Elisa stessa e dal suo compagno Andrea Rigonat, chitarrista della band.\nIl 19 dicembre 2009 in occasione del Natale, sul sito ufficiale viene pubblicato un video in cui Elisa duetta con la cantautrice statunitense Terra Naomi in una reinterpretazione del brano \"River\" di Joni Mitchell.\nIl 18 febbraio 2010, alla terza serata del Festival di Sanremo, Elisa si presenta tra gli ospiti e canta il brano \"Canzone per te\" con cui Sergio Endrigo vinse il festival nel 1968, seguito da un medley composto dai brani \"Ti vorrei sollevare\", \"Anche se non trovi le parole\" e \"Your Manifesto\" tratti dall'ultimo album. Successivamente canta \"Almeno tu nell'universo\" in duetto con Fiorella Mannoia.\nIl 10 marzo 2010 \u00e8 uscito l'album \"No prisoners\" del musicista e produttore discografico Gaudi, in cui Elisa appare sia come compositrice che come cantante nel brano \"Brainwashed again\".\nIl 14 aprile 2010 parte da Conegliano il \"Heart Alive Tour\", tourn\u00e9e con coreografie di Luca Tommassini.\nAi \"Wind Music Awards\" Elisa \u00e8 stata premiata nella prima serata per le vendite di \"Ti vorrei sollevare\" nella categoria \"Digital Songs Platino\", che ha poi eseguito dal vivo, nella seconda serata per le vendite di \"Heart\", certificato \"disco multiplatino\", cantando poi l'ultimo singolo \"Someone to Love\", mentre nella terza e ultima serata si \u00e8 esibita sempre dal vivo con un medley costituito dai suoi brani \"This Knot\" e \"Your Manifesto\" e da \"Beat It\" di Michael Jackson, accompagnata da una performance come quella eseguita nel \"Heart Alive Tour\".\nA un anno dal mega concerto Amiche per l'Abruzzo, il 21 giugno 2010, Elisa partecipa insieme con le altre madrine dell'evento Laura Pausini, Giorgia, Fiorella Mannoia e Gianna Nannini a una puntata speciale della trasmissione \"Matrix\" per presentare il DVD tratto dall'evento, in uscita il giorno seguente.\nIl 6 agosto 2010 l'album \"Heart\" \u00e8 stato pubblicato a livello internazionale su iTunes, in Italia, in Canada, Nuova Zelanda, Australia, Irlanda, Spagna, Portogallo, Giappone, Norvegia, Svezia, Finlandia, Danimarca e Grecia.\nIl 30 agosto 2010 prende parte all'evento benefico \"Parole di Lul\u00f9\", a Mazzano Romano, organizzato da Niccol\u00f2 Fabi in occasione del compleanno della figlia Olivia, recentemente scomparsa. Il concerto ha come scopo la raccolta fondi per un ospedale pediatrico in Angola. Elisa condivide il palco con Jovanotti, Fiorella Mannoia, Giuliano Sangiorgi, Paola Turci, Marina Rei, Cristina Don\u00e0, Claudio Baglioni, Gianni Morandi, Max Gazz\u00e8 e tantissimi altri nomi della musica indipendente italiana.\nNel mese di ottobre 2010 Elisa partecipa, insieme a Negrita, Ludovico Einaudi, Roy Paci &amp; Aretuska, Le Blanche Alchemie, all'evento \"(H)it Week\", uno spettacolo dedicato alla musica italiana contemporanea che si tiene negli Stati Uniti.\nIl 16 novembre 2010 \u00e8 uscito l'album \"Casa 69\" dei Negramaro, in cui Elisa duetta nuovamente con Giuliano Sangiorgi nel brano \"Basta cos\u00ec\".\n\"Ivy\" (2010-2011).\nIl 30 novembre 2010 \u00e8 stato pubblicato un nuovo album di Elisa, \"Ivy\". Come \"Lotus\", il disco si compone di diverse rivisitazioni di lavori precedenti della cantautrice, cover e brani inediti arrangiati in chiave acustica. \"Ivy\" comprende anche un film-documentario girato in Trentino in cui Elisa illustra il senso del disco ripercorrendo la sua carriera e il lavoro compiuto per la realizzazione del progetto. La pubblicazione dell'album \u00e8 stata anticipata dal singolo inedito \"Nostalgia\", in lingua inglese. La cover del brano di Camille Pour Que l'Amour Me Quitte \u00e8 cantata con Giorgia Todrani ed \u00e8 una bellissima ninna nanna dedicata alla figlia, cover che era gi\u00e0 stata eseguita dal vivo nel Heart Alive Tour alcuni mesi prima.\nA supporto dell'album \u00e8 stato intrapreso un nuovo tour tra marzo e maggio 2011.\nAlla fine di maggio del 2011 Elisa \u00e8 stata premiata nella nuova edizione dei \"Wind Music Awards\" per il disco di platino vinto da \"Ivy\".\nNell'estate del 2011 Elisa ha cantato in due concerti dal vivo: il primo per Legambiente a Rispescia, nel Parco della Maremma toscana e l'altro a Cividale del Friuli, per festeggiare l'ingresso della cittadina friulana nel Patrimonio dell'UNESCO, devolvendo l'incasso alla causa dei bambini soldato.\nIl 9 settembre 2011 Elisa insieme a Fiorella Mannoia, Paola Turci e Casa del vento prende parte a un concerto gratuito a Firenze durante l'incontro nazionale di \"Emergency\".\nAlla fine del 2011 Elisa firma, insieme a Roberto Casalino, l'inedito \"Distratto\" che porta Francesca Michielin alla vittoria della quinta edizione di X Factor.\nNuove colonne sonore, il ritorno in Nord America e nuove collaborazioni (2011-2013).\nSempre nel 2011 Elisa ha collaborato con il compositore Andrea Guerra per la colonna sonora di \"Un giorno questo dolore ti sar\u00e0 utile\", film presentato al festival del cinema di Roma il 2 novembre 2011. Tra i nuovi brani \u00e8 uscito il singolo \"Love Is Requited\", che funge da apripista per la colonna sonora ma anche per la nuova raccolta nordamericana \"Steppin' on Water\". Il brano vince il Nastro d'argento alla migliore canzone originale.\nIl 1\u00ba maggio 2012 partecipa al tradizionale concerto con cover di \"Jumpin' Jack Flash\" dei Rolling Stones e \"Strawberry Fields Forever\" dei Beatles. Dal 14 al 16 maggio 2012 \u00e8 ospite fisso del programma televisivo \"Quello che (non) ho\" cantando i brani \"Father and Son\" di Cat Stevens, \"One\" degli U2, \"Bridge over Troubled Water\" di Simon &amp; Garfunkel, \"Hallelujah\" di Leonard Cohen, \"Redemption Song\" di Bob Marley, \"Knockin' on Heaven's Door\" di Bob Dylan e \"Wonderful World\" di Sam Cooke.\nNel luglio del 2012 collabora al libro di favole \"Storie dei Cinque Elementi\", facendo da narratrice alla fiaba \"Galanthus e la farfalla perfetta\" in uno dei due CD allegati. Ad agosto 2012 firma il singolo \"Sola\" per Francesca Michielin, e altri brani inclusi nel suo album di debutto \"Riflessi di me\".\nIl 22 settembre 2012 Elisa prende parte al concerto di beneficenza Italia Loves Emilia a Campovolo insieme a Ligabue, Jovanotti, Zucchero Fornaciari, Tiziano Ferro, Giorgia, i Negramaro, Fiorella Mannoia, i Litfiba, i Nomadi, Renato Zero, Biagio Antonacci e Claudio Baglioni. Elisa canta \"Madre dolcissima\" con Zucchero e Fiorella Mannoia, \"Labyrinth\" come solista, \"Ti vorrei sollevare\" con i Negramaro, \"Via le mani dagli occhi\" con l'aggiunta di Jovanotti e \"Gli ostacoli del cuore\" con Ligabue. L'evento riempie quasi tutto l'aeroporto di Campovolo vendendo circa 151.000 biglietti.\nAlla fine di novembre del 2012 viene rivelato che Elisa ed Ennio Morricone hanno scritto una canzone (dal titolo \"Ancora qui\") per il nuovo film di Quentin Tarantino \"Django Unchained\". Il brano ha fatto parte delle settantacinque canzoni tra cui sono state scelte quelle candidate all'Oscar alla miglior canzone originale.\nIl 6 dicembre 2012 annuncia di essere incinta del suo secondo figlio e che il prossimo album e il nuovo tour sono previsti rispettivamente per settembre e dicembre 2013. Sebastian Rigonat nasce il 20 maggio 2013.\nIl 4 gennaio 2013 il rapper Fabri Fibra rivela la presenza nel suo album \"Guerra e pace\" di una collaborazione con Elisa, intitolata \"Dagli sbagli si impara\". Elisa compone inoltre la colonna sonora del film di Giovanni Veronesi \"L'ultima ruota del carro\", uscito nel novembre 2013. Ha partecipato anche all'album \"Fisico &amp; politico\" di Luca Carboni, nel brano \"Vieni a vivere con me\". Il brano \"Dancing\" viene usato nel film \"A Time for Dancing\".\n\"L'anima vola\" (2013-2015).\nAd anticipare l'uscita del primo album interamente in italiano \"L'anima vola\" \u00e8 il singolo omonimo, pubblicato nei negozi digitali il 27 agosto 2013 e certificato disco di platino.\nIl 15 ottobre 2013 viene pubblicato \"L'anima vola\", ottavo album di inediti di Elisa. Figurano un incontro vocale con Tiziano Ferro in \"E scopro cos'\u00e8 la felicit\u00e0\", il cui testo \u00e8 stato scritto dallo stesso Ferro, e la partecipazione in veste di autori di Ligabue in \"A modo tuo\", di Giuliano Sangiorgi in \"Ecco che\" e di Ennio Morricone, compositore di \"Ancora qui\", brano facente parte della colonna sonora del film di Quentin Tarantino \"Django Unchained\", del cui testo Elisa \u00e8 autrice. Il 24 ottobre alla prima settimana di uscita, l'album si piazza in testa alla Classifica FIMI Album; l'anno 2013 si chiude con la certificazione di disco di platino per \"L'anima vola\".\nI singoli estratti sono stati \"L'anima vola\", \"Ecco che\", \"Un filo di seta negli abissi\", \"Pagina bianca\", \"Maledetto labirinto\" e \"A modo tuo\".\nNel 2014 Elisa partecipa a molti eventi tra cui il concerto dell\"'Americana Tour\" di Zucchero Fornaciari al Madison Square Garden Theatre di New York duettando con lui in \"Luce (tramonti a nord est)\" e \"Blue\", e al Radio Italia Live 2014, insieme a Laura Pausini, i Negramaro e altri.\nIl 27 settembre 2014 Elisa tiene un concerto all'Arena di Verona per concludere e festeggiare il successo del disco e della prima parte del tour, svoltosi nei pi\u00f9 grandi palazzetti dello sport d'Italia nel marzo 2014, tra cui due date sold out al Forum di Assago di Milano, una al Palaolimpico di Torino, una al PalaLottomatica di Roma, una al PalaGeorge di Brescia, con ospite Francesco Renga, e una all'Unipol Arena di Bologna, con ospite Giuliano Sangiorgi dei Negramaro e dove \u00e8 stato girato un DVD. Il DVD accompagna l'edizione deluxe di \"L'anima vola\", uscita il 17 novembre 2014 che contiene anche due cover (\"One\" degli U2 e \"Bridge over Troubled Water\" di Simon &amp; Garfunkel) e tre brani inediti.\nIl 30 settembre 2014 \u00e8 uscito il nuovo album di Fedez, \"Pop-Hoolista\", contenente tra i vari duetti quello con Elisa nel brano omonimo.\nNel 2015 Elisa \u00e8 il direttore artistico della squadra blu nel programma \"Amici di Maria De Filippi\". Il 19 maggio dello stesso anno i The Kolors, band che fa parte della sua squadra e vincitrice della categoria canto(vincitori anche del premio della critica), pubblicano il loro nuovo album \"Out\", contenente un duetto proprio con Elisa nel brano \"Realize\". Inoltre la squadra di Elisa porta anche la vittoria della categoria ballo, vinto dalla ballerina Virginia Tomarchio.\nIl 7 ottobre dello stesso anno \u00e8 stata ospite insieme a Emma Marrone della seconda puntata dello show televisivo \"Capitani coraggiosi\" di Gianni Morandi e Claudio Baglioni esibendosi con questi ultimi nelle note finali di \"E tu\" e poi in \"Ma chi se ne importa\" e \"Si pu\u00f2 dare di pi\u00f9\". Nel 2016 viene riconfermata con direttrice artistica della squadra bianca della quindicesima edizione di Amici insieme a Emma.\n\"On\" e \"Soundtrack '97-'17\" (2016-2017).\nIl 15 gennaio 2016 viene pubblicato il singolo inedito \"No Hero\", il primo singolo che ha anticipa il suo album, (il secondo singolo scelto sar\u00e0 \"Love me forever\", il terzo singolo estratto dall'album \u00e8 \"Bruciare per te\"). Il 12 febbraio, superospite della quarta serata del \"Festival di Sanremo\", aveva confermato il titolo del suo nuovo album, \"On\", in uscita il 25 marzo. Nello stesso anno duetta in \"E la luna buss\u00f2\" con Loredana Bert\u00e8, nel suo album \"Amici non ne ho... ma amiche s\u00ec!\" e con Gianluca Grignani in \"Destinazione Paradiso\" nell'album \"Una strada in mezzo al cielo\". Nel 2016 ha doppiato per la prima volta in un film d'animazione, \"Trolls\" (\"Dreamworks\"), in cui d\u00e0 la voce al personaggio Principessa Poppy. L'8 novembre 2016 parte il suo \"On Tour\" dalla citt\u00e0 di Jesolo e termina il 7 dicembre 2016 ad Acireale. La data del 26 novembre al Mediolanum Forum di Milano viene registrata e trasmessa in TV il 12 gennaio 2017. Nel marzo 2017 viene riconfermata come direttore artistico della squadra blu nel serale della sedicesima edizione di Amici. La squadra di Elisa porta la vittoria della categoria canto, vinto dal cantante Riccardo Marcuzzo e anche dell'intero programma vinto dal ballerino Andreas M\u00fcller.\nIl 1\u00ba settembre 2017 \u00e8 uscito \"Soundtrack '97-'17\", il cofanetto che celebra i 20 anni di carriera di Elisa. Durante una delle puntate del serale di Amici 16 Elisa ha annunciato che nel corso delle quattro serate-evento tutte sold out, in programma a settembre all'Arena di Verona, per celebrare il ventennale di carriera presenter\u00e0 il suo nuovo singolo inedito, dal titolo \"20 Years\". La cantante ha poi dichiarato di avere cambiato il titolo del brano che sar\u00e0 \"Yours to Keep\". Riguardo al nuovo album (previsto inizialmente a ottobre 2017 e poi posticipato nel 2018), Elisa ha dichiarato di avere preparato brani in inglese e in italiano collaborando anche con autori come Davide Petrella, Tommaso Paradiso dei Thegiornalisti e Calcutta. Partecipa vocalmente al brano \"Piccola anima\", quarto estratto dall'album \"Vietato morire\" di Ermal Meta.\nDal 12 settembre alle 21 fino al 17 settembre \u00e8 stato possibile scaricare gratuitamente il doppio singolo \"Ogni istante/Yours to Keep\" tramite un codice scritto sui biglietti delle quattro serate all'Arena di Verona e per gli iscritti al FanClub. Il doppio singolo \u00e8 stato infine pubblicato per il download digitale il 22 settembre e in formato 7\" il 23 ottobre in occasione della \"Amazon Vinly Week\".\nIl 3 ottobre 2017 viene trasmesso uno speciale sulle 4 serate del \"Together Here We Are\" su Canale 5.\n\"Diari aperti\", Disney e collaborazioni (2018-2021).\nIl 22 febbraio 2018 annuncia un nuovo tour europeo e nel Regno Unito (\"European Tour 2018\").\nIl 13 aprile viene pubblicato il nuovo singolo \"Will We Be Strangers\" presentato in anteprima l'8 aprile nel concerto tenutosi a Londra, disponibile in tutte le piattaforme di streaming digitale ma non in vendita.\nIl 12 settembre viene presentato in anteprima al TG1 il videoclip del nuovo brano \"Quelli che restano\" in duetto con Francesco De Gregori che anticipa l'uscita del nuovo album, \"Diari aperti\", secondo album interamente in lingua italiana di Elisa dopo \"L'anima vola\", nonch\u00e9 il primo in uscita per la Universal Music Italia. Il 28 settembre viene pubblicato il brano \"Se piovesse il tuo nome\", scritto da Calcutta, secondo singolo ufficiale di \"Diari aperti\", che ottiene un grande successo radiofonico restando in vetta alle classifiche per ben nove settimane. Il 15 ottobre pubblica in esclusiva sulle piattaforme digitali il brano \"Promettimi\", mentre l'album \"Diari aperti\" viene infine pubblicato il 26 ottobre 2018 seguito da una serie di sessioni acustiche in varie citt\u00e0 italiane dove la cantante racconta il nuovo album. \"Se piovesse il tuo nome\" viene poi reinterpretato in una versione speciale cantata insieme a Calcutta. Nello stesso anno collabora in una traccia dell'album \"Fino a qui\" dei Tiromancino e nell'album di cover di Giorgia nel brano \"Gli ostacoli del cuore\", dove Elisa sostituisce i versi cantati nell'originale da Luciano Ligabue. \u00c8 inoltre presente nell'album \"Duets Forever - Tutti cantano Cristina\", dove reinterpreta con Cristina D'Avena il brano \"Memole dolce Memole\".\nNel febbraio del 2019 Elisa si esibisce alla 69\u00aa edizione del Festival di Sanremo in qualit\u00e0 di superospite. Canta \"Anche fragile\", terzo singolo del suo ultimo album, e \"Vedrai vedrai\" di Tenco in duetto con Claudio Baglioni. Dal 18 marzo 2019 inizia il \"Diari Aperti Live nei Teatri\", tour in promozione del nuovo album che toccher\u00e0 le principali citt\u00e0 italiane. Successivamente annuncia il proseguimento del tour in Europa, toccando Germania, Norvegia, Svizzera e Regno Unito.\nHa preso parte alle registrazioni del primo singolo intitolato \"Blu\" dell'album del rapper Rkomi, pubblicata l'8 marzo 2019. Viene confermata la partecipazione al film di animazione \"Dumbo - live action\" della Disney diretto da Tim Burton. La cantante presta voce al personaggio Mis Atlantis e interpreta il brano del film \"Baby Mine\", disponibile sulle piattaforme digitali dal 29 marzo 2019. Il primo maggio 2019 rilascia il quarto estratto \"Vivere\" \"tutte le vite\" con la partecipazione di Carl Brave.\nIl 7 giugno esce \"Secret Diaries\", un EP disponibile solo in vinile (edizione limitata) e sulle piattaforme digitali e che comprende quattro brani inediti in inglese e la versione originale in inglese di \"Con te mi sento cos\u00ec\", brano gi\u00e0 lanciato in italiano in \"Diari aperti\". Annuncia inoltre una collaborazione con il gruppo statunitense Imagine Dragons con il brano \"Birds\" contenuto nell'album della band Origins. La cantante viene scelta nuovamente dalla Walt Disney per il doppiaggio del film di animazione \"Il Re Leone - live action\" in uscita in italia il 21 agosto 2019. Elisa doppier\u00e0 Nala, a cui nell'originale da voce la pop-star Beyonc\u00e9, e canter\u00e0 insieme a Marco Mengoni, che da voce a Simba, il brano \"Can You Feel the Love Tonight (L'amore \u00e8 nell'aria stasera)\". Il 17 settembre successivo rilascia il quinto singoli \"Tua per sempre\" e scrive il brano \"Mascara\" per il sesto album \"Fortuna\" di Emma Marrone.\nLa cantante annuncia che il 15 novembre 2019 sarebbe uscito un doppio album \"Diari aperti (Segreti Svelati)\" con complessivamente 21 tracce derivanti dal decimo album \"Diari Aperti\" e l'EP \"Secret Diaries\". Nel progetto, oltre alle collaborazioni precedenti con Calcutta, Carl Brave e Francesco De Gregori, altri i brani vengono ripubblicati con Carmen Consoli, Brunori Sas e Rkomi. Inoltre sono inserite tre nuove tracce in italiano e due in inglese. Il primo brano rilasciato l'8 novembre 2019 \u00e8 \"Blu Part II\" brano nato dalla precedente \"Blu\" sempre insieme al rapper Rkomi. Lo stesso giorno esce anche \"\" di Francesco Guccini e Mauro Pagani, nel quale la cantautrice viene chiamata a reinterpretare il brano \"Auschwitz\".\nIl 6 marzo 2020 il rapper Marracash pubblica un nuovo singolo \"Neon - Le ali\", dall'album \"Persona\", con il featuring di Elisa. La collaborazione raggiunge la Top5 della classifica FIMI. Il 10 aprile 2020 pubblica la collaborazione \"Andr\u00e0 tutto bene\" con Tommaso Paradiso, nata durante la quarantena dovuta alla Pandemia di COVID-19. Il 20 novembre 2020 viene pubblicato il terzo singolo dell'anno che vede il featuring della cantante, \"Volente o nolente\", il cui artista \u00e8 questa volta Luciano Ligabue, del cui album \"7\" \u00e8 il secondo estratto. Nel 2021, oltre ad annunciare sui social network di essere al lavoro dell'undicesimo album in studio, \u00e8 nuovamente al featuring di un singolo, questa volta di Mahmood, \"Rubini\", estratto dall'album \"Ghettolimpo\".\nA sostegno di Save the Children, il 15 marzo 2021 Elisa organizza un concerto senza pubblico al Colosseo, in occasione dei dieci anni dall'inizio della guerra in Siria. Il concerto \u00e8 stato introdotto dalla voce narrante della giovane attrice Cristina Magnotti, con un monologo sull'infanzia rubata ai bambini siriani.\nIl ritorno a Sanremo e \"Ritorno al futuro/Back to the Future\" (2021-presente).\nRitorno al futuro/Back to the Future \u00e8 l'undicesimo album in studio della cantante italiana Elisa, pubblicato il 18 febbraio 2022 dalla Universal Music Italia.\nL'album si compone di due dischi, il primo con canzoni in lingua italiana, mentre il secondo in lingua inglese. Nel progetto discografico sono presenti un totale di venticinque brani scritti e composti dalla cantautrice assieme a numerosi autori e compositori, tra cui Davide Petrella, Dario Faini, Andrea Rigonat, Calcutta, Takagi &amp; Ketra, Franco126, Jessica Childress e Stephen Aiello. Per la produzione dei brani vi \u00e8 la partecipazione di Sixpm, DRD, Zef, Mace, Shablo, Don Joe e Venerus. Nel progetto vi sono inoltre tre collaborazioni rispettivamente con Rkomi, Jovanotti ed una tutta al femminile con Giorgia, Elodie e Roshelle.\nIl 24 novembre 2021 viene pubblicato il singolo \"Seta\", primo estratto dall'undicesimo album di inediti della cantante. Un mese pi\u00f9 tardi, la cantante ha annunciato che il nuovo disco si sarebbe intitolato \"Ritorno al futuro/Back to the Future\" e sarebbe stato pubblicato il 18 febbraio 2022; il progetto consiste in un doppio album di inediti, di cui una parte in italiano e l'altra in inglese. Il 21 gennaio 2022 vengono resi disponibili due ulteriori singoli, \"A tempo perso\" e \"Show's Rollin\"'.\nSempre nel mese di dicembre 2021 viene ufficializzata al TG1 la partecipazione di Elisa in gara al Festival di Sanremo 2022, seguita il 15 dicembre successivo dall'annuncio del brano \"O forse sei tu\". Si tratta della sua seconda partecipazione complessiva alla kermesse e la prima a ventuno anni di distanza dal trionfo del 2001. Acclamato dalla critica, il brano viene presentato durante la seconda serata della manifestazione, aggiudicandosi il primo posto nella classifica generale stilata dalla giuria della sala stampa. Al termine della manifestazione il brano ha raggiunto il podio, posizionandosi al secondo posto della classifica finale, venendo riconosciuto con il Premio \"Giancarlo Bigazzi\" alla miglior composizione musicale. In tal modo, Elisa si \u00e8 assicurata il raggiungimento della finalissima in entrambe le edizioni del Festival a cui ha preso parte.\nL\u201911 febbraio 2022 pubblica Quello che manca, in collaborazione con il rapper Rkomi, pubblicato l'11 febbraio 2022 come quinto estratto dall'undicesimo album in studio della cantante Ritorno al futuro/Back to the Future. Il brano, scritto e composto da Elisa, Rkomi, con la produzione di Sixpm, \u00e8 la terza collaborazione tra i due artisti, dopo \"Blu\", contenuto in \"Dove gli occhi non arrivano\" del rapper, e \"Blu Part II\", presente nella riedizione di \"Diari aperti\" della cantautrice.\nStile musicale.\nElisa ha giustificato la scelta di esprimersi nella lingua inglese in parecchie interviste dando, nel corso degli anni, diverse motivazioni. All'inizio della carriera afferm\u00f2 spesso che l'inglese era una lingua pi\u00f9 musicale e pi\u00f9 facile da usare rispetto all'italiano e soprattutto che, essendo la lingua dei suoi idoli musicali, le veniva pi\u00f9 naturale utilizzarla. Negli ultimi anni, pur non rinnegando quanto affermato precedentemente, ha rivelato che cantare in una lingua straniera le permetteva di non essere immediatamente capita dalle persone che le erano vicine (in particolare i genitori) e ci\u00f2 costituiva una specie di guscio protettivo reso necessario da una certa timidezza. D'altro canto ha affermato che quando canta in italiano lo fa perch\u00e9 il messaggio arrivi subito al destinatario. Al suo debutto nella scena musicale italiana questa scelta venne definita \"inedita e azzardata\", \"una stravaganza\", \"un'ostinazione\".\nElisa ha affermato spesso che la sua casa discografica, nella persona di Caterina Caselli, ha tentato molte volte di convincerla a cantare in italiano fin dall'inizio della sua carriera, e che Corrado Rustici, produttore del suo primo e terzo album, fu il primo a credere nella scelta dell'inglese. Il timore della casa discografica riguardava un eventuale insuccesso nelle vendite che poi \u00e8 stato ampiamente smentito dai tre dischi di platino conquistati da \"Pipes &amp; Flowers\". Dopo la vittoria a Sanremo 2001 si pensava che la cantante potesse passare alla lingua italiana, passaggio che per\u00f2 non avvenne.\nL'inglese \u00e8 sempre rimasta la lingua principale usata da Elisa anche se, in particolare dal 2005 in poi, numerosi singoli sono stati pubblicati in italiano e diversi album pubblicati contengono tracce in entrambe le lingue.\nSpecialmente agli esordi fu paragonata dalla critica ad Alanis Morissette per stile vocale e a Bj\u00f6rk per stile musicale.\nNonostante la sua musica sia principalmente descritta come pop rock e alternative rock nel suo repertorio ha anche attinto da generi quali trip hop e dance, e alcuni suoi lavori sono influenzati da post-grunge, soul, indie rock, alternative dance, soft rock.\nTour.\nTutti i seguenti tour si sono tenuti in Italia, eccetto dove indicato."}
{"id": "49936", "revid": "120940725", "url": "https://it.wikipedia.org/wiki?curid=49936", "title": "Sesterzio", "text": "Il sesterzio era una moneta romana. Durante la Repubblica romana era una piccola moneta d'argento, coniata raramente. Durante l'Impero romano era una moneta in lega di rame e zinco oricalco di ampio modulo.\nIl suo nome deriva dal suo valore originale: inizialmente valeva 2 assi e mezzo. \"Sesterzio\" deriva dal latino \"semis-tertius\", che significa \u00abmet\u00e0 del terzo\u00bb (cio\u00e8 met\u00e0 del terzo asse). \nLa sua abbreviazione HS \u00e8 pure una deformazione del valore della moneta in numeri romani, dove la \"S\" sta per \"semis\", ovvero \"met\u00e0\". Nell'uso arcaico i numeri venivano indicati da una linea orizzontale mediana: inizialmente quindi l'abbreviazione era IIS, semplificata poi dall'uso in HS. Quattro sesterzi formano un denario.\nDa un valore iniziale di 2 assi e mezzo, in un secondo tempo (quando il valore del denario divent\u00f2 di sedici assi), il sesterzio assunse il valore di 4 assi.\nDurante la Repubblica romana il sesterzio era una moneta d'argento, coniata sporadicamente. Con la riforma monetaria di Augusto il sesterzio divenne una moneta di grandi dimensioni e d'oricalco (lega simile all'ottone, color giallo oro). Il sesterzio rappresenta, meglio di ogni altra moneta romana, la grande capacit\u00e0 artistica e interpretativa degli incisori, livelli mai pi\u00f9 raggiunti fino all'avvento del conio industriale. \nI sesterzi furono anche un formidabile mezzo di propaganda e informazione, in virt\u00f9 della qualit\u00e0 del conio, delle generose dimensioni e della grande diffusione.\nIl sesterzio era anche usato come unit\u00e0 di conto. Somme particolarmente rilevanti erano registrate come \"sestertia milia\", migliaia di sesterzi.\nUn sesterzio equivale all'incirca a un euro attuali. Questo \u00e8 il suo valore per tutto il I secolo d.C. e possiamo considerarlo immutato nella Roma di Traiano, agli inizi del II secolo d.C., caratterizzata da un grande benessere grazie alle conquiste.\nStoria.\nIl sesterzio fu introdotto assieme al denario e al quinario intorno al 211 a.C. come piccola moneta d'argento del valore di 2 assi e mezzo e quindi di 1/4 di denario. Il denario d'argento pesava 4,5\u00a0g circa, e quindi il peso di un sesterzio avrebbe dovuto essere di poco superiore a 1,1\u00a0g. In genere le monete che ci sono arrivate non arrivano al grammo.\nQuando il valore del denario fu portato a 16 assi, il sesterzio prese il valore di quattro assi, cio\u00e8 sempre un quarto di denario. Fu coniato sporadicamente, molto meno del denario, fino al 44 a.C.\nVerso il 23 a.C., con la riforma monetaria di Augusto il sesterzio fu reintrodotto come una moneta di ampio modulo. La maggior parte dei sesterzi furono coniati nella zecca di Roma, ma dal 64, sotto Nerone (54-68 d.C.) e Vespasiano (69-79 d.C.), la zecca di \"Lugdunum\" (Lione) integr\u00f2 la coniazione. I sesterzi di Lione hanno un piccolo globo sotto il busto.\nIl sesterzio di oricalco di solito pesa 25-28\u00a0g, ha un diametro di 32\u201334\u00a0mm e 4\u00a0mm circa di spessore.\nLa distinzione tra bronzo ed ottone per i Romani era importante. Il nome per l'ottone era oricalco (\"orichalcum\" o \"aurichalcum\"), che derivava dalla parole latine \"aureus\" (oro) e chalcunm (rame): l'oricalco ha questo nome perch\u00e9 assomiglia all'oro, in particolare per le monete appena coniate.\nL'oricalco era considerato di valore doppio rispetto al bronzo. Per questo motivo il mezzo-sesterzio (dupondio) aveva circa le stesse dimensioni e peso dell'asse di bronzo pur valendo due assi.\nI sesterzi furono coniati finch\u00e9 nel tardo III secolo non ci fu un netto peggioramento della qualit\u00e0 del metallo e della battitura anche se i ritratti rimasero rilevanti.\nGli imperatori rifondevano i sesterzi dei loro predecessori per coniare le nuove monete; in questo processo lo zinco nella lega tendeva a diminuire a causa della vaporizzazione durante la fusione ad alta temperatura necessaria per rifondere la lega (lo zinco fonde a 419\u00a0\u00b0C ed ha una temperatura di ebollizione di 907 \u00b0C, inferiore a quella del rame che fonde a 1085\u00a0\u00b0C). Il metallo perso era sostituito con rame o addirittura con piombo. Di conseguenza i sesterzi pi\u00f9 tardi tendono ad essere pi\u00f9 scuri e sono anche battuti su tondelli preparati con minor attenzione (cfr. il sesterzio di Ostiliano).\nIl graduale impatto dell'inflazione causata dal deprezzamento delle monete d'argento fece s\u00ec che il potere d'acquisto del sesterzio e delle monete minori come il dupondio e l'asse fosse in costante diminuzione.\nNel I secolo d.C. le monete minute dominanti erano il dupondio e l'asse, ma nel II secolo, con la crescita dell'inflazione, il sesterzio divenne la moneta minuta pi\u00f9 diffusa. Nel III secolo la monetazione d'argento conteneva sempre meno argento e sempre pi\u00f9 rame o bronzo. Negli anni 260 e 270 la moneta principale era il doppio denario, o antoniniano, ma queste piccole monete contenevano quasi esclusivamente rame. Bench\u00e9 valessero teoricamente otto sesterzi, il sesterzio medio valeva quasi pi\u00f9 del metallo che conteneva.\nAlcuni degli ultimi sesterzi furono coniati da Aureliano (270-275). \nNegli ultimi anni della sua coniazione, ridotto in dimensioni e qualit\u00e0, fu coniato per la prima volta il doppio sesterzio da Decio (249-251) e poi in grande quantit\u00e0 da Postumo, imperatore dell'Impero delle Gallie (260-268). Postumo us\u00f2 battere spesso la propria immagine ed i propri titoli su vecchi sesterzi deteriorati. Il doppio sesterzio si riconosce dalla corona radiata indossata dall'imperatore, una caratteristica che gi\u00e0 in precedenza distingueva il dupondio dall'asse e l'antoniniano dal denario.\nCol tempo molti sesterzi furono ritirati dallo Stato, ed anche dai falsari, per rifonderli e coniare gli antoniniani, il che non fece che peggiorare il processo inflattivo.\nCon le riforme monetarie del IV secolo il sesterzio cess\u00f2 di essere coniato.\nIl sesterzio come unit\u00e0 di conto.\nIl sesterzio era anche usato come unit\u00e0 di conto standard, rappresentato nelle iscrizioni con il monogramma HS. Somme elevate erano registrate come \"sestertia milia\", migliaia di sesterzi, con la parola \"milia\" spesso omessa/sottintesa. Il ricchissimo generale e uomo politico della Repubblica romana, Crasso, che aveva guidato la guerra contro Spartaco e che faceva parte del primo triumvirato, secondo Plinio il Vecchio aveva \"propriet\u00e0 del valore di 200 milioni di sesterzi\". \nLe scritte di Pompei mostrano uno schiavo venduto all'asta per 6252 sesterzi. Una tavoletta per scrivere proveniente da Londinium (Londra), databile 75-125 d.C., registra una vendita ad un uomo chiamato Vegetus di una giovane schiava gallica chiamata Fortunata per 600 denari, pari a 2400 sesterzi. \u00c8 difficile fare comparazioni con le valute o i prezzi attuali, ma per la maggior parte del I secolo un legionario ordinario era pagato 900 sesterzi all'anno, che salirono a 1200 sotto Domiziano (81-96), equivalenti a 3,3 sesterzi al giorno.\nEra utilizzato anche nella tabula alimentare di Veleia per indicare quanti sesterzi spettavano alle famiglie bisognose con figli legittimi: 16 sesterzi al mese per i maschi e 12 sesterzi per le femmine."}
{"id": "49937", "revid": "718813", "url": "https://it.wikipedia.org/wiki?curid=49937", "title": "Frank Miller", "text": "Creatore della serie \"Sin City\", \u00e8 noto anche per aver portato unitamente ad Alan Moore le atmosfere cupe ed adulte nello sfavillante mondo dei supereroi tipiche delle origini. In questo senso sono fondamentali le sue storie su Devil, la creazione di Elektra per la Marvel Comics, e le storie ', ' e \"\", realizzate per la DC Comics.\nCarriera.\nFrank Miller \u00e8 nato a Olney (Maryland) in una famiglia di origini irlandesi e di religione cattolica, ma \u00e8 cresciuto a Montpelier, nel Vermont. Miller come professionista ha lavorato per numerose case editrici tra cui Gold Key, DC Comics e Marvel Comics.\nMarvel e DC.\nDopo essersi fatto notare con una storia in due parti su un \"annual\" di \"The Amazing Spider-Man\", scritto da Chris Claremont, cominci\u00f2 a realizzare regolarmente le matite per \"Daredevil\", di cui successivamente scriver\u00e0 anche le sceneggiature, realizzando le storie pi\u00f9 apprezzate sul personaggio, su tutte \"\" (quest'ultima disegnata da David Mazzucchelli). In collaborazione con l'inchiostratore Klaus Janson, Miller si assicur\u00f2 un numero crescente di \"fan\" e ottimi giudizi da parte dei critici. Lavorando sul personaggio di \"Devil\", poi, Miller cre\u00f2 il personaggio della ninja assassina Elektra, uno dei suoi personaggi pi\u00f9 famosi. L'adattamento cinematografico di \"Daredevil\" del 2003 ha poi ripreso molti elementi delle storie di Miller.\nChiamato dalla DC Comics per ricreare il mito di Batman subito dopo i catastrofici eventi di \"Crisi sulle Terre infinite\", Miller realizza ' insieme al disegnatore David Mazzucchelli, quindi, sempre con Janson alle chine, ' (il suo lavoro pi\u00f9 famoso), colorato dalla moglie Lynn Varley. Entrambe le opere furono fondamentali non solo nella ridefinizione del personaggio, tornato alle atmosfere oscure delle storie di Finger e Kane, ma anche nel pi\u00f9 ampio panorama del fumetto di genere supereroico e popolare. Infatti Miller non solo introduce un nuovo modo di concepire le didascalie, ma l'uso sapiente di una rigorosa suddivisione della tavola, alternata con spettacolari \"splash-page\", rendono la sua opera su Batman uno dei capolavori assoluti del fumetto mondiale. Nelle pagine del fumetto descrive anche un Superman ormai alla merc\u00e9 del governo federale che preferisce rimanere nascosto per evitare problemi internazionali. La sua visione di Batman \u00e8 stata quella dominante per vent'anni, ripresa dalla versione cinematografica di Tim Burton e da quelle pi\u00f9 recenti di Christopher Nolan, oltre che da romanzi grafici come ' di Alan Moore e Brian Bolland e ' di Grant Morrison e Dave McKean.\nNel 2001, dopo molte insistenze da parte dei fan, ma soprattutto grazie ad un fortuito incontro con il supervisore delle Bat-testate Bob Shreck, Miller realizza un seguito della miniserie \"Il ritorno del Cavaliere Oscuro\". La nuova opera \u00e8 una miniserie in tre parti dal titolo \"\". L'opera, graficamente agli antipodi rispetto al capitolo precedente, risulta questa volta una visione corale dell'intero cosmo DC Comics. Oltre a ripresentare i personaggi del primo episodio, Miller ripropone Lanterna Verde, Flash, Atomo e Wonder Woman, realizzando un'opera molto meno oscura e molto pi\u00f9 supereroica nelle atmosfere rispetto a \"Il ritorno\", seguendo un percorso analogo a quello di Alan Moore, che dapprima inizi\u00f2 una collaborazione con la Image Comics e Rob Liefeld, e successivamente prov\u00f2 a riportare le atmosfere pi\u00f9 genuine delle origini con la sua linea di fumetti, la America's Best Comics.\nNel 2005 Miller ritorna a lavorare su un progetto seriale per la DC Comics e per Batman: nel luglio dello stesso anno, infatti, esce il primo numero di \"All-Star: Batman &amp; Robin The Boy Wonder\" (\"All Star Batman e Robin\" nella versione italiana), per i disegni di Jim Lee.\nNel 2015 Miller torner\u00e0 ancora a collaborare con la DC Comics. Infatti ' del 1986, opera considerata tra le pi\u00f9 influenti e innovative dell'era moderna del genere supereroistico, origina, grazie al suo successo, ulteriori sequel e prequel, che si collocano all'interno di un universo parallelo in cui Frank Miller sviluppa la sua versione di Batman e di altri supereroi \"DC\" in maniera autonoma rispetto alle storie canoniche. Tra il 2015 e il 2017 Miller realizza quindi \"Cavaliere Oscuro III - Razza suprema\", una miniserie di 9 numeri. Ognuno di questi \u00e8 composto da due albi; un albo principale di 32 pagine con misure standard (contenente la storia principale) e un mini-albo (o mini-comic in originale) che ha misure ridotte ed \u00e8 composto da 16 pagine. Quest'ultimo rappresenta un'appendice che andr\u00e0 a sviluppare l'universo narrativo del Batman di Frank Miller cos\u00ec come si \u00e8 dipanato a partire dall'opera seminale ' per poi proseguire in \"\" e in \"Dark Knight III: The Master Race\" (presentato come il capitolo che vuole chiudere una trilogia).\nNel giugno 2016 Miller realizza \"Il ritorno del Cavaliere Oscuro - L'ultima crociata\" sempre per la DC Comics. Frank Miller e Brian Azzarello sono autori dei testi e John Romita Jr. e Peter Steigerwald ne realizzano i disegni. L'opera \u00e8 in questo caso un prequel de . Mentre nell'opera originale si vede un Bruce Wayne sulla cinquantina e ritiratosi dalla sua attivit\u00e0 di vigilante (per poi tornare), in \"The Last Crusade\", Miller e Azzarello ci svelano i retroscena che lo hanno portato a rinunciare ad essere Batman. La vicenda si svolge una decina d'anni prima degli avvenimenti de \"Il ritorno del Cavaliere Oscuro\" (o \"The Dark Knight Returns\").\nLavori indipendenti.\nOltre ai lavori per le principali case editrici statunitensi, Miller ha anche realizzato opere di cui detiene i diritti, come \"Give Me Liberty\" con Dave Gibbons e \"Hard Boiled\" con Geof Darrow. In questo campo si devono anche contare opere importanti come \"Ronin\" (che presenta degli stilemi derivati dai manga, ma anche dal fumetto europeo, soprattutto quello francese), storia di un samurai fantascientifico, che \u00e8 stata la sua prima collaborazione con la Varley. A questa si aggiunge la famosissima \"Sin City\", una serie di storie poliziesche in bianco e nero pubblicate originariamente dalla Dark Horse Comics e tradotte in italiano da Comic Art, Play Press, Lexy Produzioni e da Magic Press.\nNel 1998 realizza per la Dark Horse anche il romanzo a fumetti \"300\", ispirato alla famosa battaglia delle Termopili dove combatterono 300 guerrieri spartani. L'opera, diventata una delle pi\u00f9 famose di Miller, \u00e8 stata pubblicata prima in volumetti, poi raccolta in un volume di formato orizzontale, pubblicato in Italia dalla Magic Press. A questo si aggiungono un paio di episodi sul personaggio di Spawn: uno per la sua serie regolare, l'altro per un \"team-up\" con Batman, che segna il suo ritorno sul personaggio del Cavaliere Oscuro. Entrambe le storie sono disegnate da Todd McFarlane, creatore del personaggio e, come Miller, disegnatore sia per l'Uomo Ragno sia per Batman. \"Bad Boy\" \u00e8 uscito a puntate per l'edizione inglese di \"GQ\". Raccolto poi dalla Dynamite Entertainment nel giugno del 2009 in un volume con la copertina inedita di Frank Miller e bozzetti aggiuntivi di Simon Bisley.\nNel 2011, pubblicato dalla Legendary Entertainment, esce il graphic novel \"Holy Terror\". La storia parla del terrorismo e della sua connessione con l'integralismo religioso; la posizione assunta da Miller ha suscitato forti reazioni nella critica statunitense sul web. Il protagonista \u00e8 un personaggio chiamato \"Fixer\", lontano dagli stereotipi dell'eroe buono e giusto sebbene la sua figura richiami quella di Batman (inizialmente questa doveva essere una sua storia), che usa metodi violentissimi per affermare le sue ragioni. \"Holy Terror\" verr\u00e0 tradotto in italiano da BAO Publishing nel marzo 2012.\nMiller e i film.\nMiller \u00e8 stato anche autore di sceneggiature per il cinema, tra le pi\u00f9 importanti quelle di \"RoboCop 2\" e \"RoboCop 3\". Dopo \"RoboCop 3\", Miller dichiar\u00f2 che non avrebbe pi\u00f9 permesso a Hollywood di creare adattamenti dei suoi fumetti, perch\u00e9 disgustato dal fatto che nonostante quasi nessuna delle sue idee fosse finita nella versione definitiva del film, il suo nome apparisse comunque nei titoli. Nonostante questa dichiarazione, Miller ha poi collaborato all'adattamento cinematografico della serie \"Sin City\" ad opera di Robert Rodriguez, che con alcune scene di prova ha ottenuto il \"placet\" dell'autore. L'omonimo film \u00e8 uscito nel 2005, con un ottimo riscontro di pubblico e recensioni abbastanza positive, tanto che \u00e8 stato prodotto un secondo capitolo nel 2014.\nNel 2007 \u00e8 uscito nelle sale \"300\", il film ispirato al suo omonimo romanzo a fumetti. Questa produzione \u00e8 resa particolare dalla fotografia digitale \"noir\" e dalla caratteristica e fondamentale post-produzione di notevole entit\u00e0, dagli effetti speciali e dalle ricostruzioni immaginarie di luoghi e personaggi pseudo-storico/leggendari, ripresi quasi totalmente dal fumetto di Miller. Sempre nel 2007 Gianni Nunnari, produttore di \"300\", annunci\u00f2 la sua intenzione di produrre l'adattamento cinematografico di \"Ronin\", affidando la regia a Sylvain White.\nNel 2008 esordisce nella regia cinematografica con \"The Spirit\", lungometraggio ispirato all'omonimo personaggio dei fumetti nato da Will Eisner nel 1940. Nel 2012 \u00e8 uscito il lungometraggio animato ', basato su ' di Miller.\nAccuse di islamofobia.\nNel 2021 la partecipazione di Miller alla fiera del fumetto britannica Thought Bubble \u00e8 stata annullata a seguito di una polemica sollevata dalla casa editrice indipendente ShortBox, che attraverso la sua direttrice Zainab Akhtar ha pubblicamente accusato il disegnatore di islamofobia, soprattutto dopo la pubblicazione di \"Sacro Terrore\", opera realizzata come reazione agli attentati del 11 settembre 2001. Dopo tale dichiarazione, gli organizzatori di Thought Bubble hanno annullato l'invito per Miller, dichiarando che il disegnatore non avrebbe pi\u00f9 potuto partecipare alla fiera.\nRiconoscimenti.\nEisner Awards\nKirby Awards\nHarvey Awards\nFestival di Cannes\nScream Awards\nOpere.\nRaccolte:\nContiene:\nCuriosit\u00e0.\nNel 2010 Frank Miller ha diretto lo spot pubblicitario \"Gucci Guilty Intense\", nel cui cast figuravano anche Evan Rachel Wood e Chris Evans."}
{"id": "49939", "revid": "125625692", "url": "https://it.wikipedia.org/wiki?curid=49939", "title": "Levi (Bibbia)", "text": "Levi \u00e8 il terzo figlio del patriarca biblico Giacobbe e di Lia, capostipite della trib\u00f9 israelitica dei Leviti. I sacerdoti, dediti all'officio del culto di JHWH, potevano appartenere solo a questa trib\u00f9.\nStoria.\nSecondo la tradizione Giacobbe offr\u00ec suo figlio Levi come tributo a Dio, e Levi fu portato in cielo dall'angelo Michele. L\u00e0 Dio lo benedisse e gli disse che i suoi discendenti sarebbero stati prescelti per essere i ministri di Dio sulla terra come gli angeli sono i ministri di Dio in cielo.\nLevi fu coinvolto con suo fratello Simeone nella violenta vendetta contro i Sichemiti per lo stupro di sua sorella Dina.\nLa sua tendenza allo zelo per Dio fu ereditata dal suo discendente nella linea sacerdotale Pinechas."}
{"id": "49943", "revid": "363629", "url": "https://it.wikipedia.org/wiki?curid=49943", "title": "Musa", "text": ""}
