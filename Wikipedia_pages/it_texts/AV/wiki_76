{"id": "3874865", "revid": "1605525", "url": "https://it.wikipedia.org/wiki?curid=3874865", "title": "Preparativi di nozze in campagna", "text": "Preparativi di nozze in campagna (in tedesco \"Hochzeitsvorbereitungen auf dem Lande\") \u00e8 un racconto scritto da Franz Kafka nel 1907 e pubblicato postumo da Max Brod. Tradotto in italiano da Gisella Tarizzo, \u00e8 presente nella raccolta di \"Racconti\" a cura di Ervino Pocar in due capitoli interrotti e in una seconda pi\u00f9 breve stesura in un solo capitolo, altrettanto interrotta. In realt\u00e0 Max Brod, che ne ha curato la prima edizione, parla di tre stesure (di cui una in caratteri gotici) e di diverse interruzioni nel testo che anche l'edizione italiana segnala sulla base della numerazione delle pagine fatta dall'autore stesso."}
{"id": "3874868", "revid": "33888", "url": "https://it.wikipedia.org/wiki?curid=3874868", "title": "Giorgio Otranto", "text": "Biografia.\n\u00c8 professore ordinario di Storia del cristianesimo e delle chiese presso la Facolt\u00e0 di Lettere e Filosofia dell'Universit\u00e0 degli Studi di Bari Aldo Moro, dal 1980. \n\u00c8 Presidente nazionale della Consulta Universitaria per la Storia del Cristianesimo e delle Chiese (CUSSC) e dell'Associazione Internazionale per le Ricerche sui Santuari (AIRS). \n\u00c8 Direttore della rivista \"Vetera Christianorum\", organo scientifico del Dipartimento di Studi classici e cristiani dell'Universit\u00e0 di Bari; dirige, inoltre, collane editoriali di storia e archeologia (Quaderni di Vetera Christianorum, Scavi e ricerche, Bibliotheca Michaelica, Biblioteca Tardoantica).\nHa in preparazione un Dizionario di mariologia popolare, in collaborazione con la Pontificia Universit\u00e0 \u201cMarianum\u201d di Roma. \nNel giugno 2013 riceve il Premio Nazionale del Presidente della Repubblica per il 2012, assegnato dall'Accademia dei Lincei.\nCentro studi micaelici e garganici.\nNel 1995 ha fondato il \u201cCentro di studi micaelici e garganici\u201d a Monte Sant'Angelo, come sede distaccata del Dipartimento di studi classici e cristiani dell'Universit\u00e0 di Bari. In seguito diviene cittadino onarario della citt\u00e0 dell'Arcangelo Michele.\nAttivit\u00e0 di ricerca.\nLa sua produzione scientifica comprende libri e contributi che trattano i diversi aspetti della storia del cristianesimo antico e altomedievale.\nUn primo filone delle sue ricerche riguarda l'esegesi biblica dei Padri della Chiesa, costantemente letta nella prospettiva di ricostruire la storia delle comunit\u00e0 cristiane, nei loro rapporti, in prima istanza, con ebrei e pagani. \nParticolarmente interessato ai rapporti tra ebrei e cristiani nei primi tre secoli, ha tradotto e commentato l\u2019\"Adversus Iudaeos\" di Tertulliano ricostruendo, anche sulla base del materiale epigrafico, la presenza degli ebrei a Cartagine tra II e III secolo.\nI suoi studi si incentrano sul modo di sentire e sull'atteggiamento dei cristiani dei primi secoli ed hanno approfondito la questione del sacerdozio femminile, aprendo nuove e diverse prospettive su questioni ritenute in passato ormai definitivamente risolte. Su tale argomento e sull'interpretazione dell'arte cristiana, nell'ottobre 1991, ha svolto lezioni, seminari e conferenze in numerose Universit\u00e0 americane (Universit\u00e0 di Madison, Minneapolis, Chicago, Washington, Boston) in qualit\u00e0 di visiting professor.\nIn ambito agiografico, ha analizzato il Martirologio geronimiano, alla luce di risultati di scavi e della tradizione orale. \nHa approfondito in maniera particolare l'origine del culto di S. Michele sul Gargano e la sua diffusione in Occidente, ricostruendo il passaggio dai culti pagani al cristianesimo, la storia dei rapporti intercorsi tra i Longobardi di Benevento e il santuario garganico tra VII e XI secolo, il formarsi di una tipologia di santuario micaelico, l'esportazione di tale modello nell'Italia e nell'Europa medievali, in particolare a Mont-Saint-Michel in Francia.\nHa studiato la tipologia dei santuari, la evoluzione della concezione del pellegrinaggio e i rapporti tra pellegrinaggio e santuari tra tarda antichit\u00e0 e Medioevo, contribuendo alla realizzazione del censimento dei santuari cristiani d'Italia insieme a Gabriele De Rosa, Sofia Boesch Gajano, Andr\u00e9 Vauchez e Giorgio Cracco. L'AIRS si propone la pubblicazione della collana Santuari d'Italia su base regionale, di cui \u00e8 gi\u00e0 stato pubblicato il volume sul Lazio.\nCon metodologia interdisciplinare, ha indagato alcuni aspetti della religiosit\u00e0 popolare in epoca medievale e moderna, con particolare riferimento alle edicole religiose, alle cosiddette insegne dei pellegrini e alla organizzazione delle \u201ccompagnie\u201d.\nUn altro filone della sua produzione scientifica \u00e8 incentrato sull'approfondimento dell'iconografia cristiana delle origini, suggerendo nuove interpretazioni in merito alla raffigurazione di alcune scene bibliche e di alcuni personaggi, e prospettando nuove ipotesi in merito alla \"vexata quaestio\" dell'origine dell'arte cristiana. \nHa sviluppato indagini sulle origini del cristianesimo in Italia meridionale, culminate nella pubblicazione di un volume (Per una storia dell'Italia tardo antica cristiana), che ricostruisce la cristianizzazione del territorio, il configurarsi della gerarchia ecclesiastica e la formazione dei distretti diocesani, disegnando un quadro della presenza cristiana abbastanza ampio e articolato e mostrando molto interesse per le piccole comunit\u00e0 periferiche, per tutti gli aspetti del vissuto cristiano e per la cristianizzazione delle campagne. \nHa dato vita a una serie di ricerche internazionali sui culti di San Michele e San Nicola, che hanno aggregato specialisti di tutta Europa e hanno prodotto un proficuo scambio di esperienze scientifiche e metodologiche e diversi volumi, pubblicati nelle Collane dell'\u00c9cole, in Bibliotheca Michaelica e in Nicolaus. Studi storici. \nPer la collaborazione dell'Universit\u00e0 degli studi di Bari con l'Argentina, di cui \u00e8 stato promotore, ha fondato la Collana di studi Sodalitas, di cui sono comparsi cinque volumi miscellanei ed ha realizzato una serie di iniziative finalizzate al recupero della italianit\u00e0 nelle comunit\u00e0 di italiani di seconda, terza e quarta generazione residenti in Argentina\nOpere.\nVolumi in collaborazione\nCuratele di volumi"}
{"id": "3874869", "revid": "1442080", "url": "https://it.wikipedia.org/wiki?curid=3874869", "title": "Vicente Aguirre", "text": "Caratteristiche tecniche.\nGiocava come interno sinistro.\nCarriera.\nClub.\nNel biennio 1923-1924 \"el Chueco\" Aguirre figur\u00f2 nella rosa del Central C\u00f3rdoba; durante quel periodo fu convocato in Nazionale. Nel 1925 pass\u00f2 al Newell's Old Boys, altro club della federazione della Provincia di Santa Fe. Alla sua prima stagione nella nuova squadra gioc\u00f2 26 incontri in Copa Nicasio Vila, segnando 34 gol. Nel 1926 realizz\u00f2 35 marcature in 23 gare, mentre l'anno successivo le presenze furono 10 e le reti 7. Quella del 1928 fu la sua ultima annata nel Newell's: scese in campo in 6 occasioni, e marc\u00f2 4 gol. Si trasfer\u00ec poi al Central C\u00f3rdoba, con cui rimase fino al 1932, anno in cui vinse il Torneo Gobernador Luciano Molinas.\nNazionale.\nNel 1923 fu convocato per il Campeonato Sudamericano: in tale competizione esord\u00ec il 29 ottobre contro il a Montevideo. Quella gara rappresent\u00f2 per lui anche il debutto assoluto in Nazionale: segn\u00f2 una tripletta ai minuti 58, 77 e 86, permettendo all'Argentina di vincere l'incontro per 4-3. Gioc\u00f2 anche contro (18 novembre) e (2 dicembre), sempre come interno sinistro. L'ultima sua presenza con la selezione nazionale la ottenne il 25 maggio 1924, nell'incontro con l'Uruguay, valido per la Copa Newton."}
{"id": "3874870", "revid": "287204", "url": "https://it.wikipedia.org/wiki?curid=3874870", "title": "Nazionale di pallanuoto femminile della Gran Bretagna", "text": "La nazionale di pallanuoto femminile della Gran Bretagna \u00e8 la rappresentativa pallanuotistica britannica nelle competizioni internazionali. La sua federazione di riferimento \u00e8 la British Swimming, la federazione di sport acquatici della Gran Bretagna.\nLa nazionale ha preso parte a due Mondiali e sette Europei, senza mai raggiungere posizioni di prestigio. Nel 2012 ha fatto il suo debutto olimpico nell'edizione casalinga di Londra, classificandosi all'ultimo posto.\nRisultati.\nOlimpiadi\nMondiali\nEuropei\nEuropeo B\nWorld League"}
{"id": "3874871", "revid": "713622", "url": "https://it.wikipedia.org/wiki?curid=3874871", "title": "Alberto Honor\u00e9 Grimaldi", "text": ""}
{"id": "3874872", "revid": "552841", "url": "https://it.wikipedia.org/wiki?curid=3874872", "title": "Nazionale di pallanuoto femminile del Regno Unito", "text": ""}
{"id": "3874876", "revid": "1284406", "url": "https://it.wikipedia.org/wiki?curid=3874876", "title": "Gaetano Minnucci", "text": "Biografia.\nLaureatosi a Roma in ingegneria nel 1920, dopo aver praticato la professione dal 1921 al 1930, nel 1931 si iscrisse all'albo degli architetti. Nel 1921 aveva conosciuto a Senigallia la pittrice olandese Iete van Beuge che diverr\u00e0 sua moglie. Da quel momento inizi\u00f2 a frequentare i Paesi Bassi, soggiorn\u00f2 all'Aia nel 1921, e si rec\u00f2 nei Paesi Bassi per lunghi periodi fra il 1923 e il 1926, dove stabil\u00ec rapporti di amicizia con Willem Marinus Dudok e J. J. P. Oud. Nel 1925 partecip\u00f2 al congresso internazionale per il piano regolatore di Amsterdam.\nStudi\u00f2 l'architettura olandese e le sue tecniche e tra il 1924 e il 1926 fece diverse pubblicazioni in Italia sulle sue esperienze progettuali. Nel 1926 progett\u00f2 la casa unifamiliare di via Carini a Roma dove sono leggibili le influenze dell'architettura olandese del tempo. Questa casa fu tra le poche opere contemporanee costruite citate come esempio nel Manifesto del Razionalismo italiano del Gruppo 7.\nNel 1928 \u00e8 tra gli organizzatori della \"Prima esposizione Italiana di Architettura Razionale\", tenutasi a Roma.\nDal 1928 al 1934 fu redattore nella rivista sindacale degli ingegneri e dal 1931 al 1935 nella rivista sindacale degli architetti L'Architettura; sempre in quegli anni collabor\u00f2 con l'Enciclopedia Italiana compilando diverse voci per l'architettura tecnica.\nIl suo progetto per il Palazzo degli Uffici, destinato a ospitare tutti i servizi sia tecnici che amministrativi e la direzione generale dell'Esposizione Universale di Roma E42, fu approvato da una commissione composta da Marcello Piacentini, Cipriano Efisio Oppo, Enrico Del Debbio, Salatino, Bonomi e Caffarelli. Costruito dal fido collaboratore Pietro Ferri, sar\u00e0 il primo edificio ad essere realizzato per il futuro quartiere dell'EUR. I lavori per lo scavo delle fondamenta iniziano nel dicembre del 1937 e in poco meno di due anni la costruzione \u00e8 ultimata."}
{"id": "3874877", "revid": "486946", "url": "https://it.wikipedia.org/wiki?curid=3874877", "title": "Nudo disteso di schiena", "text": ""}
{"id": "3874881", "revid": "1605525", "url": "https://it.wikipedia.org/wiki?curid=3874881", "title": "Descrizione di una battaglia", "text": "Descrizione di una battaglia (in tedesco \"Beschreibung eines Kampfes\") \u00e8 un racconto scritto da Franz Kafka tra il 1903 e il 1907 e pubblicato postumo da Max Brod. Presente nella raccolta di \"Racconti\" a cura di Ervino Pocar in una sola stesura, anche se le due stesure rimasteci, entrambe curate e in bella copia, differenziano in diversi punti, \u00e8 una delle primissime prove di Kafka che sono sopravvissute.\nIl capitolo III della seconda copia manoscritta concorda con il racconto \"Bimbi sulla via maestra\", primo racconto della raccolta \"Kinder auf der Landstra\u00dfe\" (1913) con una breve premessa di poche righe.\nIn precedenza era stato stampato in \"Descrizione di una battaglia e altri racconti\" della collana \"Medusa\" nel 1961."}
{"id": "3874883", "revid": "33689", "url": "https://it.wikipedia.org/wiki?curid=3874883", "title": "Minervio", "text": "Biografia.\nNato probabilmente a Treviri, nella Gallia Belgica, aveva due fratelli, Florentino e Protadio, assieme ai quali ricevette diverse lettere di Quinto Aurelio Simmaco; aveva anche un figlio, chiamato Protadio. \u00c8 probabile che suo padre fosse il Minervio che partecip\u00f2 all'ambasciata del Senato romano presso l'imperatore Valentiniano II insieme a Vettio Agorio Pretestato e Volusio Venusto.\nNel 395 circa ricopr\u00ec probabilmente la carica di \"magister epistolarum\" a corte; in tale funzione riceveva le lettere contenenti petizioni all'imperatore, come quella indirizzatagli da Simmaco sull'accoglimento di una delegazione proveniente dalla Campania.\nNel 397-398 \u00e8 attestato come \"comes rerum privatarum\" dell'imperatore Onorio da due leggi, conservatesi nel \"Codice teodosiano\". In questo periodo ricevette da Simmaco una copia di due suoi discorsi.\nSuccessivamente, nel 398/399, fu \"comes sacrarum largitionum\". Mentre ricopriva questa carica, ricevette una legge conservatasi nel \"Codice giustinianeo\" e una lettera di Simmaco che gli raccomandava un certo Paolo."}
{"id": "3874886", "revid": "729019", "url": "https://it.wikipedia.org/wiki?curid=3874886", "title": "AEG C.III", "text": "L'AEG C.III fu un aereo da ricognizione biposto, monomotore e biplano, sviluppato dall'azienda aeronautica tedesco imperiale Allgemeine Elektrizit\u00e4ts-Gesellschaft (AEG) negli anni dieci del XX secolo e rimasto allo stadio di prototipo.\nDestinato a sostituire il precedente C.II nei reparti della Luftstreitkr\u00e4fte, la componente aerea del Deutsches Heer (l'esercito imperiale tedesco), durante le prime fasi della prima guerra mondiale, bench\u00e9 introducesse interessanti innovazioni tecnologiche non riusc\u00ec a dimostrare una superiorit\u00e0 tale da essere avviato alla produzione in serie.\nStoria del progetto.\nDopo che l'AEG C.II era stato avviato alla produzione in piccola serie, l'azienda tedesco imperiale pianific\u00f2 lo sviluppo di un nuovo modello che, grazie ad un diverso disegno della fusoliera, avrebbe aumentato il campo visivo a disposizione dell'osservatore rendendo il modello pi\u00f9 efficiente nel ruolo al quale era destinato. Pur riproponendo le caratteristiche salienti della specifica Idflieg per i C-Typ, monomotore a velatura biplana, biposto e dotato di armamento difensivo, la fusoliera si sviluppava in altezza e l'ala superiore, normalmente montata alta a parasole, era collocata alta a filo del profilo superiore. La soluzione toglieva cos\u00ec un ostacolo alla vista dell'osservatore che, al contrario delle specifiche che prevedevano l'abitacolo del pilota davanti a quella del secondo membro dell'equipaggio, nel modello risultavano invertite come nei modelli B-Typ.\nIl prototipo venne portato in volo per la prima volta nel tardo 1915 tuttavia, pur se le prove attestarono avesse raggiunto una velocit\u00e0 massima superiore a quella dell'AEG C.II, non riusc\u00ec a soddisfare le aspettative riposte e nei successivi progetti l'azienda prefer\u00ec tornare ad un'impostazione pi\u00f9 classica.\nTecnica.\nL'AEG C.II conservava l'aspetto generale, per l'epoca convenzionale, del suo predecessore, biplano, monomotore biposto con carrello fisso, ma nelle dimensioni pi\u00f9 compatte.\nLa fusoliera, caratterizzata dalla sezione rettangolare sviluppata in altezza e realizzata con struttura in tubi d'acciaio saldati ricoperta di tela verniciata, includeva i due abitacoli aperti in tandem, l'anteriore, destinato all'osservatore con mansioni anche di mitragliere, posizionato tra le semiali ed il posteriore destinato al pilota. Posteriormente terminava in un impennaggio classico monoderiva dotato di piani orizzontali controventati.\nLa configurazione alare era biplana con ala superiore posizionata alta sulla fusoliera e l'inferiore bassa, collegate tra loro da una doppia coppia di montanti per lato ed integrati da tiranti in cavetto in acciaio.\nIl carrello d'atterraggio era fisso, molto semplice, montato su una struttura tubolare al di sotto della fusoliera, dotato di ruote di grande diametro collegate da un asse rigido ed integrato posteriormente con un pattino d'appoggio.\nLa propulsione era affidata ad un motore Benz Bz.III, un 6 cilindri in linea raffreddato a liquido capace di erogare una potenza pari a 150 PS (110 kW). Posizionato all'apice anteriore della fusoliera, parzialmente racchiuso da un cofano metallico, era caratterizzato da un impianto di scarico \"a corno di rinoceronte\" ed abbinato ad un'elica bipala in legno a passo fisso.\nL'armamento era costituito da una singola mitragliatrice calibro 7,92 mm, una Parabellum MG 14 o in alternativa una Bergmann MG 15nA, ed aveva la capacit\u00e0, in missioni di attacco al suolo leggero, di trasportare fino a 40 kg di bombe da caduta."}
{"id": "3874894", "revid": "115857770", "url": "https://it.wikipedia.org/wiki?curid=3874894", "title": "Toshir\u014d Suga", "text": " Attualmente detiene il VII dan Aikikai.\nHa frequentato molti maestri di A\u00efkido, tra cui Morihei Ueshiba, Morihiro Sait\u014d e Nobuyoshi Tamura. Ha insegnato per alcuni anni all'esercito canadese tecniche di combattimento con la baionetta. Prende parte a numerosi seminari e stage internazionali.\nEbbe una breve carriera cinematografica, in parte grazie ad uno dei suoi allievi, Michael G. Wilson. La sua interpretazione pi\u00f9 famosa fu quella di Chang nel film di James Bond \"Agente 007 - Moonraker - Operazione spazio\" (1979).\nAttualmente vive a Parigi.\nArti marziali.\nToshir\u00f4 Suga inizi\u00f2 a praticare Judo a quindici anni nel dojo della polizia di Tokyo. A diciassette anni (1968), su suggerimento di suo padre, cominci\u00f2 la pratica dell'Aikido all'Aikikai Hombu Dojo di Tokyo. Nell'anno e mezzo seguente, ricevette l'insegnamento quotidiano di Morihei Ueshiba durante il corso delle 15:00 di Sadateru Arikawa sensei.\nFrequent\u00f2 anche i corsi giornalieri di Mitsugi Saotome, Akira Tohei, Yasuo Kobayashi, Tohei Koichi, Kissh\u014dmaru Ueshiba e Morihiro Saito.\nToshir\u00f4 Suga arriv\u00f2 in Francia durante l'estate del 1971 per proseguire i suoi studi artistici ed incontr\u00f2 Nobuyoshi Tamura sensei, con cui prosegu\u00ec la pratica dell'Aikido.\nOra \u00e8 incaricato dell'insegnamento (Charg\u00e9 d'Enseignement National) per conto dell'FFAB, ed \u00e8 settimo dan. \u00c8 il responsabile tecnico dell'Aikikai per l'area balcanica.\nInsegna per tutto l'anno, nel suo dojo e in numerosi seminari in tutto il mondo."}
{"id": "3874896", "revid": "290023", "url": "https://it.wikipedia.org/wiki?curid=3874896", "title": "Gaetano Minucci", "text": ""}
{"id": "3874907", "revid": "375960", "url": "https://it.wikipedia.org/wiki?curid=3874907", "title": "Scoppietto", "text": ""}
{"id": "3874908", "revid": "1001457", "url": "https://it.wikipedia.org/wiki?curid=3874908", "title": "Fed Cup 2012 Zona Americana Gruppo I - Pool B", "text": "Il Pool B della Zona Americana Gruppo I nella Fed Cup 2012 \u00e8 uno dei due \"pool\" (gironi) in cui \u00e8 suddiviso il Gruppo I della zona Americana. Cinque squadre si sono scontrate nel formato round robin. )"}
{"id": "3874909", "revid": "729019", "url": "https://it.wikipedia.org/wiki?curid=3874909", "title": "Schioppo", "text": "Lo schioppo fu un'arma da fuoco creata collocando un piccolo cannone o una piccola bombarda alla sommit\u00e0 di un astile ligneo che permetteva allo \"schioppettiere\" il trasporto di questo pezzo d'artiglieria di ridotte dimensioni.\nSi ritiene sia stata una delle prime armi da fuoco mai create, inventata originariamente in Cina, ebbe larga diffusione in Europa nel corso del XIV secolo, veicolatovi dall'Italia. Rest\u00f2 in uso sino ai primordi del XVI secolo, quando venne definitivamente sostituito dall'archibugio, arma pi\u00f9 precisa, maneggevole e dal sempre pi\u00f9 avanzato sistema di scoppio.\nStoria.\nL'iniziale momento di promanazione sul suolo europeo non \u00e8 oggi ancora del tutto chiaro. La datazione al XIV secolo \u00e8 soltanto indicativa; sussiste infatti l'eventualit\u00e0 che la progettazione e la diffusione dei primi schioppi sia anteriore al 1300. Il dato certo \u00e8 che furono le milizie cittadine italiane le prime a servirsi di quest'arma e che dall'Italia lo schioppo pass\u00f2 nelle Fiandre e da l\u00ec si diffuse nel Sacro Romano Impero Germanico ed in Inghilterra (1314). Nel Trecento, almeno in Italia Settentrionale, il termine \"schioppo\" fu utilizzato anche per definire bocche da fuoco di discrete dimensioni, montate su pesanti cavalletti di legno e poste a difesa di castelli e luoghi fortificati.\nPi\u00f9 o meno concomitantemente all'Europa, anche la Corea inizi\u00f2 a servirsi dei \"cannoni a mano\" importandone la tecnologia dalla Cina.\nDall'archetipo dello schioppo, dei non ben precisati armaioli tedeschi o spagnoli svilupparono, nel corso del XV secolo, l'archibugio con sistema d'accensione a miccia, la prima efficace arma da fuoco portatile che funse da \"padre\" ai moderni fucili.\nL'introduzione sul teatro bellico europeo dei primi archibugi non comport\u00f2 per\u00f2 la sparizione dello schioppo quanto piuttosto una sua ricollocazione nell'artiglieria propriamente detta. Nel corso del Quattrocento, soprattutto durante gli assedi, i servigi degli schioppettieri, ormai degli artiglieri specializzati, continuarono ad essere richiesti, mentre le migliorie del comparto siderurgico garantirono un ammodernamento dello schioppo: il passaggio a pezzi realizzati in ferro e non pi\u00f9 in bronzo permise di ridurre le dimensioni delle pareti di canna e camera di scoppio, a vantaggio della portabilit\u00e0 dell'arma. Come valso per i cannoni di pi\u00f9 grandi dimensioni, anche lo schioppo venne fatto oggetto di studi destinati alla creazione del \"cannone-organo\" (v. Arma da fuoco ad azionamento manuale) e del lanciafiamme. Parallelamente, si sperimentava una variante corta dello schioppo, destinata alle forze di cavalleria.\nIn Europa, lo schioppo cadde definitivamente in disuso ai primordi del XVI secolo, quando venne soppiantato da pezzi di artiglieria portatile pi\u00f9 precisi come il Falconetto. L'esperimento dello \"schioppo corto\" per tiratori montati in sella trov\u00f2 una sua concreta applicazione solo quando venne inventato il meccanismo d'accensione a ruota (v. acciarino) con la conseguente diffusione della pistola a ruota e del petrinale.\nIn Cina, il \"cannone a mano\" rest\u00f2 invece in uso sino al XIX secolo."}
{"id": "3874912", "revid": "298055", "url": "https://it.wikipedia.org/wiki?curid=3874912", "title": "Makh-Zun", "text": ""}
{"id": "3874918", "revid": "287204", "url": "https://it.wikipedia.org/wiki?curid=3874918", "title": "Copa Intendente Nicasio Vila", "text": "La Copa Intendente Nicasio Vila \u00e8 stata una competizione calcistica disputata in Argentina tra societ\u00e0 della citt\u00e0 di Rosario tra il 1907 e il 1930. Organizzata a cadenza annuale dalla Liga Rosarina de F\u00fatbol, nominava il campione provinciale e, dal 1913, consentiva l'accesso alla Copa Ibarguren, che contrapponeva le squadre affiliate alla Federazione nazionale a quelle della federazione di Rosario.\nStoria.\nLa Liga Rosarina de F\u00fatbol fu fondata il 30 marzo 1905: la federazione organizz\u00f2 nello stesso anno il suo primo torneo, la Copa Intendente Santiago Pinasco. Per le prime due stagioni, 1905 e 1906, fu quella la massima competizione del campionato di Santa Fe: le squadre erano esclusivamente provenienti dalla citt\u00e0 di Rosario. Nel 1907 venne decisa l'organizzazione di un altro campionato, la Copa Intendente Nicasio Vila: il trofeo fu donato da Nicasio Vila, allora sindaco di Rosario; la Copa Santiago Pinasco fu declassata a torneo di seconda divisione. Le prime cinque edizioni, disputate tra il 1907 e il 1911, videro la prevalenza del Newell's Old Boys, che se ne aggiudic\u00f2 4; il Rosario Central vinse la restante, nel 1908. Nel 1912 il Rosario Central e il Tiro Federal si separarono dalla Liga Rosarina e crearono una nuova federazione, la Federaci\u00f3n Rosarina de Football, ricalcando quanto accaduto a livello nazionale con lo scisma tra Asociaci\u00f3n Argentina de Football e Federaci\u00f3n Argentina de Football nello stesso anno. La federazione dissidente ebbe per\u00f2 vita breve: riusc\u00ec a organizzare una sola edizione del proprio campionato, nel 1913, prima di riunirsi con la LRF nel 1914. L'edizione 1912 della Copa Nicasio Vila fu terminata anzitempo, in quanto l'uscita dal torneo di Rosario Central e Tiro Federal imped\u00ec il completamento dei turni di gare previsti. Nel 1914 si torn\u00f2 a disputare regolarmente la competizione, che fino al 1917 fu appannaggio del Rosario Central. Nel 1920 il Tiro Federal registr\u00f2 la sua prima vittoria: nello stesso anno tre squadre (Rosario Central, Gimnasia y Esgrima e Nacional) fondarono un'altra federazione dissidente, la Asociaci\u00f3n Amateurs Rosarina de Football (il cui nome richiamava quello della Asociaci\u00f3n Amateurs de Football, federazione indipendente creatasi da una separazione all'interno dell'Asociaci\u00f3n Argentina de Football). Ancora una volta la Federazione alternativa ebbe scarso successo: la AARF riusc\u00ec a disputare solo due campionati prima di riunirsi alla LRF nel 1922. Per tutti gli anni 1920 la Copa Vila continu\u00f2 a tenersi con cadenza annuale; nel 1930 si disput\u00f2 la ultima edizione, giacch\u00e9 nel 1931 la LRF segu\u00ec l'esempio della Liga Argentina de Football e introdusse il professionismo nel calcio di Santa Fe, come la LAF aveva fatto a livello nazionale. Il 22 giugno 1931 fu pertanto fondata la Asociaci\u00f3n Rosarina de F\u00fatbol, che organizz\u00f2 un nuovo campionato, il Torneo Gobernador Luciano Molinas."}
{"id": "3874919", "revid": "179980", "url": "https://it.wikipedia.org/wiki?curid=3874919", "title": "Copa Nicasio Vila", "text": ""}
{"id": "3874921", "revid": "52076", "url": "https://it.wikipedia.org/wiki?curid=3874921", "title": "Chim\u00fa", "text": ""}
{"id": "3874926", "revid": "80339", "url": "https://it.wikipedia.org/wiki?curid=3874926", "title": "Zavrazie", "text": ""}
{"id": "3874930", "revid": "486946", "url": "https://it.wikipedia.org/wiki?curid=3874930", "title": "Acqua Paradiso Busnago", "text": ""}
{"id": "3874931", "revid": "119928406", "url": "https://it.wikipedia.org/wiki?curid=3874931", "title": "Madonna col Bambino, sant'Anna e quattro santi", "text": "La Madonna col Bambino, sant'Anna e quattro santi \u00e8 un dipinto a olio su tavola (228x176 cm) di Pontormo, databile al 1528-1529 circa e conservato nel Museo del Louvre di Parigi.\nStoria.\nIn base alle indicazioni di Vasari l'opera \u00e8 riferita agli anni immediatamente successivi all'impegno alla cappella Capponi, il 1528-29. Altre ipotesi critiche pi\u00f9 recenti riferiscono l'opera, su basi stilistiche, anche al 1524-1526.\nFu dipinta per il convento di Sant'Anna in Verzaia, situato fuori Porta San Frediano e distrutto durante l'assedio di Firenze nel 1529. La chiesa del convento era la meta, fin dal 1370, di una processione che aveva luogo il giorno di sant'Anna (26 luglio) per commemorare l'avvenimento cittadino della \"liberazione\" dal tirannico Duca d'Atene. Il capitano dei fanti e gli altri servi ritratti nel medaglione ai piedi del seggio della Vergine furono i committenti della pala.\nIl dipinto fu portato a Parigi da Napoleone Bonaparte nel 1813 oggetto delle spoliazioni napoleoniche nel Granducato di Toscana, sottraendolo all'ospedale Sant'Eusebio al Prato dove si trovava. Dal 1814 \u00e8 esposta al Louvre e mai pi\u00f9 restituita.\nDescrizione e stile.\nSu sfondo scuro \u00e8 rappresentata una sacra conversazione con al centro la Madonna col Bambino in bilico su un alto seggio e con alle spalle sant'Anna che rivolge in intenso sguardo allo spettatore. Questo gruppo di figure, la sostanza cromatica dei loro panneggi e i brillanti contrasti luminosi rimandano a opere come la \"Visitazione di Carmignano\". Intormo si trovano quattro santi in pose simmetriche o a contrapposto: a sinistra i santi Pietro e Sebastiano, a destra Benedetto e Andrea. Originale \u00e8 la composizione su due piani sfasati ma sostanzialmente identici. Se i due santi in secondo piano appaiono sbozzati velocemente, pi\u00f9 cura \u00e8 riservata a quelli in primo piano; colpisce soprattutto il manto di Pietro acceso da forti canginatismi, dal giallo dorato alle ombre color arancio.\nIn basso, ai piedi di Maria, si trova il medaglione con i rappresentanti della processione per la festa di Sant'Anna: i responsabili della compagnia, trombettini, pifferai, mazzieri, \"comandatori e tavolaccini\"."}
{"id": "3874941", "revid": "62748", "url": "https://it.wikipedia.org/wiki?curid=3874941", "title": "Michele Campione", "text": "Biografia.\n\u00c8 stato corrispondente dei quotidiani \u201cAvvenire\u201d e \u201cIl Messaggero\u201d, editorialista del \u201cCorriere del Giorno\u201d, di Taranto, e tra i fondatori del quotidiano \u201cLa Calabria\u201d, a Cosenza, nel 1956.\nIn prima persona ha vissuto l'arrivo a Bari degli Alleati, periodo al quale ha dedicato il romanzo \"Ehi Joe. Gli alleati a Bari tra cronaca e romanzo\", con cover (1 ediz.) del pittore Manlio Chieppa.\nGiornalista professionista dall'ottobre del 1959, \u00e8 stato un decano del giornalismo pugliese, testimone di anni cruciali per la Puglia e tra i protagonisti della rinascita del giornalismo all'indomani del fascismo.\nHa svolto tutta la sua carriera professionale, da praticante a direttore di sede Regionale, con anche l'incarico di Vice Direttore di Testata Giornalistica Nazionale, presso la Rai Radiotelevisione Italiana, sede della Puglia.\nAutore di inchieste televisive sulla questione meridionale e sulla cultura del Mezzogiorno, ha dedicato grande attenzione al fenomeno del brigantaggio, sul quale ha scritto per il teatro \"C'era una volta un contadino del Sud\", in collaborazione con l'attore e regista Vito Signorile, rappresentata a Bari ed a Torino, e l\u2019\"Ode per un brigante\", con prefazione di Raffaele Nigro e saggio critico di Pietro Magno.\nAutore anche di opere di letteratura per ragazzi, ha ricevuto numerosi riconoscimenti quali il Premio Nazionale di Letteratura per Ragazzi di Cento(Ferrara), il Premio Nazionale \u201cValle dei Trulli\u201d, il Premio Nazionale di Letteratura per l'Infanzia di Bitritto (Bari).\nOltre che giornalista e scrittore \u00e8 stato poeta e critico d'arte, attento osservatore del panorama artistico pugliese, tra coloro che hanno costruito una tradizione di critica pittorica che a Bari e in Puglia non esisteva, instaurando intese e rapporti artistici e umani con numerosi pittori tra i quali Manlio Chieppa, Michele Damiani, Carlo Fusca, Benito Gallomaresca, Adolfo Grassi, Matteo Masiello, Enzo Morelli, Francesco Speranza.\nPer ricordarlo l'Ordine dei Giornalisti di Puglia, sin dal 2004, ha istituito il Premio annuale \u201cGiornalista di Puglia \u2013 Michele Campione\u201d, in collaborazione con la Regione Puglia, la Provincia e il Comune di Bari, l'Universit\u00e0 degli Studi di Bari e la Diocesi di Bari- Bitonto (Ufficio per le Comunicazioni Sociali). A Michele Campione giornalista sono dedicate la sala Stampa del nuovo palazzo della Regione Puglia ed un giardino pubblico con accesso da via Edmondo Caccuri e da via Nicola Angelini a Bari nel quartiere Poggiofranco. ."}
{"id": "3874944", "revid": "164044", "url": "https://it.wikipedia.org/wiki?curid=3874944", "title": "Kevin Beugr\u00e9", "text": "Carriera.\nClub.\nBeugr\u00e9 ha esordito nell'Eliteserien con la maglia dell'H\u00f8nefoss, quando ha sostituito Lars Lafton nella sconfitta per 6-1 contro il Sandefjord. Il club retrocesse per\u00f2 in 1. divisjon nella stessa stagione.\nQuesto evento gli ha fatto per\u00f2 conquistare un posto da titolare in squadra. Il 13 giugno 2011 sono arrivate le prime reti, quando \u00e8 stato autore di una doppietta nel successo per 3-2 sul Bod\u00f8/Glimt. Ha contribuito, con 11 reti in 26 partite, a far vincere il campionato alla sua squadra e a farle riconquistare un posto nell'Eliteserien.\nIl 9 agosto 2013 \u00e8 passato in prestito al Mj\u00f8ndalen. Ha esordito con questa casacca l'11 agosto successivo, sostituendo Benjamin Stokke nella vittoria per 0-3 sul campo del Kristiansund. Il 6 ottobre ha realizzato la prima rete in squadra, sancendo il successo per 0-1 sul campo del Bryne. Ha chiuso questa porzione di stagione col Mj\u00f8ndalen con 15 presenze e 2 reti.\nTerminato il prestito, ha fatto ritorno all'H\u00f8nefoss. Il 25 ottobre 2015, al termine della 29\u00aa giornata di campionato, la squadra \u00e8 matematicamente retrocessa in 2. divisjon, con un turno d'anticipo sulla fine della stagione. Ha messo a segno 20 reti nel campionato 2016, che non sono bastate per garantire la promozione all'H\u00f8nefoss.\nLibero da vincoli contrattuali, in data 20 gennaio 2017 \u00e8 stato ingaggiato dall'HamKam, sempre in 2. divisjon. Ha esordito in squadra il 17 aprile successivo, schierato titolare nella vittoria per 1-5 maturata sul campo dell'Asker, in cui ha siglato una doppietta. Al termine dell'annata, l'HamKam ha conquistato la promozione in 1. divisjon. Beugr\u00e9 ha lasciato la squadra alla fine di quella stessa stagione.\nAd aprile 2018, Beugr\u00e9 \u00e8 passato al Fram Larvik. Ha esordito in squadra il 14 aprile, schierato titolare nella vittoria per 2-1 sul Nybergsund. Il 18 aprile ha trovato il primo gol, nel successo per 0-4 in casa dell'Halsen, sfida valida per il primo turno del Norgesmesterskapet. Il 22 aprile ha siglato la prima rete in campionato, nella vittoria per 1-2 maturata sul campo dello Stab\u00e6k 2.\nIl 14 luglio 2018, l'Egersund ha reso noto l'ingaggio di Beugr\u00e9.\nIl 25 marzo 2021 ha fatto ritorno all'H\u00f8nefoss.\nNazionale.\nHa partecipato al campionato africano Under-23 2011 con la Costa d'Avorio.\nStatistiche.\nPresenze e reti nei club.\n\"Statistiche aggiornate al 25 marzo 2021.\""}
{"id": "3874952", "revid": "767487", "url": "https://it.wikipedia.org/wiki?curid=3874952", "title": "Pudd'nhead Wilson", "text": "Pudd'nhead Wilson \u00e8 un film muto del 1916 diretto da Frank Reicher.\nIl soggetto, tratto dal romanzo omonimo di Mark Twain, \u00e8 stato adattato per \"Pudd'nhead Wilson\", episodio della serie tv \"American Playhouse\" (1984) diretto da Alan Bridges.\nTrama.\nNei vecchi tempi del Sud, prima che scoppiasse la guerra civile, l'avvocato Pudd'nhead Wilson viene sbeffeggiato dai suoi concittadini perch\u00e9 \u00e8 uno strenuo assertore della validit\u00e0, come prova, delle impronte digitali la cui importanza ancora non \u00e8 stata riconosciuta. Due dei suoi campioni, sono le impronte infantili di Tom Driscoll, il figlio di una donna bianca, e quelle di Chambers, figlio di una mulatta. Entrambi i ragazzi hanno lo stesso padre ed entrambi hanno la stessa et\u00e0. Dopo la loro nascita, Roxy, arrabbiata con Driscoll, scambia i due bambini.\nDa grande, il falso Tom uccide lo zio e cerca di addossare la colpa sul suo valletto, che \u00e8 il vero Tom. Pudd'nhead difende l'accusato e, mentre compara le impronte digitali con quelle vecchie, scopre lo scambio fatto anni prima. L'avvocato riesce a convincere una giuria molto scettica dell'infallibilit\u00e0 delle impronte digitali: il vero Tom viene riconosciuto come l'erede dei Driscoll mentre il falso finisce in carcere.\nProduzione.\nIl film fu prodotto dalla Jesse L. Lasky Feature Play Company.\nDistribuzione.\nDistribuito dalla Paramount Pictures, il film usc\u00ec nelle sale cinematografiche USA il 31 gennaio 1916."}
{"id": "3874955", "revid": "298055", "url": "https://it.wikipedia.org/wiki?curid=3874955", "title": "Kyazar", "text": ""}
{"id": "3874958", "revid": "311148", "url": "https://it.wikipedia.org/wiki?curid=3874958", "title": "Wilhelm Heinrich Solf", "text": ""}
{"id": "3874967", "revid": "31886", "url": "https://it.wikipedia.org/wiki?curid=3874967", "title": "Volkswagen up!", "text": "La Volkswagen up! \u00e8 una superutilitaria prodotta dalla casa automobilistica tedesca Volkswagen nello stabilimento di Bratislava a partire dal 2011, sia nella versione 3 porte sia in quella 5 porte e accompagnata dalle \"sorelle\" (condividono gli stessi componenti, stessa meccanica e pianale, cambiano solo accorgimenti estetici) SEAT Mii e \u0160koda Citigo.\nProfilo e contesto.\nLa vettura va a sostituire il precedente modello Fox. Viene presentato nel 2011 e commercializzato a partire dal 2012. A maggio 2012 \u00e8 stato introdotto il modello a cinque porte ed \u00e8 disponibile come optional una trasmissione automatica.\nDa giugno 2012 viene installato di serie un sistema di assistenza alla partenza in salita. \nNel 2013 \u00e8 stata presentata la versione eco up! a doppia alimentazione metano/benzina, e una versione puramente elettrica dell'auto chiamata e-up! e un'autonomia fino a 160 km. \nNel 2014 \u00e8 stata presentata la versione cross up! con assetto rialzato e a partire da maggio 2014, \u00e8 stato aggiunto alla dotazione standard un sensore della pressione dei pneumatici. Nel 2016 \u00e8 arrivato il primo restyling di met\u00e0 carriera. Nel maggio 2017 la Volkswagen ha presentato al W\u00f6rthersee una concept car della up! GTI. \nAttualmente, gli unici motori a benzina rimasti in gamma sono il 1.0 MPI da 60 CV e il 1.0 TSI da 115 CV per la versione GTI. Rimane la versione a metano da 68 CV.\nRestyling 2016.\nNel 2016 la up! ha subito un restyling. \nA livello meccanico viene introdotto un nuovo motore turbocompresso 1.0 TSI da 90 CV (rimosso poi, insieme al 1.0 MPI da 75 CV) gi\u00e0 utilizzato sulla Polo. Esternamente, ci sono i nuovi fari che di serie hanno le luci diurne a LED. Sia i paraurti che i fanali posteriori sono stati ridisegnati: davanti vi \u00e8 la griglia ora a nido d'ape e fari, specchietti e fascioni ridisegnati e al posteriore nuovi gruppi ottici, oltre a nuove colorazioni e personalizzazioni.\nL'interno riceve un nuovo impianto audio e sistema di infotainment, con l'opzione \u201cMaps+More\u201d che non si utilizza pi\u00f9 uno schermo staccabile, ma bens\u00ec uno smartphone da collegare tramite cavo o Bluetooth e utilizzare come display per le funzioni multimediali come il navigatore o la musica.\nup! GTI.\nA met\u00e0 dicembre 2016, la Volkswagen mostra alla stampa specializzata un prototipo della up! GTI. La vettura, che rappresenta la versione di punta e pi\u00f9 sportiva della citycar tedesca, riprende la dicitura GTI gi\u00e0 in uso dalle Polo e Golf. A spingere la vettura c'\u00e8 una variante sovralimentata con turbocompressore da 116 cavalli del motore a tre cilindri da 1 litro delle altre Up!. Per aumentare la potenza di 26 cavalli rispetto alla versione da 90 CV, gli ingegneri hanno montato un turbo con una maggiore pressione di sovralimentazione e aumentato il rapporto di compressione a 10,5:1. La GTI ha una velocit\u00e0 massima 192 km/h e accelerare da 0 a 100 km/h in 8,9 secondi. L'unica trasmissione disponibile \u00e8 un manuale a sei marce. Esteticamente si caratterizza per nuovi paraurti pi\u00f9 avvolgenti con fascioni in nero lucido e alcuni dettagli di colore rosso come la calandra anteriore. All'interno vi sono nuovi sedili e rivestimenti, con la trama scozzese che riprende quella della prima golf GTI. Le vendite della Up GTI sono iniziate nel 2018. \nVersioni speciali.\nAzzurra sailing team.\nNel 2011, presso il Salone di Ginevra, i designer Giugiaro e de Silva presentarono la up! Azzurra sailing team, un modello della up! riconfigurato in versione spiaggina, non dotata quindi di portiere n\u00e9 di tettuccio. La configurazione meccanica rimaneva invariata.\nVolkswagen e-up!\nLa prima versione elettrica della Volkswagen Up! (denominata e-Up!) \u00e8 dotata di una batteria da 18,7 kWh ricaricabile in corrente alternata o in corrente continua. L'autonomia dichiarata \u00e8 di 160 km con una ricarica (ciclo NEDC). \nNel novembre 2019 \u00e8 stata presentata una versione ristilizzata della e-Up!, la quale non presenta particolari differenze a livello di design ma porta grandi novit\u00e0 sotto il punto di vista motoristico: nuova batteria da 32,3 kWh che porta l'autonomia a 260 km WLTP, motore da 83 CV e 0-100 km/h in 11,9 secondi e velocit\u00e0 massima di 130 km/h. Di serie ci sono anche il climatizzatore automatico Climatronic, il volante multifunzione rivestito in pelle, il selettore del cambio, la leva del freno a mano, i cerchi in lega blade da 15\u201d, i vetri posteriori oscurati, i battitacco anteriori in alluminio, i sensori di parcheggio posteriori con telecamera Rear View, il cruise control e il nuovo sistema di assistenza per il mantenimento della corsia Lane Assist.\nLa ricarica rapida pu\u00f2 essere effettuata con la presa CCS Combo a una potenza massima di 40 kW, permettendo la ricarica completa in circa 1 ora, o in corrente alternata con una potenza massima di 7,2 kW; in questo caso la ricarica impiega circa 4 ore e mezzo.\nSicurezza automobilistica.\nLa vettura \u00e8 stata sottoposta ai crash test dell'Euro NCAP una prima volta nel 2011 ottenendo il risultato di 5 stelle e una seconda nel 2019 in cui ha ottenuto 3 stelle."}
{"id": "3874968", "revid": "1543377", "url": "https://it.wikipedia.org/wiki?curid=3874968", "title": "Forti dell'Esseillon", "text": "La Barriera dell'Esseillon o Forti dell'Esseillon \u00e8 una serie di cinque fortificazioni costruite nel XIX secolo su uno sperone roccioso che sbarra l'alte valle dell'Arco, sul comune di Aussois (Valle della Moriana, a sei chilometri a monte di Modane), per proteggere il Piemonte da un'eventuale invasione francese. Essa comprende quattro forti e una ridotta, che portano i nomi di membri della famiglia dei Savoia.\nStoria.\nPeriodo sardo.\nLa distruzione delle fortezze di Montmelian, vicino a Chambery, e del forte della Brunetta, a Susa, durante la campagna d'Italia del 1796 lasciarono sguarnito l'accesso verso il Piemonte attraverso la valle della Maurienne e il colle del Moncenisio. Per di pi\u00f9, durante la dominazione Napoleonica era stata costruita la strada carrozzabile del Moncenisio (in precedenza il colle maggiormente utilizzato era il Piccolo Moncenisio che per\u00f2 era servito da una strada stretta e con molta pendenza) rendendo l'accesso verso il Piemonte agevole anche ad un esercito con l'artiglieria al seguito.\nSi fece fronte all'esigenza di sbarrare questa direttrice con la costruzione di una piazzaforte secondo i principi dell'ingegnere militare Montalembert, padre della cosiddetta \"Fortificazione perpendicolare\". Tra il 1819 e il 1834 furono dunque costruiti i forti dell'Esseillon (\"Lesseillon\" nella dizione italiana dell'epoca), finanziati con le indennit\u00e0 per i danni di guerra versati dalla Francia al Regno di Sardegna nel 1815 a seguito di quanto deciso nel Congresso di Vienna, su pressione dell'Austria che, all'epoca, considerava il Regno di Sardegna uno Stato cuscinetto con la Francia a protezione dei suoi territori italiani.\nPresso il sito dell'Esseillon trascorse una parte del proprio servizio militare, nella specialit\u00e0 del genio, il giovane Camillo Benso conte di Cavour.\nI forti dell'Esseillon non ebbero mai la prova del fuoco in quanto l'alleanza franco-sarda del 1857 li rese inutili.\nOrganico \"Fortezza di Lesseillon\" al 1856.\nQui di seguito riportiamo l'organigramma della fortezza (compresa all'interno della divisione militare della Savoia) poco prima che la stessa passasse alla Francia:\nPeriodo francese.\nIl trattato di Torino del 1860, col quale il regno di Sardegna cedeva Nizza e Savoia alla Francia in cambio della Lombardia, prevedeva la cessione del sito alla Francia che si impegnava alla distruzione di tutti i forti. La Francia per\u00f2 non rispett\u00f2 le clausole del trattato (che prevedevano la distruzione dei forti) e distrusse solo il forte Carlo-Felice, quello meno idoneo per proteggersi da un attacco dal versante piemontese. Gli altri forti vennero ristrutturati e il loro fronte di fuoco venne spostato dal lato francese a quello verso l'Italia.\nDurante la seconda guerra di indipendenza italiana il complesso fu utilizzato da centro logistico per l'esercito francese impegnato in Italia e da ospedale per i feriti che provenivano dal fronte.\nDurante la seconda guerra mondiale i forti vennero occupati dall'Italia. Il forte Vittorio-Emanuele fu trasformato in un campo di prigionia per prigionieri politici mentre la ridotta Maria-Teresa venne adibita a caserma della Regia Guardia di Finanza. Dopo l'armistizio il forte Vittorio-Emanuele fu occupato dalle truppe tedesche che costruirono, su una delle terrazze un bunker per tenere sotto tiro la strada nazionale.\nDopo la guerra il sito visse un lungo periodo di abbandono. Oggi i diversi forti sono stati oggetto (e alcuni lo sono tuttora) di accurati lavori di restauro.\nI forti.\nI forti dell'Esseillon sono stati costruiti seguendo le teorie di Montalembert che si fonda sul principio delle fortificazioni perpendicolari e sulle cosiddette torri a cannoni. In questo modello i forti si proteggono reciprocamente con il tiro incrociato, creando un vero e proprio campo trincerato all'interno del quale potevano trovare protezione circa 10.000 uomini.\nQuattro dei forti si trovano sulla riva destra dell'Arc e tenevano sotto tiro l'altopiano di Aussois (dove era stato costruita una serie di trinceramenti bastionati oggi scomparsi), il colle dell'Esseillon (dove transitava una delle due strade che portavano verso l'Italia e che fu fortificato con opere ad hoc, ancora oggi in parte visibili), la parte della valle che portava a Modane, nonch\u00e9 la strada che portava verso il colle del Moncenisio e che passava sulla riva sinistra dell'Arc.\nProprio per tenere sotto tiro ravvicinato questa strada e il vicino ponte girevole sul torrente Nant, che \u00e8 attraversabile solo in questo punto, fu costruita sul lato sinistro dell'Arc la ridotta Maria Teresa. Il profondo canyon scavato dal fiume Arc fu attraversato da un ponte sospeso, ristrutturato e ancora esistente, detto Ponte del Diavolo e che univa la ridotta Maria Teresa col resto della Piazza.\nPi\u00f9 nel dettaglio ecco un elenco dei forti, partendo da quelli posti pi\u00f9 in quota:"}
{"id": "3874971", "revid": "47767", "url": "https://it.wikipedia.org/wiki?curid=3874971", "title": "Leslie", "text": "Origine e diffusione.\nRiprende un cognome a sua volta derivato da un toponimo, entrambi scozzesi; il toponimo potrebbe originariamente essere derivato dall'espressione gaelica \"les celyn\", che significa \"giardino di agrifogli\".\n\u00c8 usato come nome sin dal XIX secolo; negli Stati Uniti \u00e8 stato usato pi\u00f9 comunemente al femminile dopo gli anni 1940. Va notato che i diminutivi Lessie e Les sono condivisi anche con altri nomi che cominciano per \"Les\".\nOnomastico.\nIl nome \u00e8 adespota, cio\u00e8 non \u00e8 portato da alcun santo, quindi l'onomastico si festeggia il 1\u00ba novembre, giorno di Ognissanti."}
{"id": "3874974", "revid": "63756", "url": "https://it.wikipedia.org/wiki?curid=3874974", "title": "Gestione del magazzino", "text": "Un sistema per la gestione del magazzino (in inglese \"Warehouse Management System\" - WMS, in Italia anche nominato software di magazzino oppure sistema gestionale di magazzino) \u00e8 una parte fondamentale del sistema di gestione dell'intera catena di distribuzione.\nFunzione.\nIl suo obiettivo principale \u00e8 quello di controllare i movimenti e il deposito di materiali nel magazzino e di processare le transizioni, inclusi spedizione, ricezione, riordino e raccolta. In generale, i WMS moderni sono in grado di dare un supporto fondamentale all'utente per ottimizzare l'utilizzo delle risorse all'interno del magazzino (ad esempio tramite il calcolo dei percorsi minimi per gli operatori, la classificazione della merce secondo rotazione (Analisi ABC) oppure la definizione di diverse strategie di commissionamento).\nIl WMS utilizza sistemi di AIDC (\"Automatic Identification and Data Capture\"), come i codici a barre, terminali mobili con moduli per la lettura dei codici a barre, le WLAN ed in alcuni casi gli identificatori RFID per monitorare efficacemente il flusso dei prodotti e la loro posizione. \nI risultati di un'analisi del database dell'istituto tedesco Fraunhofer IML (istituto per i flussi di materiali e la logistica) confermano che il 52% delle aziende utilizzano il WMS fino a 10 anni prima di sostituirlo, il 25% per pi\u00f9 di 10 anni e nessuna azienda installa un gestionale di magazzino per meno di cinque anni.\nI WMS trovano applicazione sia in \"magazzini manuali\" (ad esempio gestiti con dei carrelli elevatori) che in magazzini automatici (ad esempio con dei trasloelevatori) sia in combinazioni di entrambi. In magazzini con impianti automatici (ad esempio convogliatori logistici, magazzini automatici) \u00e8 necessario implementare un sistema per il controllo operativo del flusso di materiale (WCS - \"Warehouse Control System\"). Molti WMS offrono tale modulo, di conseguenza ci sono due \u201cmodus operandi\u201d: o il WMS si collega al WCS dell'impianto logistico oppure il WMS stesso gestisce l'impianto.\nL'implementazione di un software gestionale di magazzino in un magazzino manuale o un magazzino automatizzato, avviene mediamente in 6 - 12 mesi.\nFlusso principale.\nI processi caratteristici del magazzino si possono suddividere in 4 macro fasi dal ricevimento del materiale in ingresso all'evasione degli ordini:\nProcessi a supporto.\nIn questo gruppo si raccolgono tutti i processi che bench\u00e9 non direttamente legati all'immagazzinamento e spedizione sono composti da attivit\u00e0 necessarie per una corretta ed efficace gestione dello stock e delle risorse di magazzino:\nTipologia dei fornitori WMS.\nIl mercato dei sistemi gestionali di magazzino si pu\u00f2 suddividere in diverse tipologie in base al tipo di fornitore e alle funzioni e moduli offerti:\nModuli e funzioni di un WMS.\nModuli di base.\nQuesti moduli sono in sostanza presenti in quasi tutti i gestionali di magazzino, anche se il grado della soddisfazione funzionale da parte dei fornitori pu\u00f2 variare. Pochi di questi moduli sono adatti per essere commercializzati in moduli stand alone.\nFunzioni opzionali.\nSi tratta di moduli che possono essere attivati in base alle esigenze dell'utilizzatore oppure dei moduli che spesso si commercializzano separatamente tramite moduli esterni (ad esempio il dock management, il yard management oppure la pianificazione delle risorse tramite LMS (\"Labor Management System\") oppure WMS (\"Workforce Management System\"):\nModuli supplementari.\nSono software e tecnologie che estendono l'utilizzo del WMS (ad esempio sistemi di \"Pick-by-Voice\" oppure sistemi RFID).\nTecnologie Integrate.\nTramite la radiofrequenza, un software di magazzino pu\u00f2 essere integrato alle tecnologie:"}
{"id": "3874975", "revid": "47767", "url": "https://it.wikipedia.org/wiki?curid=3874975", "title": "Lesli", "text": ""}
{"id": "3874976", "revid": "47767", "url": "https://it.wikipedia.org/wiki?curid=3874976", "title": "Lesley", "text": ""}
{"id": "3874977", "revid": "47767", "url": "https://it.wikipedia.org/wiki?curid=3874977", "title": "Lesly", "text": ""}
{"id": "3874978", "revid": "1442080", "url": "https://it.wikipedia.org/wiki?curid=3874978", "title": "Bausch &amp; Lomb Championships 2004 - Doppio", "text": "Il doppio del torneo di tennis Bausch &amp; Lomb Championships 2004, facente parte del WTA Tour 2004, ha avuto come vincitrici Nadia Petrova e Meghann Shaughnessy che hanno battuto in finale Myriam Casanova e Alicia Molik 3\u20136, 6\u20132, 7\u20135."}
{"id": "3874979", "revid": "1305772", "url": "https://it.wikipedia.org/wiki?curid=3874979", "title": "Acidi grassi a catena lunga", "text": "Gli acidi grassi a catena lunga o LCFA, dall'inglese \"long chain fatty acids\", sono una classe di acidi grassi con una catena alifatica composta da un numero di atomi di carbonio superiore a 12. C'\u00e8 un'ulteriore classificazione che distingue gli acidi grassi a catena lunga da quelli a catena molto lunga (VLCFA), caratterizzati da un numero di atomi di carbonio da 22 e superiori. In questo senso, gli LCFA sarebbero composti pi\u00f9 precisamente da un numero di atomi di carbonio compresi tra 14 e 20. Al contrario degli acidi grassi a catena corta (SCFA) e media (MCFA) che sono tutti saturi (SFA), quelli a catena lunga si suddividono tra saturi, monoinsaturi (MUFA) e polinsaturi (PUFA). Tali acidi grassi sono pi\u00f9 comunemente riconosciuti nella forma di trigliceridi a catena lunga (LCT) dall'inglese \"long chain triglycerides\", per la loro esterificazione a formare trigliceridi.\nDigestione e assorbimento.\nGli acidi grassi a catena lunga sono assorbiti con pi\u00f9 difficolt\u00e0 rispetto a quelli a catena corta e media, soprattutto se presenti nelle posizioni 1 e 3 dei trigliceridi. Tra gli acidi grassi a catena lunga, quelli insaturi vengono per\u00f2 assorbiti meglio dei saturi. Queste propriet\u00e0 sono causate dalla loro diversa solubilit\u00e0 in acqua, che condiziona il loro assorbimento. La digestione degli LCT richiede l'attivazione della lipasi pancreatica e dei sali biliari. I prodotti di questa idrolisi enzimatica sono monogliceridi e acidi grassi liberi (FFA o NEFA) che vengono assorbiti dagli enterociti (cellule del intestino tenue) e riesterificati a trigliceridi, incorporati nei chilomicroni e assorbiti per via linfatica."}
{"id": "3874981", "revid": "1442080", "url": "https://it.wikipedia.org/wiki?curid=3874981", "title": "Grand Prix SAR La Princesse Lalla Meryem 2004 - Doppio", "text": "Il doppio del torneo di tennis Grand Prix SAR La Princesse Lalla Meryem 2004, facente parte del WTA Tour 2004, ha avuto come vincitrici Marion Bartoli e \u00c9milie Loit che hanno battuto in finale Els Callens e Katarina Srebotnik 6\u20134, 6\u20132."}
{"id": "3874982", "revid": "46871656", "url": "https://it.wikipedia.org/wiki?curid=3874982", "title": "Emilio Pallavicino", "text": ""}
{"id": "3874984", "revid": "180559", "url": "https://it.wikipedia.org/wiki?curid=3874984", "title": "Jacopo da Fogliano", "text": "Biografia.\nAttivo principalmente a Modena, compose frottole, madrigali e, in misura minore, testi di musica sacra.\nFra il 1512 e il 1514 fu maestro di Julio Segni.\nEra il fratello maggiore di Lodovico Fogliano (c. 1475\u20131542), anch'egli compositore, ma meglio noto come teorico. Giacomo nacque a Modena, dove trascorse gran parte della sua vita e dell'attivit\u00e0 artistica. I particolari sulla sua vita sono pochi, ma la maggior parte della sua carriera artistica e almeno uno dei suoi viaggi sono ben conosciuti. In giovent\u00f9 fu elogiato per la padronanza di vari strumenti, in particolare l'organo e il clavicembalo, e nel 1479, a soli 11 anni, divenne organista al Duomo di Modena. Al tempo di Jacopo da Fogliano Modena apparteneva agli Estensi, Signori di Ferrara. La citt\u00e0 non era quindi un importante centro di produzione musicale, poich\u00e9 mancava una corte aristocratica locale, ma la sua antica e prestigiosa cattedrale romanica conservava un ricco ed aggiornato repertorio di musica polifonica. Proprio i registri della cattedrale lo indicano come maestro di cappella (maestro di canto) sempre a partire da quell'anno e fino al 1497, quando scompare dagli atti, per ricomparirvi nel 1504, anno da cui ricopr\u00ec il duplice incarico di organista e maestro di cappella; incarico mantenuto fino alla morte, nel 1548. Per il periodo tra il 1497 e il 1504 potrebbe essere stato a Siena; un riferimento a un individuo con un nome simile negli archivi degli archivi senesi dal 1498 \u00e8 stato provvisoriamente identificato come Fogliano. La sua prima composizione pubblicata, una frottola in una delle prime stampe di Ottaviano Petrucci, risale al 1502 (Venezia). Tra gli incarichi che rivest\u00ec a Modena fu l'insegnamento, e dal 1512 al 1514 istru\u00ec Giulio Segni nell'organo e nel clavicembalo. Alla fine della sua carriera, nel 1543, si rec\u00f2 a Parma per esaminare l'organo che era stato installato nella Cattedrale, dove esiste una targa in suo onore."}
{"id": "3874988", "revid": "1442080", "url": "https://it.wikipedia.org/wiki?curid=3874988", "title": "Budapest Grand Prix 2004 - Doppio", "text": "Il doppio del torneo di tennis Budapest Grand Prix 2004, facente parte del WTA Tour 2004, ha avuto come vincitrici Petra Mandula e Barbara Schett che hanno battuto in finale Vir\u00e1g N\u00e9meth e \u00c1gnes Sz\u00e1vay 6-3, 6-2."}
{"id": "3874992", "revid": "767487", "url": "https://it.wikipedia.org/wiki?curid=3874992", "title": "The Trail of the Lonesome Pine (film 1916)", "text": "The Trail of the Lonesome Pine \u00e8 un film muto del 1916 diretto e prodotto da Cecil B. DeMille che firma anche il soggetto e il montaggio. Alcune fonti gli ascrivono, insieme a Jeanie Macpherson, la sceneggiatura del film\nIl lavoro teatrale \"The Trail of the Lonesome Pine\" di Eugene Walter and\u00f2 in scena a Broadway al New Amsterdam Theatre la sera del 29 gennaio 1912, interpretato da Berton Churchill, William S. Hart e Charlotte Walker. La Walker - che era la moglie di Walter - riprender\u00e0 il personaggio di June anche sullo schermo a fianco di Thomas Meighan.\nProduzione.\nIl film fu prodotto dalla Jesse L. Lasky Feature Play Company con un budget stimato di 22.249 dollari. Le riprese durarono dal 28 dicembre 1915 al 20 gennaio 1916.\nDistribuzione.\nDistribuito dalla Famous Players-Lasky Corporation, il film usc\u00ec nelle sale cinematografiche statunitensi il 13 febbraio 1916. Distribuito internazionalmente, il film incass\u00f2 all'estero 77.944 dollari. In Francia venne distribuito con il titolo \"La Piste du pin solitaire\".\nCopia della pellicola (un positivo 35\u00a0mm) viene conservata negli archivi dell'International Museum of Photography and Film at George Eastman House.\nVersioni cinematografiche.\nDal romanzo di John Fox Jr. sono state tratte diverse versioni per lo schermo:"}
{"id": "3874993", "revid": "287204", "url": "https://it.wikipedia.org/wiki?curid=3874993", "title": "Internationaux de Strasbourg 2004 - Doppio", "text": "Il doppio del torneo di tennis Internationaux de Strasbourg 2004, facente parte del WTA Tour 2004, ha avuto come vincitrici Lisa McShea e Milagros Sequera che hanno battuto in finale Tina Kri\u017ean e Katarina Srebotnik 6-4, 6-1."}
{"id": "3874998", "revid": "824274", "url": "https://it.wikipedia.org/wiki?curid=3874998", "title": "WTA Austrian Open 2004 - Doppio", "text": "Il doppio del torneo di tennis WTA Austrian Open 2004, facente parte del WTA Tour 2004, ha avuto come vincitrici Martina Navr\u00e1tilov\u00e1 e Lisa Raymond che hanno battuto in finale Cara Black e Rennae Stubbs 6\u20132, 7\u20135."}
{"id": "3875001", "revid": "446353", "url": "https://it.wikipedia.org/wiki?curid=3875001", "title": "Guardia costiera delle Seychelles", "text": ""}
{"id": "3875005", "revid": "767487", "url": "https://it.wikipedia.org/wiki?curid=3875005", "title": "Stati Uniti d'America occidentali", "text": "Il West, o Stati Uniti occidentali \u00e8 la regione censuaria degli Stati Uniti d'America situata nella parte occidentale del Paese. \u00c8 composta a sua volta di due divisioni censuarie: Regione del Pacifico e Regione delle Montagne.\nComposizione.\nSecondo lo United States Census Bureau, gli Stati che fanno parte degli Stati Uniti occidentali sono:\nAltri Stati, che sono talvolta raggruppati nella regione del West, vengono inseriti ufficialmente in altre regioni censuarie: Kansas, Nebraska, Sud Dakota e Nord Dakota sono inclusi nel Midwest. Arkansas, Louisiana, Oklahoma e Texas sono invece inclusi negli Stati Uniti meridionali.\n\u00c8 raro che gli stati ad est del Mississippi siano considerati parte del moderno West. Storicamente, comunque, il Territorio del nord-ovest era considerato parte del west e in diversi sport la suddivisione occidentale comprende squadre che non rappresentano citt\u00e0 degli Stati Uniti occidentali. Nella Western Conference dell'NBA, ad esempio, \u00e8 presente una squadra del Tennessee.\nGeografia.\nGli Stati del West occupano regioni geografiche molto diverse fra loro come la costa pacifica, le foreste temperate del Nord-ovest, le Montagne Rocciose, le Grandi Pianure, la parte occidentale dell'Altopiano d'Ozark, la porzione occidentale delle foreste meridionali e tutte le aree desertiche degli Stati Uniti (Mojave, Sonora, Gran Bacino e Chihuahua). Da non dimenticare, inoltre, che risultano inclusi nella regione anche i peculiari ambienti dell'Alaska e delle Hawaii."}
{"id": "3875006", "revid": "298229", "url": "https://it.wikipedia.org/wiki?curid=3875006", "title": "Regata dei cetacei", "text": "La Regata dei cetacei \u00e8 la manifestazione velica annuale che si svolge nell'area marina protetta del Santuario dei Cetacei. \u00c8 aperta a tutti e a tutte le barche delle varie classi veliche.\nStoria.\nNata nel 2004 dall'iniziativa di due velisti Giovanni Soldini e Fabrizio Tellarini, entrambi vincitori di competizioni oceaniche in solitario, vede sin dall'inizio l'organizzazione del Circolo Vela Mare con sede a Viareggio e numerose societ\u00e0, organizzazioni e associazioni.\nVanta il patrocinio di importanti Enti, Ministeri e Istituzioni e vede la stretta collaborazione del Ce.Tu.S. che inoltre fornisce, tra l'altro, le schede di avvistamento cetacei alle barche a vela. \nLa manifestazione ha come scopo primario la conoscenza e la salvaguardia delle risorse naturali e della fauna marina presente nel Santuario, stimato in circa seimila cetacei e ventimila mammiferi marini . \u00c8 previsto inoltre un concorso grafico rivolto alle scuole per la sensibilizzazione dei giovani sulla delicatezza dell'ecosistema marino, che premia i vincitori con una giornata in barca per l'avvistamento cetacei con i biologi marini del Ce.Tu.S.\nLa regata prevede vari livelli di difficolt\u00e0 e impegno in termini di miglia e tempo. \u00c8 possibile partecipare con barche proprie o come membro d'equipaggio, su diverse imbarcazioni.\nPrevede pi\u00f9 percorsi in tre momenti distinti:\nLa rotta costiera dei Delfini suddivisa in due prove: "}
{"id": "3875008", "revid": "124889190", "url": "https://it.wikipedia.org/wiki?curid=3875008", "title": "Stargas", "text": "La Stargas Srl \u00e8 un'azienda italiana fondata nel 1980 a Pozzuoli (NA) che si occupa di sistemi di alimentazione a GPL innovativi per auto.\nStoria.\nDal 1980 progetta e produce impianti gpl per autotrazione, con il primo componente ad essere interamente progettato e realizzato dall'azienda: il serbatoio cilindrico, prodotto in varie dimensioni.\nNel 1989 l'azienda ha realizzato il suo primo riduttore di pressione per GPL, progettato per avere ottime caratteristiche di affidabilit\u00e0. Sempre nello stesso anno Stargas mira sempre pi\u00f9 alla realizzazione dell'intero sistema di alimentazione, ampliando la propria gamma di prodotti con i miscelatori, le elettrovalvole gas e benzina, e le multivalvole per i serbatoi.\nNello stesso periodo l'azienda inizia la progettazione e produzione di tutta la componentistica elettronica per il controllo del sistema di alimentazione, vengono prodotti cos\u00ec gli emulatori di iniezione e i commutatori benzina/gpl con indicazione del livello di carburante. Con l'evolversi dell'elettronica nella gestione del motore e con le misure sempre pi\u00f9 restrittive in tema di impatto ambientale, l'azienda ha sviluppato dapprima un sistema di controllo della carburazione che utilizza la sonda lambda.\nVerso la fine degli anni '90 viene ultimata la lunga fase di progettazione di quello che \u00e8 ancora oggi il prodotto di punta dell'azienda: il sofisticato sistema ad iniezione sequenziale fasata multipoint di GPL, denominato Polaris. Sviluppato e lanciato sul mercato a partire dal 2002, \u00e8 stato il primo sistema di conversione a GPL di questo tipo prodotto al mondo.\nStargas esporta i suoi prodotti in diversi paesi nel mondo e ha sede in Italia, a Pozzuoli, dove si trova l'amministrazione, la direzione commerciale, lo stabilimento di produzione, l'assistenza e gli uffici tecnici di progettazione.\nProdotti.\nIl prodotto di punta dell'azienda \u00e8 il sistema Polaris, un sistema di conversione ad iniezione sequenziale fasata multipoint di GPL.\nIl sistema Polaris ha permesso di raggiungere gli attuali limiti di emissione imposti dalle normative europee e, allo stesso tempo, garantire prestazioni motoristiche del tutto simili a quelle rilevate con l'alimentazione a benzina, con consumi inferiori rispetto ai sistemi di conversione tradizionali.\nNelle ultime evoluzioni il sistema Polaris ha ottenuto dal Ministero dei Trasporti l'omologazione DGM Euro 5 / 6 per l'installazione anche su autovetture in produzione."}
{"id": "3875010", "revid": "599013", "url": "https://it.wikipedia.org/wiki?curid=3875010", "title": "Weisz", "text": "Cognome.\nWeisz o Weiss in tedesco vuol dire bianco."}
{"id": "3875015", "revid": "1573940", "url": "https://it.wikipedia.org/wiki?curid=3875015", "title": "Pseudupeneus maculatus", "text": "Pseudupeneus maculatus , noto commercialmente come triglia atlantica \u00e8 un pesce appartenente alla famiglia Mullidae, proveniente dall'Oceano Atlantico.\nDistribuzione e habitat.\nProviene dalle barriere coralline di Mar dei Caraibi, Brasile, parte degli Stati Uniti, Bermuda e Messico. Nuota fino a 90 m di profondit\u00e0; gli esemplari giovani vivono prevalentemente nelle zone ricche di vegetazione acquatica, soprattutto tra le piante del genere \"Thalassia\", piuttosto che nelle barriere.\nDescrizione.\nIl suo corpo \u00e8 compresso sull'addome, e ha una colorazione estremamente variabile: alcuni esemplari sono grigi chiari, altri rosa pallidi, ma possono cambiare colore e diventare bianchi a macchie rosse. Sono sempre presenti tre macchie scure lungo il corpo. La pinna caudale \u00e8 biforcuta, mentre attorno alla bocca sono presenti dei barbigli giallastri. La lunghezza massima registrata \u00e8 di 30 cm anche se di solito non supera i 22.\nBiologia.\nAlimentazione.\nSi nutre di invertebrati acquatici come vermi policheti, crostacei isopodi, stomatopodi, anfipodi, granchi (Calappidae), ostracodi e gamberi (Caridea, Penaeidae, Alpheidae, Palaemonidae), molluschi bivalvi e infine echinodermi, in particolare stelle di mare.\nRiproduzione.\n\u00c8 oviparo e la fecondazione \u00e8 esterna, non ci sono cure nei confronti delle uova.\nPesca.\n\u00c8 un pesce abbastanza ricercato, quindi viene spesso pescato e si trova facilmente in vendita, nonostante la sua carne possa portare intossicazioni da ciguatera."}
{"id": "3875016", "revid": "684805", "url": "https://it.wikipedia.org/wiki?curid=3875016", "title": "Trigliceridi a catena lunga", "text": ""}
{"id": "3875018", "revid": "1452073", "url": "https://it.wikipedia.org/wiki?curid=3875018", "title": "Pseudupeneus prayensis", "text": "La Triglia atlantica \"(Pseudupeneus prayensis\" [Cuvier, 1829]) \u00e8 un pesce appartenente alla famiglia Mullidae che proviene dalle coste dell'Africa occidentale.\nDistribuzione e habitat.\nPu\u00f2 raggiungere i 55 cm, anche se di solito non supera i 35."}
{"id": "3875020", "revid": "1305772", "url": "https://it.wikipedia.org/wiki?curid=3875020", "title": "De Falco", "text": ""}
{"id": "3875021", "revid": "767487", "url": "https://it.wikipedia.org/wiki?curid=3875021", "title": "Total Wipeout - Pronti a tutto!", "text": "Total Wipeout - Pronti a tutto! (\"Total Wipeout\") \u00e8 la versione britannica del programma statunitense \"Wipeout - Pronti a tutto!\". Venti giocatori si sfidano in quattro serie di prove. Il vincitore riceve un premio di 10.000 sterline.\nLa struttura del gioco e i giochi stessi sono gli stessi delle edizioni precedenti della versione americana di \"Wipeout\".\nSebbene il programma sia inglese, le riprese vengono fatte a Buenos Aires, in Argentina.\n\u00c8 stato trasmesso in Italia da CanalOne e GXT e dal 2013 anche dal canale K2. Rispetto alla versione americana, il conduttore \u00e8 solo uno invece di due e si tratta di Richard Hammond, gi\u00e0 protagonista del famoso programma Top Gear. La versione italiana \u00e8 stata commentata da Lillo e Greg, come le prime stagioni della versione americana, dove sono stati poi sostituiti dal Trio Medusa."}
{"id": "3875022", "revid": "1305772", "url": "https://it.wikipedia.org/wiki?curid=3875022", "title": "DeFalco", "text": ""}
{"id": "3875024", "revid": "1573940", "url": "https://it.wikipedia.org/wiki?curid=3875024", "title": "Upeneichthys", "text": "Upeneichthys \u00e8 un genere di pesci perciformi appartenenti alla famiglia Mullidae.\nDistribuzione e habitat.\nSono specie demersali provenienti dall'oceano Indiano e dall'oceano Pacifico.\nDescrizione.\nPresentano un corpo leggermente compresso sull'addome e allungato. Le pinne dorsali sono due, la pinna caudale \u00e8 biforcuta. La specie di dimensioni maggiori \u00e8 \"U. lineatus\".\nTassonomia.\nIn questo genere sono riconosciute 3 specie:"}
{"id": "3875025", "revid": "125718835", "url": "https://it.wikipedia.org/wiki?curid=3875025", "title": "Michael Matthews", "text": "Carriera.\nGli esordi e il titolo mondiale Under-23.\nMichael Matthews cominci\u00f2 a gareggiare nel ciclismo all'et\u00e0 di sedici anni, dopo alcuni trascorsi nel motocross; dopo alcuni mesi si mise in luce a livello nazionale aggiudicandosi il campionato australiano Under-17. Nel 2008, nella categoria Juniores, vinse due tappe della 3Tre Bresciana. Nella stagione successiva si conferm\u00f2 vincendo in febbraio la medaglia d'argento Under-23 in linea ai campionati d'Oceania: pass\u00f2 cos\u00ec tra le file del Team Jayco-AIS. In Italia prese parte al Gran Premio della Liberazione, piazzandosi secondo dietro il veneto Sacha Modolo, e al ritorno in terra australiana partecip\u00f2 all'edizione di fine anno dei campionati oceanici (valida per la stagione 2010): in quella rassegna si aggiudic\u00f2 il titolo Under-23 sia a cronometro che in linea.\nI risultati conseguiti nel 2009 gli permisero di partecipare al Tour Down Under 2010 con la selezione australiana. Obiettivi della nuova stagione furono le corse della Coppa delle Nazioni UCI U23 e i campionati del mondo, in programma in Australia. Dopo il Tour Down Under vinse una tappa al Tour of Wellington, concludendolo al quinto posto, e la frazione inaugurale e la terza al Tour de Langkawi. Dopo due secondi posti internazionali al Trofeo Piva e al Gran Premio della Liberazione, nel mese di maggio vinse la prima tappa del Tour of Japan, una cronometro, e in settembre chiuse ottavo al Tour de l'Avenir. Non fall\u00ec l'appuntamento con i Mondiali di casa, facendo suo nella volata di Geelong il titolo iridato nella prova in linea Under-23: tale successo gli permise di aggiudicarsi anche la vittoria nella classifica finale dell'UCI Oceania Tour.\n2011-2012: il passaggio al professionismo con Rabobank.\nNel 2011 pass\u00f2 al team olandese Rabobank, debuttando cos\u00ec nel professionismo. Si mise in luce gi\u00e0 al Tour Down Under, vincendo la terza tappa e terminando quarto in classifica generale. Torn\u00f2 alla vittoria nel mese di marzo, aggiudicandosi la prima tappa della Vuelta a Murcia, e successivamente facendo sua, a fine aprile, la Rund um K\u00f6ln. Concluse poi terzo al Rund um den Finanzplatz Eschborn-Frankfurt e secondo in una tappa del Tour de Pologne e in una del Tour of Britain.\nL'anno dopo, sempre tra le file della Rabobank, colse due vittorie: la Cl\u00e1sica de Almer\u00eda in febbraio, superando allo sprint Borut Bo\u017ei\u010d, e una tappa al Tour of Utah in agosto, facendo sua anche la classifica a punti della corsa. Durante l'anno ottenne anche alcuni podi di tappa: un secondo posto al Tour Down Under, un terzo alla Vuelta a Andaluc\u00eda e un terzo al Tour of California. Partecip\u00f2 per la prima volta anche ai campionati del mondo Elite, a Valkenburg, ma la sua prova in linea si concluse con un ritiro.\n2013-2016: gli anni alla Orica e le vittorie nei Grandi Giri.\nPer la stagione 2013 si trasfer\u00ec all'Orica GreenEDGE: nella prima parte di stagione colse alcuni piazzamenti, tra cui il secondo posto in linea e il terzo a cronometro ai campionati australiani, il secondo posto alla Vuelta a La Rioja e due nuove piazze d'onore di tappa al Tour of California e al Crit\u00e9rium du Dauphin\u00e9. Tra agosto e settembre si aggiudic\u00f2 invece la seconda e la quarta tappa al Tour of Utah, e due tappe alla Vuelta a Espa\u00f1a \u2013 la quinta e la ventunesima, frazione conclusiva con classico traguardo a Madrid.\nNel 2014, in seguito ai successi alla Vuelta a La Rioja e della terza tappa della Vuelta al Pa\u00eds Vasco, partecipa al Giro d'Italia: assieme ai compagni della Orica vince la cronosquadre d'apertura a Belfast; in seguito conquista la maglia rosa al termine della seconda tappa e la porta fino al termine della settima. Come \"leader\" della generale vince la sesta tappa, con arrivo sullo strappo di Montecassino: nell'occasione riesce a evitare la maxi caduta nel finale, resistendo in testa alla corsa e precedendo in volata un gruppetto ristretto. A fine giugno fa sua la cronometro inaugurale del Tour of Slovenia, e nel finale di stagione vince una tappa alla Vuelta a Espa\u00f1a \u2013 dove indossa tre giorni la maglia rossa \u2013 e si piazza quattordicesimo nella prova in linea al Mondiale di Ponferrada, vinto dal polacco Micha\u0142 Kwiatkowski.\nNel 2015 inizia la stagione vincendo una tappa e la classifica a punti della Parigi-Nizza, per poi piazzarsi terzo in volata alla Milano-Sanremo, vinta dal tedesco John Degenkolb. Dopo essersi imposto nella prima tappa della Vuelta al Pa\u00eds Vasco, si piazza terzo all'Amstel Gold Race, alle spalle di Kwiatkowski e dello spagnolo Alejandro Valverde. Come l'anno precedente \u00e8 primo nella cronosquadre iniziale del Giro d'Italia e si impone in maglia rosa al termine della volata della terza tappa: in seguito si ritira dalla \"Corsa Rosa\", per poi partecipare al Tour de Suisse, dove vince una tappa. A luglio esordisce al Tour de France, ottenendo come miglior risultato un ottavo posto. Nel finale di stagione si aggiudica quindi la seconda tappa del Tour of Alberta, e si piazza secondo sia al Grand Prix Cycliste de Qu\u00e9bec alle spalle del colombiano Rigoberto Ur\u00e1n sia nella prova in linea del Mondiale di Richmond, a 3\" dallo slovacco Peter Sagan.\nNel 2016 fa suo il prologo e la seconda tappa della Parigi-Nizza; successivamente si aggiudica anche la Vuelta a La Rioja e si piazza quinto all'Amstel Gold Race. Salta quindi il Giro d'Italia in favore del Tour de France, durante il quale vince, al termine di una fuga, la decima tappa. Al Mondiale di Doha arriva quarto nella volata a ranghi ristretti della prova in linea, vinta da Sagan.\nDal 2017: il trasferimento alla Sunweb e la maglia verde al Tour.\nPassato alla Sunweb per la stagione 2017, dopo il successo nella prima tappa della Vuelta al Pa\u00eds Vasco, si piazza decimo all'Amstel Gold Race e quarto alla Liegi-Bastogne-Liegi. Al Tour de Suisse si impone in volata al termine della terza tappa, conquistando anche la maglia di capoclassifica per un giorno. Al successivo Tour de France ottiene un secondo posto nella terza tappa e un terzo nella settima; precede quindi il belga Greg Van Avermaet sullo strappo di Rodez, vincendo la quattordicesima frazione, e tre giorni pi\u00f9 tardi si ripete nello sprint ristretto a Romans-sur-Is\u00e8re, superando Degenkolb: a fine corsa si aggiudica anche la classifica a punti, interrompendo la serie di cinque vittorie consecutive di Sagan. Dopo aver conseguito alcuni altri piazzamenti, tra cui due terzi posti alla RideLondon - Surrey Classic e al Grand Prix Cycliste de Qu\u00e9bec, il 17 settembre vince, assieme ai compagni di squadra, la cronosquadre ai campionati del mondo di Bergen; una settimana pi\u00f9 tardi conquista invece la medaglia di bronzo nella prova in linea, vinta nuovamente da Sagan.\nInizia la stagione 2018 procurandosi una microfrattura alla spalla sinistra alla Omloop Het Nieuwsblad che tuttavia non gli impedisce di piazzarsi settimo alla Milano-Sanremo. Quinto alla Freccia Vallone, pochi giorni pi\u00f9 tardi vince il prologo del Tour de Romandie. Prima del Tour de France si piazza secondo sia alla Eschborn-Frankfurt sia nella quarta tappa del Tour de Suisse, ottenendo anche qualche altro piazzamento. Tornato alla \"Grande Boucle\" dopo le grandi prestazioni della precedente edizione, \u00e8 per\u00f2 costretto al ritiro al termine della quarta tappa per problemi gastrointestinali. Rimessosi in sesto vince sullo strappo di Geraardsbergen l'ultima tappa del BinckBank Tour, che conclude al secondo posto finale, a soli 5\" dallo sloveno Matej Mohori\u010d. Quarto alla Bretagne Classic Ouest-France, nel mese di settembre vince allo sprint entrambe le prove World Tour canadesi, il Grand Prix Cycliste de Qu\u00e9bec e il Grand Prix Cycliste de Montr\u00e9al. Ai campionati del mondo di Innsbruck, complice una prova in linea decisamente troppo impegnativa per le sue caratteristiche, disputa solamente la cronosquadre in maglia Sunweb, terminata al secondo posto dietro la Quick-Step Floors. Chiude un'annata difficoltosa con le ultime classiche del calendario italiano, non portandole a termine."}
{"id": "3875034", "revid": "287204", "url": "https://it.wikipedia.org/wiki?curid=3875034", "title": "Pfanner", "text": "Pfanner \u00e8 un nome di famiglia tedesco."}
{"id": "3875037", "revid": "339392", "url": "https://it.wikipedia.org/wiki?curid=3875037", "title": "Cuc\u00f9scio", "text": ""}
{"id": "3875039", "revid": "1573940", "url": "https://it.wikipedia.org/wiki?curid=3875039", "title": "Upeneichthys lineatus", "text": "Upeneichthys lineatus () \u00e8 un pesce della famiglia Mullidae proveniente dall'oceano Pacifico.\nDescrizione.\nIl corpo \u00e8 leggermente compresso sui lati e sull'addome; pu\u00f2 raggiungere i 40 cm. Presenta una colorazione molto variabile, spesso con sfumature rossastre e rosa sul ventre. La pinna caudale \u00e8 biforcuta.\nDistribuzione e habitat.\nVive prevalentemente a profondit\u00e0 variabili da pochi metri ad alcune decine di metri, al largo soprattutto dell'Australia."}
{"id": "3875047", "revid": "124239227", "url": "https://it.wikipedia.org/wiki?curid=3875047", "title": "Luci di Marfa", "text": "Le luci di Marfa (in inglese \"Marfa lights\"), note anche come le luci fantasma di Marfa sono fenomeni luminosi che sono stati osservati vicino alla U.S. Route 67 sul Mitchell Flat a est di Marfa, Texas, negli Stati Uniti d'America. Hanno acquisito notoriet\u00e0 grazie a osservatori che le hanno classificate come fenomeni paranormali, quali fantasmi, UFO, fuochi fatui, ecc. Comunque, le ricerche suggeriscono che nella maggior parte dei casi, se non nella totalit\u00e0, si tratti di riflessi atmosferici di luci abbaglianti di automobili e fuochi di accampamenti.\nStoria.\nIl primo resoconto pubblicato delle luci apparve nel numero del luglio 1957 del \"Coronet Magazine\", l'unica fonte che riporta che la prima osservazione delle luci dati al XIX secolo. I rapporti spesso descrivono sfere di luce brillante della dimensione di una palla da basket che fluttuano sopra il terreno, o a volte alte nell'aria. Solitamente, sono descritte di colore bianco, giallo, arancione o rosso, ma talvolta anche verde e blu. Si dice che le sfere restino all'incirca all'altezza della spalla o che si muovano lateralmente a basse velocit\u00e0. Talvolta, si muovono rapidamente in ogni direzione, con cambi repentini. Appaiono spesso in coppie o gruppi, per dividersi a coppie o riunirsi, per sparire e poi riapparire e, a volte, muoversi in formazioni regolari. Le loro dimensioni sono tipicamente quelle di un pallone da calcio o una palla da basket.\nGli avvistamenti possono essere occasionali e impredicibili, forse intorno ai 10-20 all'anno. Non esistono rapporti affidabili su avvistamenti diurni.\nSecondo le persone che affermano di aver visto le luci, esse possono apparire in ogni momento della notte, solitamente a sud della U.S. Route 90 e a est della U.S. Route 67, da cinque a quindici miglia a sudest di Marfa, in direzioni non predicibili e apparentemente distanti. Possono persistere da una frazione di secondo a parecchie ore. Sembra che non vi sia alcunch\u00e9 correlabile con le apparizioni delle luci di Marfa a parte il fatto che avvengano in ore notturne.\nCompaiono in tutte le stagioni dell'anno e con ogni condizione meteorologica, in apparenza senza che questi fattori le influenzino. Talvolta sono state osservate durante il tardo crepuscolo e l'aurora, quando il paesaggio \u00e8 scarsamente illuminato. Si dice che siano visibili durante tutto l'anno.\n\u00c8 estremamente difficile avvicinarsi ai punti di comparsa delle luci di Marfa, principalmente a causa del terreno pericoloso di Mitchell Flat. Inoltre, tutto il territorio dove si osservano le luci di Marfa \u00e8 propriet\u00e0 privata e l'accesso \u00e8 proibito senza permesso esplicito dei proprietari.\nLo Stato annota le luci sulle cartine stradali, la citt\u00e0 ha edificato una piattaforma di osservazione e la Camera di Commercio di Marfa promuove le luci.\nIl Marfa Lights Festival, che dura una settimana, si tiene ogni anno nel centro cittadino.\nTestimoni di \"Unsolved Mysteries\" (\"misteri irrisolti\").\nLe luci di Marfa sono state il soggetto di un servizio della serie televisiva \"Unsolved Mysteries\". \nIn questo servizio, l'anziana residente Julia Plumbley discute l'avvistamento che suo padre Robert Ellison fece al principio del XX secolo. \nEllison e un collega di un ranch testimoniarono di aver visto le luci e inizialmente pensarono ai fuochi di un accampamento apache, ma i fuochi continuarono ad essere visibili per settimane e oltre.\nUn altro residente, Hallie Stillwell, raccont\u00f2 di essere giunto a Marfa nel 1916 per affari con alcuni componenti della sua famiglia e stava viaggiando in auto vicino alla citt\u00e0 quando un familiare fece notare le luci.\nIl gruppo le osserv\u00f2. Stillwell ricordava che \"We were just visiting and talking, and all of the sudden we saw lights over on the Chinati Mountains. It couldn't be any kind of car lights. And we first thought probably it was a campfire of Indians or Mexicans, or ranchers. But it didn't act like a campfire at all\".\nIl servizio mostra un giovane Stillwell che rievoca e commenta le luci che si muovevano con moto circolare e galleggiando sopra il terreno.\n\"They were peculiar and I'd never seen anything like them before. And of course none of us knew anything about it, we were not scientists or anything like that, so we said 'Well, it couldn't be anything but a ghost, it's just ghost lights.' And from then on we mentioned them as ghost lights.\"\nIl servizio racconta poi di nuove osservazioni delle luci nel 1943 nei pressi della base aerea di Marfa.\nIl testimone Fritz Kahl afferm\u00f2 in un'intervista: \"When we saw the Marfa lights the first time there was no vehicular traffic at night. Fuel was rationed, lights were a phenomena [sic] in themselves in those days because there were no lights. When the moon is out, it's beautiful. When the moon is not out its so dark it's... awesome. We saw something that was totally foreign to anything in and around the airbase. When we did see the lights we were very curious and we inquired in the village of Marfa about these strange things, and yeah, sure, 'we've got little lights, what else?'\".\nRapporti su avvistamenti di luci notturne similari.\nLe manifestazioni di luci apparentemente simili sono state registrate in tutto il mondo, come il fenomeno naturale dei fuochi fatui.\nSpiegazioni.\nSi escludono origini paranormali delle luci, attribuendole ad avvistamenti erronei di normali luci notturne, come ad esempio luci di veicoli lontani, luci di ranch o oggetti astronomici.\nI critici osservano anche che il citato \"View Park\", un parcheggio posto sul lato sud della strada U.S. Route 90 a circa 9 miglia (14\u00a0km) a est di Marfa, \u00e8 situato presso il sito del Marfa Army Airfield, dove decine di migliaia di persone erano di stanza tra il 1942 e il 1947 e si istruivano i piloti americani ed alleati.\nQuesta grande base aerea fu poi utilizzata per anni come aeroporto regionale, con un servizio giornaliero.\nTra il Marfa AAF e gli aeroporti satelliti \u2014 ciascuno costantemente pattugliato da sentinelle \u2014 essi ritengono improbabile che fenomeni reali non siano mai stati osservati n\u00e9 riportati.\nLa spiegazione dominante fra gli scettici ritiene le luci una specie di miraggio causato da gradienti di temperatura molto netti tra strati freddi e caldi dell'aria.\nMarfa si trova ad un'altitudine di 1\u00a0429\u00a0m s.l.m. e temperature differenziali di 28\u201333\u00a0\u00b0C tra massima e minima sono abbastanza frequenti.\nIl tentativo durato quattro notti effettuato dagli studenti della Universit\u00e0 del Texas a Dallas (si veda la sezione seguente) si concentr\u00f2 sulle luci delle automobili e concluse che le luci dei veicoli sono visibili dal View Park.\nAnche lo \"Aerial Hyperspectral and Reflection Study\" (si veda la sezione \"Studi spettroscopici\" nel seguito) si focalizz\u00f2 per una notte sulle luci veicolari riflesse sulla Highway 67.\nQuesti studi dimostrano che le luci veicolari sono visibili dal View Park e che sembrano misteriose a molti visitatori del parcheggio.\nSi dimostra facilmente che i fari abbaglianti delle automobili sono molto visibili anche a grandi distanze e le luci di Marfa possono essere definitivamente identificate con i fari abbaglianti delle automobili.\nLa completa assenza di rapporti da parte delle decine di migliaia di potenziali osservatori presso il Marfa AAF e gli aeroporti satelliti \u00e8 in accordo con le teorie che ritengono che le luci siano sorgenti luminose di origine umana.\nLe ricerche degli studenti della Society of Physics del 2004.\nNel maggio 2004, un gruppo di studenti della Society of Physics presso la Universit\u00e0 del Texas a Dallas trascorsero quattro giorni ricercando e registrando le luci osservate a sudovest del parco di osservazione, utilizzando apparecchiature per il monitoraggio del volume di traffico, videocamere, binocoli e auto da inseguimento. Il loro rapporto port\u00f2 alle seguenti conclusioni:\nEssi conclusero che tutte le luci osservate nel corso delle quattro notti a sudovest del punto di osservazione potevano essere attendibilmente attribuite ai fari abbaglianti di automobili che percorrevano la U.S. 67 tra Marfa e Presidio (Texas).\nStudi spettroscopici.\nPer 20 notti, nel maggio 2008, scienziati della Universit\u00e0 del Texas usarono apparecchiature spettroscopiche per osservare le luci dalla stazione di osservazione. Essi registrarono un certo numero di luci che \"potevano essere erroneamente classificate come luci di origine sconosciuta\", ma in ogni caso i movimenti delle luci e i dati strumentali poterono essere facilmente spiegati come fari abbaglianti di automobili o piccoli fuochi."}
{"id": "3875055", "revid": "1573940", "url": "https://it.wikipedia.org/wiki?curid=3875055", "title": "Upeneichthys stotti", "text": "Upeneichthys stotti \u00e8 un pesce della famiglia Mullidae proveniente dall'oceano Indiano.\nDistribuzione e habitat.\n\u00c8 una specie demersale tipica delle zone costiere del sud-ovest dell'Australia. Nuota fino a 140 m di profondit\u00e0 e difficilmente sale al di sopra dei 50.\nDescrizione.\nNon supera i 17,9 cm.\nAlimentazione.\nSi nutre soprattutto di piccoli invertebrati acquatici, in particolare molluschi, crostacei e vermi, ma la sua dieta \u00e8 composta anche da pesci pi\u00f9 piccoli e detriti."}
{"id": "3875056", "revid": "116363563", "url": "https://it.wikipedia.org/wiki?curid=3875056", "title": "Stati del Pacifico", "text": "Stati del Pacifico o Regione del Pacifico \u00e8 il nome attribuito alla regione censuaria degli Stati Uniti formata dagli stati che si affacciano sull'Oceano Pacifico. Insieme alla Regione delle Montagne compone gli Stati Uniti occidentali.\nComposizione.\nGli Stati che compongono la Regione del Pacifico sono:\nSpesso, anche il Nevada e l'Arizona, pur non essendo bagnati dal mare, sono considerati parte della West Coast e della Regione del Pacifico a causa dei forti legami economici e culturali con la vicina California, di cui risentono in particolare i maggiori centri urbani di questi stati, come Las Vegas e Reno nel Nevada, o Phoenix e Tucson in Arizona."}
{"id": "3875058", "revid": "1573940", "url": "https://it.wikipedia.org/wiki?curid=3875058", "title": "Upeneichthys vlamingii", "text": "Upeneichthys vlamingii () \u00e8 un pesce del famiglia Mullidae proveniente dal sud dell'Australia, nell'est dell'oceano Indiano.\nDistribuzione e habitat.\n\u00c8 una specie demersale tipica della costa sud dell'Australia. Nuota soprattutto in zone con fondali sabbiosi. Somiglia molto a un'altra specie australiana, \"Upeneichthys lineatus\", con la quale viene confusa facilmente. Talvolta pu\u00f2 essere trovata negli estuari dei fiumi, ma si spinge anche a profondit\u00e0 elevate, intorno ai 100 m.\nDescrizione.\nLa lunghezza massima registrata \u00e8 di 35 cm. La colorazione \u00e8 molto variabile, dal marrone rossastro al grigio pallido, pi\u00f9 scuro sul dorso. La pinna caudale \u00e8 biforcuta.\nBiologia.\nComportamento.\nNuota in piccoli banchi.\nAlimentazione.\nLa sua dieta, carnivora, \u00e8 composta sia da pesci pi\u00f9 piccoli che da invertebrati acquatici come vermi policheti e crostacei.\nPesca.\nViene pescato abbastanza frequentemente."}
{"id": "3875059", "revid": "1494169", "url": "https://it.wikipedia.org/wiki?curid=3875059", "title": "A Night on the Town", "text": ""}
{"id": "3875062", "revid": "97701", "url": "https://it.wikipedia.org/wiki?curid=3875062", "title": "Regione del Pacifico", "text": ""}
{"id": "3875063", "revid": "619191", "url": "https://it.wikipedia.org/wiki?curid=3875063", "title": "Marco Manlio Vulsone", "text": "Tribunato consolare.\nNel 420 a.C. fu eletto tribuno consolare insieme a Lucio Quinzio Cincinnato (tribuno consolare 438 a.C.), Lucio Furio Medullino e Aulo Sempronio Atratino.\nIn quell'anno non ci furono scontri con le popolazioni vicine, ma in citt\u00e0 ci furono tensioni per l'elezione dei questori, carica che anche per quell'anno fu ad appannaggio dei Senatori, anche se una nuova legge prevedeva che per quelli di nuova istituzione potessero essere eletti anche i plebei.\nGaio Sempronio Atratino fu portato in giudizio dai tribuni della plebe per la condotta della guerra contro i Volsci del 423 a.C., al termine del quale fu condannato a pagare a pagare una multa di 15.000 assi."}
{"id": "3875064", "revid": "47767", "url": "https://it.wikipedia.org/wiki?curid=3875064", "title": "Araceli Valdez", "text": ""}
{"id": "3875072", "revid": "767487", "url": "https://it.wikipedia.org/wiki?curid=3875072", "title": "Araceli (nome)", "text": "Origine e diffusione.\n\u00c8 composto dai termini latino \"ara\", \"altare\", e \"coeli\", \"cielo\", e significa quindi \"altare del cielo\". Il primo elemento viene individuato, da alcune fonti, anche nel nome Arabella, mentre il secondo \u00e8 parte costituente del nome Celia.\n\u00c8 ripreso direttamente da un epiteto della Madonna. \u00c8 in tal senso analogo a diversi altro nomi di ispirazione mariana, come Consuelo, Dolores, Nuria, Candelaria, Pilar, Roc\u00edo e Milagros.\nOnomastico.\nL'onomastico si pu\u00f2 festeggiare la prima domenica di maggio in onore della gi\u00e0 citata Maria Santissima di Araceli, patrona della citt\u00e0 di Lucena, una cui immagine si trova nella Basilica di Santa Maria in Aracoeli a Roma."}
{"id": "3875073", "revid": "47767", "url": "https://it.wikipedia.org/wiki?curid=3875073", "title": "Aracelis", "text": ""}
{"id": "3875075", "revid": "104458", "url": "https://it.wikipedia.org/wiki?curid=3875075", "title": "Capua antica", "text": ""}
{"id": "3875077", "revid": "1305772", "url": "https://it.wikipedia.org/wiki?curid=3875077", "title": "Il mistero della signora scomparsa", "text": ""}
{"id": "3875078", "revid": "1452073", "url": "https://it.wikipedia.org/wiki?curid=3875078", "title": "Cetomimiformes", "text": "Cetomimiformes \u00e8 un ordine di pesci abissali del superordine degli Acanthopterygii; comprende pesci di piccole dimensioni, che risiedono nel piano abissale; alcune specie sono bioluminescenti e dotate di organi luminosi, per illuminare gli ambienti bui nei quali stazionano. Comprende 18 generi tassonomici, ripartiti in 3 famiglie."}
{"id": "3875083", "revid": "765341", "url": "https://it.wikipedia.org/wiki?curid=3875083", "title": "Tamara Ecclestone", "text": "Biografia.\nTamara Ecclestone \u00e8 nata a Milano, figlia del magnate Bernie Ecclestone, storico \"patron\" della Formula 1, e della seconda moglie, la modella croata e musa di Armani Slavica Ecclestone. Ha una sorella minore, Petra e una sorellastra maggiore, Deborah, nata dal primo matrimonio del padre. Tamara \u00e8 cresciuta nei Paesi Bassi e successivamente a Londra, dove per\u00f2 non ha terminato gli studi.\nCarriera.\nNel 2009 Tamara \u00e8 stata inviata durante il \"Campionato mondiale di Formula 1 2009\" per Sky Sport. \u00c8 stata anche coinvolta in una serie di altre produzioni sullo stile di vita e glamour, dopo aver fatto il suo effettivo debutto televisivo nel 2006, presentando la \"Red Bull Air Race\" del Campionato Mondiale per Channel 4. Era prevista la sua partecipazione al \"Festival di Sanremo 2012\", ma poi \u00e8 stata esclusa dall'evento.\nDal 7 marzo 2012 conduce \"\" nello slot di prime time di E! Entertainment in esclusiva per l'Italia su SKY.\nAttivit\u00e0 umanitarie.\nLa Ecclestone si \u00e8 occupata di raccolta di fondi per il \"Great Ormond Street Hospital\" e di altre attivit\u00e0 a favore dei bambini malati.\nHa anche posato per la PETA contro l'uso di pellicce.\nControversie.\nLa Ecclestone era stata scelta, in coppia con Ivana Mr\u00e1zov\u00e1, dalla RAI per presentare il \"Festival di Sanremo 2012\" insieme a Gianni Morandi e Rocco Papaleo, ma lei (a differenza della collega citata) \u00e8 stata in seguito \"cacciata\" durante le prove su ordine della direzione generale dell'evento perch\u00e9 considerata \"troppo capricciosa\". La diretta interessata, per\u00f2, ha categoricamente smentito la versione data dalla RAI in una intervista al \"Chiambretti Sunday Show\" accusando la RAI di averla usata per creare uno \"scandalo\" (ovvero la sua \"cacciata\") al fine di pubblicizzare la kermesse a pochi giorni dall'inizio. Insieme alle polemiche legate alla partecipazione di Adriano Celentano (e al suo compenso) all'evento, la \"cacciata\" di Tamara \u00e8 stata, in effetti, al centro di aspre polemiche mediatiche \"prima\" dell'inizio della kermesse.\nVita privata.\nL'11 giugno 2013, ha sposato l'agente di cambio Jay Rutland a Cap Ferrat, nel sud della Francia, le nozze sono costate oltre 7 milioni di sterline. Il 17 marzo 2014 nasce la figlia Sophia."}
{"id": "3875086", "revid": "661526", "url": "https://it.wikipedia.org/wiki?curid=3875086", "title": "Combats esth\u00e9tiques", "text": "Combats esth\u00e9tiques \u00e8 una raccolta di articoli in due volumi del 1993 dallo scrittore francese Octave Mirbeau. Nei due volumi sono raccolti gli articoli dedicati alla pittura e alla scultura, scritti da Mirbeau durante la sua carriera di giornalista.\nContenuto.\nAccanito sostenitore quasi ufficiale di Claude Monet e di Auguste Rodin, ai quali consacra numerose cronache e che contribuisce pi\u00f9 di ogni altro a far passare, in venti anni, da una modesta notoriet\u00e0 alla gloria e alla consacrazione, proclama il genio di Vincent van Gogh, di Paul C\u00e9zanne e di Camille Claudel, canta Edgar Degas e Auguste Renoir, rende omaggio a Whistler, Eug\u00e8ne Carri\u00e8re e a Jean-Fran\u00e7ois Raffa\u00eblli, promuove Maxime Maufra, Constantin Meunier e Aristide Maillol.\nL'autore de \"Il reverendo Jules\" (\"L'Abb\u00e9 Jules\") ridicolizza invece, da un lato, isimbolisti, i prerafaelliti, \"larvisti\" e altri \"cabalisti\" ed ogni artista che non rispetta o tradisce la natura; e dall'altro, gli accademici, i fabbricanti di tele dipinte, gli industriali di statuaria; i suoi zimbelli sono Alexandre Cabanel, William Bouguereau, \u00c9douard Detaille, Carolus-Duran, Benjamin-Constant, Denys Puech.\nOstile al sistema dei \"Salons\" e all'intervento dello Stato livellatore nel campo delle belle arti, poich\u00e9 egli vuole che i pittori impressionisti possano continuare a lavorare malgrado l'ostracismo dei \"Salons\" ufficiali. In realt\u00e0 il mercantilismo in arte gli sembra particolarmente pericoloso poich\u00e9 tende a sua volta a soffocare i veri talenti e le voci originali non redditizi.\nIl suo dovere di critico non \u00e8 di analizzare ed interpretare le opere, un esercizio che gli sembra vano e arbitrario, ma semplicemente di far condividere ai suoi lettori i suoi entusiasmi e le sue esecrazioni, nella speranza di permettere ad alcuni artisti innovatori di farsi conoscere e di vivere a pieno la loro arte, naturalmente senza farsi alcuna illusione sugli uomini e sul sistema educativo. Mirbeau dunque \u00e8 innanzitutto un portavoce che fa dell'emozione estetica, particolarmente soggettiva, il criterio dei suoi giudizi, sempre contrario alle minacce dello snobismo."}
{"id": "3875095", "revid": "93556", "url": "https://it.wikipedia.org/wiki?curid=3875095", "title": "Jean-Achille Benouville", "text": "Fu un pittore paesaggista, conosciuto soprattutto per i suoi paesaggi italiani.\nBiografia.\nAssieme al fratello minore Fran\u00e7ois L\u00e9on comp\u00ec il suo apprendistato dapprima presso lo studio di Fran\u00e7ois-\u00c9douard Picot, quindi nell'atelier di L\u00e9on Cogniet. Dipinse diversi paesaggi nei dintorni di Parigi, Compi\u00e8gne e Fontainebleau, finch\u00e9 nel 1834 per la prima volta espose al \"Salon\". Si iscrisse quindi alla \"Scuola di Belle arti\" di Parigi e si vide assegnare il secondo prix de Rome, nella categoria del paesaggio storico. Negli anni che seguirono si rec\u00f2 tre volte in Italia, di cui una in compagnia dell'amico e mentore Jean-Baptiste Camille Corot, con il quale divise il suo atelier romano nel 1843.\nNel 1845 vinse il Prix de Rome con la tela \"\"Ulisse e Nausicaa\". Part\u00ec quindi per Roma, dove si trattenne tre anni nel pensionato di Villa Medici. Alla fine del periodo concessogli dal premio, Benouville decise di restare in Italia, dove esercit\u00f2 la sua arte per venticinque anni, pur continuando ad esporre nei \"Salon\" parigini.\nNel 1851 convol\u00f2 a nozze ed ebbe due figli: Pierre-Louis e L\u00e9on, che divennero ambedue architetti. Rimasto vedovo, rientr\u00f2 in patria, e nel 1871 si rispos\u00f2. \nNel 1884 Guy de Maupassant gli dedic\u00f2 il racconto \"Lo zio Jules\".\nViaggi\u00f2 spesso, attraverso l'Italia, nei Pirenei e nei Paesi Bassi, finch\u00e9 la morte lo colse a Parigi nel 1891.\nL'opera.\nBenouville rimase fedele per tutta la vita al genere del paesaggio storico, nella scia di Claude Lorrain, pur affinando con gli anni la sua tecnica e i suoi modi espressivi che, agli inizi, erano palesemente accademici. I suoi effetti di luce svelano l'influenza di Corot e furono particolarmente apprezzati. Ci\u00f2 \u00e8 assai evidente in alcune sue opere, come la \"Vista di una villa romana\".\nBenouville, inoltre, cur\u00f2 pi\u00f9 dello stesso Corot la precisione e la chiarezza dei dettagli. Quando poi a questo pregio si unisce, come nel quadro \"Capri\"\", una sicura capacit\u00e0 compositiva ed il tutto \u00e8 esaltato da un sapiente gioco di contrasti fra tinte delicate, allora Benouville esprime il meglio del suo talento."}
{"id": "3875098", "revid": "95799", "url": "https://it.wikipedia.org/wiki?curid=3875098", "title": "Stati delle Montagne Rocciose", "text": "Stati delle Montagne Rocciose o Regione delle Montagne Rocciose (in inglese Mountain States) sono i nomi utilizzati per designare la regione censuaria degli Stati Uniti formata dagli Stati che occupano l'area delle Montagne Rocciose e del cosiddetto Gran Bacino. Insieme agli Stati del Pacifico compone gli Stati Uniti occidentali.\nIl nome Stati delle Montagne Rocciose \u00e8 stato utilizzato da Philip Dick nel racconto \"La svastica sul sole\" per una congregazione di Stati indipendente e libera, corrispondente circa all'attuale regione censuaria.\nComposizione.\nSecondo lo United States Census Bureau, gli Stati che fanno parte della Regione delle Montagne sono:"}
{"id": "3875099", "revid": "1305772", "url": "https://it.wikipedia.org/wiki?curid=3875099", "title": "Put Out the Light", "text": ""}
{"id": "3875100", "revid": "97701", "url": "https://it.wikipedia.org/wiki?curid=3875100", "title": "Regione delle Montagne Rocciose", "text": ""}
{"id": "3875101", "revid": "1305772", "url": "https://it.wikipedia.org/wiki?curid=3875101", "title": "Rogue Male", "text": ""}
{"id": "3875106", "revid": "2074952", "url": "https://it.wikipedia.org/wiki?curid=3875106", "title": "Ryan Fitzpatrick", "text": "Carriera professionistica.\nSt. Louis Rams e Cincinnati Bengals.\nFitzpatrick venne scelto al settimo giro nel Draft 2005 dai St. Louis Rams., Fitzpatrick gioc\u00f2 solo cinque partite nei suoi primi due anni a St. Louis prima di essere ceduto ai Cincinnati Bengals. L\u00ec debutt\u00f2 il 28 settembre 2008 in sostituzione dell'infortunato Carson Palmer. Durante la stagione 2008 fin\u00ec terzo nelle yard totali corse da un quarterback in tutta la lega.\nBuffalo Bills.\nFitzpatrick firm\u00f2 coi Buffalo Bills il 27 febbraio 2009. Il 18 novembre 2009 fu nominato QB titolare dei Bills dall'allenatore ad interim Perry Fewell dopo il licenziamento di Dick Jauron. Come titolare ebbe un record di 3-3 lanciando touchdown, 6 intercetti e 1060 yard. \nAll'inizio della stagione 2010 il nuovo coach Chan Gailey rimise Trent Edwards come titolare per la stagione ma, dopo due sconfitte nelle prime due giornate, Fitzpatrick torn\u00f2 titolare. Nella rimonta dal 49-31 sui Cincinnati Bengals, Fitzpatrick lanci\u00f2 per 316 yard e 4 touchdown, compresi 3 a Steve Johnson. Quella fu la prima volta nella storia della NFL che una squadra rimont\u00f2 17 punti vincendo poi per pi\u00f9 di 18.\nDurante la seconda settimana della stagione 2011, Fitzpatrick guid\u00f2 i Bills a cinque drive consecutivi terminati con un touchdown nei primi cinque possessi del secondo tempo nella rimonta sui Raiders. Fu la prima volta nella storia che una squadra segn\u00f2 per cinque drive consecutivi dall'inizio del secondo tempo. Anche grazie a questa prestazione, Ryan fu nominato miglior giocatore offensivo del mese di settembre della AFC.\nIl 28 ottobre 2011, Fitzpatrick firm\u00f2 un'estensione contrattuale da 6 anni per 59 milioni di dollari.\nIl 9 settembre, nel debutto stagionale contro i New York Jets, Ryan complet\u00f2 18 passaggi su 32 tentativi per 195 yard con 3 touchdown e 3 intercetti nella sconfitta per 48-28. Nel turno successivo, Bills ottennero la prima vittoria stagionale: Fitzpatrick complet\u00f2 10 passaggi su 19 per 178 yard e 2 touchdown. Nella settimana 3 i Bills vinsero la seconda partita della stagione, contro i Cleveland Browns: Ryan gioc\u00f2 un'ottima partita passando 208 yard con tre touchdown e nessun intercetto subito.\nNella settimana 4 i Bills persero subendo ben 52 punti dai Patriots: Ryan pass\u00f2 350 yard con 4 touchdown ma anche ben 4 intercetti. Nel turno successivo i Bills subirono una batosta dai San Francisco 49ers perdendo per 45-3: Fitzpatrick pass\u00f2 per 126 yard con un intercetto.\nI Bills tornarono alla vittoria nella settimana 6 contro gli Arizona Cardinals con Ryan che pass\u00f2 153 yard senza touchdown e intercetti. Nel turno successivo Buffalo perse una partita al cardiopalma coi Titans con il quarterback che pass\u00f2 225 yard con tre touchdown e un intercetto.\nNel \"Thursday Night\" della settimana 11 i Bills tennero vive le loro flebili speranze di centrare i playoff vincendo contro i Miami Dolphins. Fitzpatrick pass\u00f2 168 yard senza touchdown e intercetti . Un'altra sconfitta arriv\u00f2 per\u00f2 nella settimana seguente contro i Colts dove Fitzpatrick pass\u00f2 180 yard con un touchdown e un intercetto. Nell'ultimo turno di campionato Buffalo vinse contro i Jets con Fitzpatrick che pass\u00f2 225 yard e un touchdown. La sua stagione si chiuse cos\u00ec con 3.400 yard passate, 24 touchdown e 16 intercetti per un passer rating di 83,3, il migliore in carriera.\nIl 12 marzo 2013, Fitzpatrick fu svincolato dai Buffalo Bills.\nTennessee Titans.\nIl 18 marzo 2013, Fitzpatrick firm\u00f2 un contratto biennale coi Tennessee Titans per fungere da riserva a Jake Locker. Debutt\u00f2 con la nuova maglia quando Locker si infortun\u00f2 nel terzo periodo della gara della settimana 4 contro i Jets, passando 108 yard e un touchdown nella vittoria della sua squadra. La settimana successiva contro i Chiefs part\u00ec come titolare, passando 247 yard con un TD e 2 intercetti nella sconfitta. Anche nella settimana 6 continu\u00f2 a giocare come partente, passando 171 yard e subendo due intercetti nella sconfitta contro i Seattle Seahawks. Locker nel frattempo torn\u00f2 ad essere il quarterback titolare dei Titans ma si infortun\u00f2 nuovamente nella settimana 10 contro i Jaguars e Ryan entr\u00f2 al suo posto passando 2 touchdown e segnandone uno su corsa ma non riusc\u00ec a completare la rimonta sugli avversari precedentemente ancora a secco di vittorie. Partito come titolare il gioved\u00ec seguente, pass\u00f2 222 yard e un touchdown nella sconfitta contro i Colts.\nNella settimana 12 contro i Raiders, Fitzpatrick pass\u00f2 il touchdown della vittoria a 10 secondi dal termine per Kendall Wright, terminando una prestazione senza sbavature con 320 yard passate e 2 TD. Dopo questa gara i Titans ne persero tre consecutive, tornando alla vittoria nel penultimo turno di campionato contro i Jaguars con 181 yard e un touchdown del quarterback. La stagione di Ryan e dei Titans si concluse con una vittoria su Houston in cui pass\u00f2 166 yard e sub\u00ec un intercetto. Il 14 marzo 2014 fu svincolato.\nHouston Texans.\nIl 20 marzo 2014, Fitzpatrick firm\u00f2 con gli Houston Texans un contratto biennale del valore di 7,5 milioni di dollari, 4 milioni dei quali garantiti. La squadra aveva terminato la stagione precedente col peggior record della lega perdendo tutte le ultime 14 partite, ma Fitzpatrick la condusse subito alla vittoria nella settimana di debutto contro i Redskins, passando 206 yard e un touchdown per DeAndre Hopkins. Un'altra vittoria giunse la domenica successiva in casa dei Raiders in cui pass\u00f2 139 yard e 2 touchdown. Dopo una sconfitta coi Giants, nella settimana 4 Houston vinse la sua terza gara stagionale (pi\u00f9 di quante ne avesse vinte nell'annata precedente) col quarterback che pass\u00f2 un touchdown e sub\u00ec due intercetti. La quarta giunse nella settimana 8 in casa dei suoi ex Titans passando 227 yard e un touchdown. Dopo una sconfitta nella settimana 9, con Houston su un record di 4-5 e la precisione del quarterback in calo nelle ultime due prestazioni, Ryan Mallett fu nominato titolare per le due successive gare. Un aggravarsi di un infortunio al muscolo pettorale per\u00f2 gli fece chiudere in anticipo la stagione, cos\u00ec Fitzpatrick torn\u00f2 ad essere il titolare all'alba della gara della settimana 13, dove gioc\u00f2 la miglior gara della carriera, passando 358 yard e 6 touchdown (a solo uno dal record NFL) per un passer rating di 147,5, nella vittoria 45-21 sui Titans. Per questa prova fu premiato come miglior giocatore offensivo della AFC della settimana e come quarterback della settimana.\nNel quattordicesimo turno i Texans (7-6) tennero vive le loro speranze di playoff battendo in trasferta i Jaguars con Fitzpatrick che, trovatosi per quasi tutta la gara senza Andre Johnson, pass\u00f2 135 yard e segn\u00f2 un touchdown su corsa. Sette giorni dopo, nel secondo quarto della gara contro i Colts, si frattur\u00f2 gamba durante un tentativo di corsa, chiudendo la propria stagione con due gare di anticipo.\nNew York Jets.\nDopo che i Texans acquisirono Brian Hoyer, l'11 marzo 2015 Fitzpatrick fu scambiato coi New York Jets per una scelta del settimo giro del draft. Nella prima gara con la nuova maglia guid\u00f2 i suoi alla vittoria sui Browns passando due touchdown. Nel sesto turno, dopo la settimana di pausa, guid\u00f2 la squadra a partire con un record di 4-1 per la prima volta dal 2010 grazie a due touchdown passati e uno segnato su corsa nella vittoria sui Redskins. Dopo una sconfitta coi Patriots, Fitzpatrick si infortun\u00f2 a una mano nel primo drive della partita della settimana 8 contro i Raiders, non facendo pi\u00f9 ritorno in campo. Riusc\u00ec comunque ad essere in campo nella gara successiva, guidando la squadra alla vittoria sui Jaguars con due touchdown malgrado il legamento rotto nel pollice della mano sinistra. Seguirono due sconfitte consecutive, prima della vittoria sui Dolphins in cui Fitzpatrick disput\u00f2 una delle migliori prove stagionali, passando 277 yard e quattro touchdown senza subire intercetti.\nNella settimana 13, i Jets batterono i rivali cittadini dei Giants ai supplementari, con Fitzpatrick che pass\u00f2 un massimo stagionale di 390 yard con 2 touchdown. Sette giorni dopo, con tre touchdown contro i Titans, raggiunse quota 25 in stagione, un nuovo primato personale, venendo premiato come giocatore offensivo della AFC della settimana. Per i Jets si tratt\u00f2 della terza vittoria consecutiva, per la prima volta dal 2011. Nel penultimo turno, Fitzpatrick trascin\u00f2 la squadra a una vittoria fondamentale sui Patriots passando il touchdown decisivo a Eric Decker nei supplementari. Con tre marcature in quella partita arriv\u00f2 a quota 29 in stagione, pareggiando il primato di franchigia e venendo premiato per la seconda volta in stagione come giocatore offensivo della AFC della settimana.\nFitzpatrick si present\u00f2 all'ultima partita della sua migliore stagione come il quarterback ad avere giocato pi\u00f9 gare in carriera senza raggiungere i playoff dal 1970 dopo Archie Manning. I Jets avrebbero dovuto battere i Bills ma caddero per 17-22, con Fitzpatrick che, tentando di portare la squadra alla rimonta, sub\u00ec tre intercetti nel finale. La contemporanea vittoria degli Steelers sui Browns escluse New York dalla \"post-season\" malgrado un ottimo record di 10-6. L'annata di Fitzpatrick si chiuse con i primati personali in yard passate (3.905) e touchdown passati (31), con 15 intercetti subiti.\nDivenuto free agent alla fine della stagione 2015, Fitzpatrick il 27 luglio 2016 firm\u00f2 nuovamente con i Jets un contratto di un anno del valore di 12 milioni di dollari. Dopo una sconfitta coi Bengals all'esordio, quattro giorni dopo guid\u00f2 i il club alla vittoria per 37-31, vendicandosi dei Bills che li avevano esclusi dai playoff nell'ultima gara del 2015. In quella partita, Fitzpatrick pass\u00f2 374 yard e un touchdown, venendo premiato come giocatore offensivo della AFC della settimana. La terza gara della stagione fu per\u00f2 una svolta in negativo, per s\u00e9 e per la squadra: i Jets persero contro i Kansas City Chiefs 24-3 e Fitzpatrick sub\u00ec sei intercetti. I Jets persero altre tre partite consecutive, durante l'ultima delle quali, contro gli Arizona Cardinals, Fitzpatrick sostituito da Geno Smith. Quest'ultimo part\u00ec come titolare nella gara successiva, contro i Ravens, tuttavia nel secondo quarto pat\u00ec un grave infortunio al ginocchio e Fitzpatrick prese il suo posto; i Jets vinsero la partita. Fitzpatrick fu titolare per altre due gare, contro i Browns, vinta, e contro i Dolphins, persa. A causa di un leggero infortunio, gli fu per\u00f2 preferito Bryce Petty per la decima giornata, contro i Rams. Ripresosi fisicamente, fu nuovamente titolare contro i New England Patriots e gli Indianapolis Colts, due sconfitte per i Jets, che a quel punto avevano un record di 3 vinte e 9 perse. Dopo la sconfitta coi Colts, Petty fu nuovamente nominato titolare per le ultime quattro gare. Tuttavia, a causa di infortuni di infortuni subiti dal pari ruolo, Fitzpatrick gioc\u00f2 spezzoni delle gare contro i Dolphins e i Patriots e tutta l'ultima partita della stagione, contro i Bills. I Jets chiusero la stagione con 5 vittorie e 11 sconfitte. Il quarterback totalizz\u00f2 14 partite, di cui 11 da titolare, con 2.710 yard passate, 12 touchdown e 17 intercetti subiti. A fine stagione il contratto non gli fu rinnovato.\nTampa Bay Buccaneers.\nIl 19 maggio 2017, Fitzpatrick firm\u00f2 coi Tampa Bay Buccaneers un contratto annuale da 3 milioni di dollari, per fungere da riserva del quarterback titolare, Jameis Winston. Quando questi si infortun\u00f2 alla spalla durante la settimana 6 contro i Cardinals, Fitzpatrick gli subentr\u00f2 completando 22 passaggi su 32 per 290 yard, 3 touchdowns e 2 intercetti nella sconfitta per 38\u201333. Nel nono turno contro i New Orleans Saints, Winston si infortun\u00f2 nuovamente alla spalla e Fitzpatrick disput\u00f2 tutto il secondo tempo, passando 68 yard e un touchdown nella sconfitta per 30\u201310. Il giorno successivo, il capo-allenatore Dirk Koetter afferm\u00f2 che Winston sarebbe rimasto fuori dai campi di gioco per almeno due settimane. Nella prima gara da partente coi Bucs guid\u00f2 subito la squadra alla vittoria per 15-10 sui Jets con 187 yard passate, un touchdown e un intercetto subito. Sette giorni dopo vinse nuovamente con 275 yard passate e 2 touchdown contro i Dolphins. Dopo una sconfitta coi Falcons, Winston, ristabilitosi, torn\u00f2 ad essere nominato partente. Fitzpatrick concluse cos\u00ec l'annata con 1.103 yard passate, 7 touchdown e 3 intercetti subiti.\nCon Winston squalificato per tre partite, Fitzpatrick inizi\u00f2 la stagione 2018 come titolare dei Bucs disputando una delle migliori gare in carriera nella vittoria del primo turno contro i Saints in cui port\u00f2 Tampa Bay a segnare 48 punti, con un primato personale di 417 yard passate, 4 TD passati e un quinto segnato su corsa e venendo premiato come giocatore offensivo della NFC della settimana e come quarterback della settimana. Altri 4 TD li pass\u00f2 sette giorni dopo, permettendo ai Bucs di battere gli Eagles campioni in carica e venendo premiato ancora come giocatore offensivo della settimana.\nNel quarto turno Winston termin\u00f2 la sua sospensione ma Fitzpatrick part\u00ec nuovamente come titolare, salvo venire sostituito nel secondo tempo quando la squadra aveva accumulato uno svantaggio incolmabile contro i Bears. Torn\u00f2 in campo nel secondo tempo della gara dell'ottavo turno dopo Winston aveva lanciato 4 intercetti, guidando quasi la squadra a un'improbabile rimonta contro i Bengals e venendo nominato titolare per la gara successiva.\nMiami Dolphins.\nIl 17 marzo 2019, Fitzpatrick firm\u00f2 un contratto biennale con i Miami Dolphins. Nominato titolare per l'inizio della stagione regolare, i Dolphins persero le prime due partite con un punteggio complessivo di 102-10, cos\u00ec per il terzo turno fu sostituito come partente da Josh Rosen. Questi part\u00ec come titolare fino alla settimana 6 quando venne sostituito in corso d'opera da Fitzpatrick che guid\u00f2 quasi alla vittoria la squadra contro i Redskins, fallendo per\u00f2 la decisiva conversione da 2 punti. La prima vittoria giunse nel nono turno contro i Jets in cui il quarterback pass\u00f2 3 touchdown, tutti nel primo tempo. Nel penultimo turno guid\u00f2 i Dolphins alla vittoria con un massimo stagionale di 419 yard passate e 4 touchdown, venendo premiato come giocatore offensivo della AFC della settimana. Nell'ultimo turno pass\u00f2 il touchdown della vittoria a Mike Gesicki a 24 secondi dal termine superando a sorpresa i Patriots in trasferta e costringendoli a perdere il secondo posto nel tabellone dei playoff. La sua stagione si chiuse con 3.529 yard passate, 20 touchdown e 13 intercetti, mentre i Dolphins ebbero un record di 5-11.\nNella stagione 2020, malgrado i Dolphins avessero scelto il quarterback Tua Tagovailoa come quinto assoluto nel Draft 2020, Fitzpatrick fu nominato titolare per la gara del primo turno. La prima vittoria giunse nella settimana 3 contro i Jacksonville Jaguars, in cui complet\u00f2 18 passaggi su 20 per 160 yard, 2 touchdown passati e un terzo segnato su corsa. Nella settimana 5 pass\u00f2 350 yard e 3 touchdown nella vittoria in casa dei San Francisco 49ers per 43-17. Dopo una vittoria nella settimana 6 contro i Jets in cui Fitzpatrick pass\u00f2 tre touchdown, malgrado l'inizio di stagione positivo, Tagovailoa fu nominato titolare. Dopo che questi si infortun\u00f2 nell'undicesimo turno, Fitzpatrick torn\u00f2 titolare guidando la squadra alla vittoria sui Jets con 257 yard passate e 2 touchdown. Il 26 dicembre 2020 contro i Las Vegas Raiders, Fitzpatrick entr\u00f2 in partita per sostituire Tagovailoa, guidando il drive della vittoria quando trov\u00f2 Mack Hollins con un passaggio completo da 34 yard mentre veniva strattonato per la maschera, a 19 secondi dal termine e in svantaggio per 25-23. Ci\u00f2 port\u00f2 al field goal della vittoria di Jason Sanders. La sua partita si concluse con 182 yard passate, incluso un passaggio da touchdown da 82 yard per Myles Gaskin.\nWashington Football Team.\nIl 15 marzo 2021 Fitzpatrick firm\u00f2 un contratto annuale da 10 milioni di dollari con il Washington Football Team. Divenne cos\u00ec il primo quarterback della storia a partire come titolare nella settimana 1 con sei differenti franchigie ma la sua partita contro i Los Angeles Chargers dur\u00f2 poco pi\u00f9 di un quarto a causa di un infortunio all'anca. Dopo la partita fu inserito in lista infortunati.\nStatistiche.\nStagione regolare"}
{"id": "3875107", "revid": "1543377", "url": "https://it.wikipedia.org/wiki?curid=3875107", "title": "Miss Italia nel mondo 2004", "text": "La quattordicesima edizione di Miss Italia nel mondo si \u00e8 svolta presso le Terme Berzieri di Salsomaggiore Terme il 29 giugno 2004 ed \u00e8 stata condotta da Carlo Conti. Vincitrice del concorso \u00e8 risultata essere la venezuelana Silvana Santaella."}
{"id": "3875108", "revid": "1518525", "url": "https://it.wikipedia.org/wiki?curid=3875108", "title": "Relativo", "text": ""}
{"id": "3875111", "revid": "666668", "url": "https://it.wikipedia.org/wiki?curid=3875111", "title": "Convocazioni per la Coppa d'Asia 1988", "text": "Elenco dei giocatori convocati da ciascuna Nazionale partecipante alla Coppa d'Asia 1988.\nGruppo A.\nAllenatore: Parviz Dehdari\nAllenatore: M\u00e1rio Zagallo\nAllenatore: Lee Hoi-Taek\n\nAllenatore: Kenz\u014d Yokoyama\nLa federazione calcistica giapponese non riconosce gli incontri disputati dalla sua rappresentativa come ufficiali, non contando perci\u00f2 le presenze effettuate dai giocatori, dato che la squadra che partecip\u00f2 alla competizione viene considerata una sorta di nazionale B.\nAllenatore: Proc\u00f3pio Cardoso\nGruppo B.\nAllenatore: Mohammed Al-Arabi\nAllenatore: Gao Fengwen\nAllenatore: Carlos Alberto Parreira\nAllenatore: Miguel Pereira\nAllenatore: Anatoliy Azarenkov"}
{"id": "3875128", "revid": "132406", "url": "https://it.wikipedia.org/wiki?curid=3875128", "title": "BNPP", "text": ""}
{"id": "3875130", "revid": "729019", "url": "https://it.wikipedia.org/wiki?curid=3875130", "title": "To Kill You With A Kiss", "text": "To Kill You With A Kiss \u00e8 un singolo della cantautrice britannica Katie Melua pubblicato il 26 novembre 2010, terzo estratto dall'album \"The House\".\nIl disco.\nIl brano presente nell'album riporta il diverso titolo \"I'd Love To Kill You\" ed \u00e8 leggermente differente dalla versione pubblicata in singolo."}
{"id": "3875132", "revid": "125128355", "url": "https://it.wikipedia.org/wiki?curid=3875132", "title": "Demetrious Johnson", "text": "Combatte nell'organizzazione singaporiana ONE FC, dopo aver avuto un passato nella UFC, nella quale \u00e8 stato il primo campione dei pesi mosca difendendo il titolo per un record di undici volte consecutive dal 2012 al 2018. In passato ha combattuto anche come peso gallo, arrivando persino a sfidare il campione Dominick Cruz per il titolo UFC.\nCarriera nelle arti marziali miste.\nInizi.\nJohnson inizi\u00f2 con la lotta libera presso l'istituto Washington High School, dove eccelleva anche nella corsa e nel baseball; nelle competizioni scolastiche dello stato del Washington ottenne un secondo ed un terzo posto.\nL'esordio come professionista nelle arti marziali miste avvenne nel 2007 con la promozione King of the Cage.\nIn sei incontri disputati in leghe minori Johnson ottenne sei vittorie, cinque delle quali nel primo round.\nWorld Extreme Cagefighting.\nL'esordio di Johnson nell'organizzazione WEC \u00e8 amaro, in quanto fu una sconfitta ai punti contro l'inglese Brad Pickett.\nJohnson seppe subito risollevarsi e nei successivi due incontri sconfisse Nick Pace e Damacio Page, facendosi segnalare come un lottatore di alto livello nella categoria dei pesi gallo e con la fusione di WEC nell'organizzazione UFC entr\u00f2 a far parte di quest'ultima.\nUltimate Fighting Championship.\nIn UFC Johnson prosegue il trend positivo e sconfigge ai punti l'ex campione Hero's Norifumi Yamamoto.\nIl capolavoro lo realizza il 28 maggio 2011 nell'evento \"UFC 130: Rampage vs. Hamill\" sconfiggendo il dominatore dei pesi gallo WEC Miguel Torres.\nJohnson pu\u00f2 cos\u00ec ambire alla meta massima di un lottatore di arti marziali miste in quegli anni, ovvero il titolo UFC, detenuto dall'ultimo campione dei pesi gallo WEC Dominick Cruz: dopo 5 round di intenso combattimento Johnson viene sconfitto con un punteggio di 50\u201345, 49\u201346 e 50\u201345.\nNel 2012 l'UFC decide di istituire la cintura di campione dei pesi mosca, categoria di peso nella quale Johnson decide di passare prendendo parte al torneo dell'evento \"\" che determiner\u00e0 il campione dei pesi mosca UFC.\nQui affronta una prima volta Ian McCall in un incontro equilibratissimo: inizialmente i giudici assegnano una vittoria non unanime a Johnson, ma successivamente il risultato viene cambiato in un pareggio.\nIn giugno ha il rematch contro McCall, incontro dominato in almeno due round e che quindi vinse per decisione unanime dei giudici di gara.\nCampione dei pesi mosca UFC.\nLa finale contro Joseph Benavidez si gioc\u00f2 il 22 settembre 2012 in Canada con l'evento UFC 152: Johnson fece abbastanza da convincere due giudici su tre ad assegnargli la vittoria ai punti, vittoria che ottenne con un punteggio finale di 48-47, 47-48 e 49-46, divenendo il primo campione dei pesi mosca UFC.\nNel 2013 difese per la prima volta il proprio titolo con successo contro il pericoloso John Dodson: Johnson fatic\u00f2 notevolmente durante i primi due round ma riusc\u00ec ad imporsi in modo convincente nelle ultime riprese, ottenendo la vittoria con un punteggio di 49-46, 48-47 e 48-47.\nLa seconda difesa del titolo, prevista contro John Moraga, doveva avvenire in aprile ma un infortunio capitato al campione caus\u00f2 il posticipo della sfida a luglio: Johnson domin\u00f2 il proprio avversario e ottenne una vittoria per finalizzazione che mancava da sette incontri, sottomettendo Moraga con una leva al braccio durante l'ultimo round e venendo premiato con il riconoscimento \"Submission of the Night\".\nIn dicembre difende la cintura di campione per la terza volta contro il pi\u00f9 temuto avversario Joseph Benavidez, risolvendo l'incontro con uno spettacolare KO durante il primo round che gli valse anche il premio \"Knockout of the Night\".\nLa quarta difesa avvenne nel giugno 2014 contro il campione di sambo Ali Bagautinov, una vittoria dominante nella quale tutti i giudici premiarono lo statunitense con il punteggio di 50-45; fu anche il primo pay per view dell'UFC che present\u00f2 Johnson nel main event ed in generale un incontro di pesi mosca come match principale.\nIn agosto Johnson avrebbe dovuto difendere il titolo contro Chris Cariaso, ma successivamente il match venne spostato il 27 settembre all'evento UFC 178: \"Mighty Mouse\" fu ancora una volta dominante e vinse per sottomissione durante la seconda ripresa.\nIn aprile del 2015 affront\u00f2 il giapponese Kyoji Horiguchi, in un incontro valido per il titolo dei pesi mosca UFC. Il match, inizialmente previsto come co-main event della card fu spostato come main event, a causa della cancellazione dell'incontro tra TJ Dillashaw e Renan Bar\u00e3o. Johnson domin\u00f2 l'intero incontro mandando a segno svariati takedown; durante l'ultimo round ad un secondo dalla fine riusc\u00ec a connettere con un armbar portando a casa una strepitosa vittoria per sottomissione, ottenendo inoltre il record per la finalizzazione pi\u00f9 lunga nella storia della UFC e anche il riconoscimenti Performance of the Night.\nA settembre affront\u00f2 per la seconda volta John Dodson all'evento UFC 191. Johnson difese anche questa volta il titolo, dominando il match per tutta la durata dell'incontro e vincendolo per decisione unanime.\nIl 23 aprile 2016 dovette difendere il titolo per l'ottava volta contro Henry Cejudo. A soli 2 minuti e 49 secondi dall'inizio dell'incontro, Johnson riusc\u00ec a colpire Cejudo alla testa con una gomitata e una ginocchiata in posizione di clinch, con questa combinazione di colp\u00ec stordi leggermente il suo avversario che indietreggiando, venne nuovamente colpito da un diretto in pieno volto e una ginocchiata allo stomaco che lo mandarono al tappeto, da questa posizione Johnson riusc\u00ec a chiudere il match per KO tecnico. Con questa vittoria ottenne il riconoscimento \"Performance of the Night\".\nCome sua nona difesa titolata avrebbe dovuto affrontare, all'evento UFC 201, il brasiliano Wilson Reis. L'8 luglio per\u00f2, Johnson dovette rinunciare all'incontro a causa di un infortunio subito in allenamento.\nA dicembre del 2016 dovette affrontare il vincitore della ventiquattresima stagione del reality show The Ultimate Fighter, Tim Elliott. Dopo aver rischiato la sottomissione al primo round, Johnson fece prevalere la sua superiorit\u00e0 nel grappling nei successivi 4 round, vincendo l'incontro per decisione unanime. \nIl 7 ottobre 2017, a UFC 216, affronta Ray Borg battendolo con una spettacolare armbar al quinto round. Con questa vittoria segna il record per il maggior numero di difese consecutive di un titolo UFC (undici), superando il precedente primato di Anderson Silva, e ottiene anche il riconoscimento \"Performance of the Night\".\nPerdita del titolo.\nIl 4 agosto affronta per la seconda volta Henry Cejudo nel co-main event di UFC 227, venendo sconfitto per decisione non unanime al termine dei cinque round: questa \u00e8 stata la prima sconfitta di Johnson dal 2011 nonch\u00e9 la prima nei pesi mosca. Entrambi gli atleti furono premiati con il riconoscimento \"Fight of the Night\"."}
{"id": "3875136", "revid": "1573940", "url": "https://it.wikipedia.org/wiki?curid=3875136", "title": "Pteroneta madangiensis", "text": "Pteroneta madangiensis \u00e8 un ragno del genere \"Pteroneta\", famiglia Clubionidae.\nDistribuzione e habitat.\n\"Pteroneta madangiensis\" \u00e8 endemica della Nuova Guinea."}
{"id": "3875155", "revid": "684805", "url": "https://it.wikipedia.org/wiki?curid=3875155", "title": "Glicidi", "text": ""}
{"id": "3875166", "revid": "767487", "url": "https://it.wikipedia.org/wiki?curid=3875166", "title": "Traduzione implicita", "text": "Il concetto di traduzione implicita \u00e8 stato definito da Edward Balcerzan, traduttore, critico e scrittore polacco ed \u00e8 stato ripreso dal teorico cecoslovacco della traduzione Anton Popovi\u010d nel suo saggio La scienza della traduzione. Aspetti metodologici. La comunicazione traduttiva.\nConsiste nell'inserimento nel metatesto di segmenti del prototesto da parte dell'autore che intende usare questi elementi nel suo nuovo testo. Non si tratta di plagio perch\u00e9 nella lingua originale si ricostruiscono solo alcuni frammenti dell'opera in lingua straniera e queste parti acquistano una nuova funzione e un nuovo significato, inoltre per il lettore non \u00e8 essenziale l'originalit\u00e0 ma solo l'effetto comunicativo."}
{"id": "3875178", "revid": "188402", "url": "https://it.wikipedia.org/wiki?curid=3875178", "title": "Friedrich Froebel", "text": ""}
{"id": "3875183", "revid": "125708149", "url": "https://it.wikipedia.org/wiki?curid=3875183", "title": "Marco Gradenigo (patriarca di Venezia)", "text": "Biografia.\nInoltre, era nipote, per parte paterna, di Marco Gradenigo e di Girolamo Gradenigo, ambedue patriarchi di Aquileia ed anche di Bartolomeo Gradenigo, vescovo di Treviso e di Brescia.\nIl 22 agosto 1699 fu nominato coauditore del patriarca di Aquileia con diritto di successione e contestualmente anche vescovo di Titopoli. Questo accordo fu raggiunto tra il Senato veneziano e l'allora patriarca Dionisio Dolfin, che si era appena insediato. Le bolle di investitura rimasero segrete, cos\u00ec da evitare ripercussioni negative da parte dell'imperatore Leopoldo.\nIl 19 novembre 1714 fu nominato vescovo di Verona e cedette al carica di coauditore del patriarca di Aquileia a Daniele Dolfin, nipote di Dionisio.\nNella nuova sede fu subito noto sia la frugalit\u00e0 dei comportamenti e delle spese sia per la carit\u00e0 verso i poveri della diocesi. Oltretutto, cerc\u00f2 sempre di fare gli interessi della Serenissima, la qual cosa non sfugg\u00ec a Venezia.\nAlla morte del patriarca Pietro Barbarigo fu scelto dal Senato veneziano come nuovo patriarca con un plebiscito quasi unanime (186 voti a favore contro soli 3 voti contrari). Ricevuta la conferma papale il 3 settembre, l'11 giugno 1725 il Gradenigo si insedi\u00f2 come nuovo patriarca di Venezia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "3875184", "revid": "1613185", "url": "https://it.wikipedia.org/wiki?curid=3875184", "title": "Octave Maus", "text": "Biografia.\nMaus ha lavorato con il collega scrittore e avvocato Edmond Picard, ed insieme a Victor Arnould e Eug\u00e8ne Robert fondarono il settimanale \"L'Art moderne\" nel 1881.\nNel 1884 Maus fu eletto segretario dell'appena formato gruppo artistico Les XX - un sodalizio nato sulle ceneri del gruppo di pittori \"La Chrysalide\" - e le sue responsabilit\u00e0 comprendevano l'organizzazione delle mostre annuali.\nNel 1893 Maus sostenne lo scioglimento del Les XX. Nel 1894 fond\u00f2 La Libre Esth\u00e9tique.\nLa compositrice Poldowski (figlia di Henryk Wieniawski) fu vicina di casa ed amica di Maus. Dedic\u00f2 alcune delle sue opere a Maus e sua moglie Madeleine, e nel 1923 la serie di recital tenuti a mezzogiorno presso l'Hyde Park Hotel di Londra, conosciute come \"The International Concerts of La Libre Esth\u00e9tique\", attirarono l'attenzione di Arthur Rubinstein, Jacques Thibaud e del London String Quartet."}
{"id": "3875190", "revid": "599013", "url": "https://it.wikipedia.org/wiki?curid=3875190", "title": "Cladribina", "text": "La cladribina \u00e8 un farmaco chemioterapico e immunosoppressore utilizzato per la terapia della leucemia a cellule capellute (tricoleucemia) e della sclerosi multipla recidivante-remittente. Il suo nome chimico \u00e8 2-clorodeossiadenosina (2CDA).\nIl nome commerciale della formulazione sottocutanea ed endovenosa, indicata per il trattamento della leucemia a cellule capellute \u00e8 \"Litak\" ed \u00e8 commercializzata da Lipomed GmbH. La formulazione in compresse di cladribina \u00e8 una terapia orale indicata per il trattamento della sclerosi multipla recidivante (SMR) a elevata attivit\u00e0, approvata in Europa nel 2017.\nStoria.\nLa cladribina \u00e8 nata come un composto antilinfocitario ed \u00e8 stata sintetizzata per la prima volta presso la Brigham Young University.\nNel 2008, Ernest Beutler ha vinto il \"Wallace H. Coulter Award for Lifetime Achievement in Hematology\", istituito dalla \"Fondazione Coulter\" e dalla \"American Society of Hematology\", per aver dimostrato come la somministrazione di cladribina sia il trattamento maggiormente efficace per la tricoleucemia.\nNel 2010, uno studio clinico di fase III condotto su 1000 pazienti, e pubblicato lo stesso anno ha documentato una significativa riduzione del tasso di recidiva di sclerosi multipla in pazienti che utilizzavano la cladribina somministrata oralmente. Questo ha fatto s\u00ec che diventasse il principale farmaco orale utilizzato nella terapia della sclerosi multipla durante il 2011.\nIl primo paese ad averne approvato l'uso clinico per il trattamento della sclerosi multipla \u00e8 stata la Russia nel luglio del 2010. Nei paesi dell'Unione europea, il \"Committee for Medicinal Products for Human Use\" dell'Agenzia europea per i medicinali (EMEA) non ne ha invece approvato l'indicazione clinica. Nel marzo del 2011 la Food and Drug Administration (FDA) non ha approvato l'uso della cladribina nella terapia della sclerosi multipla, \"riconoscendo sufficienti dati a conferma dell'efficacia del farmaco nella trattamento della sclerosi multipla, ma richiedendo ulteriori dati riguardo alla sicurezza e il rapporto rischio/beneficio.\nNel giugno del 2011 la Merck ha deciso di ritirare dal commercio il farmaco nella sua formulazione in compresse e di sospendere la vendita nei due paesi dove l'uso era stato approvato, Russia e Australia.\nNell\u2019agosto del 2017, a seguito di una nuova richiesta di approvazione inoltrata nel 2015, la Commissione Europea ha autorizzato l\u2019immissione in commercio per Cladribina Compresse per il trattamento delle forme recidivanti di sclerosi multipla (SMR) \nEfficacia clinica.\nSclerosi multipla.\nIl programma di sviluppo clinico per cladribina nel trattamento della sclerosi multipla include dati relativi a circa 10.000 anni-paziente, con pi\u00f9 di 2700 pazienti arruolati nel programma di sperimentazione clinica e \u2013 per alcuni di essi \u2013 fino a 10 anni di osservazione. Il programma comprende i seguenti studi clinici:\nMeccanismo d'azione.\nIn quanto analogo delle purine agisce sia come chemioterapico, sia come immunosoppressore. Chimicamente esso mima il nucleotide adenosina e inibisce l'enzima adenosina deaminasi, che interviene nella capacit\u00e0 della cellula di processare il DNA. Viene facilmente distrutto dalle cellule ad esclusione di quelle ematiche, garantendo quindi pochi effetti collaterali e un grande precisione nel bersaglio terapeutico.\n\u00c8 stato dimostrato che la cladribina esercita un effetto a lungo termine agendo in modo selettivo e transitorio sui linfociti ritenuti parte integrante del processo patologico della sclerosi multipla recidivante (SMR). \nIndicazioni.\nL'infusione endovenosa e sottocutanea di cladribina \u00e8 approvata per il trattamento della tricoleucemia sintomatica.\n\u00c8 studiata la possibilit\u00e0 di utilizzarla per altre leucemie a cellule B, come il linfoma mantellare, e nella terapia dell'istiocitosi.\nLa cladribina in compresse \u00e8 una terapia orale somministrata a cicli e approvata per il trattamento di pazienti adulti con sclerosi multipla recidivante (SMR) ad elevata attivit\u00e0.\nVie di somministrazione.\nNella tricoleucemia il farmaco pu\u00f2 essere somministrato per via endovenosa (tra 1 e 4 ore, con tempo medio di 2 ore oppure per 24 ore nella infusione venosa lenta tramite catetere venoso centrale) o per via sottocutanea. La dose somministrata e l'efficacia sono identici, tuttavia la somministrazione sottocutanea pu\u00f2 essere preferita per ridurre il rischio di infezione dovuto alla puntura della vena.\nNel trattamento della sclerosi multipla la cladribina viene somministrata per via orale.\nProgramma terapeutico.\nChe si utilizzi la somministrazione endovenosa o quella sottocutanea, la cladribina pu\u00f2 essere somministrata quotidianamente o settimanalmente:\nUn ciclo \u00e8 generalmente sufficiente a garantire una risposta completa, tuttavia, nel caso la risposta sia parziale, i cicli possono essere ripetuti 1-3 mesi dopo la fine del primo ciclo.\nLa dose da somministrare viene calcolata sul valore della superficie cutanea e suddivisa per il numero di trattamenti previsti.\nQuale che sia il programma utilizzato, i benefici e gli svantaggi sono simili. La somministrazione quotidiana garantisce la stessa dose di quella settimanale \u00e8 porta agli stessi risultati in termini di remissione completa della malattia e di effetti collaterali, quali ospedalizzazione per episodi febbrili, neutropenia e infezioni opportunistiche.\nPer la somministrazione orale di cladribina in compresse la dose raccomandata cumulativa \u00e8 di 3,5 mg/kg di peso corporeo in 2 anni, somministrata come un ciclo di trattamento da 1,75 mg/kg per anno. Ogni ciclo di trattamento consiste di 2 settimane di somministrazione, una all\u2019inizio del primo mese e una all\u2019inizio del secondo mese dell\u2019anno di trattamento corrispondente. Ogni settimana di trattamento consiste di 4 o 5 giorni in cui il paziente assume 10 mg o 20 mg (una o due compresse) come singola dose giornaliera, in base al peso corporeo. Dopo il completamento dei 2 cicli di trattamento, negli anni 3 e 4 non \u00e8 necessario un ulteriore trattamento con cladribina. Non \u00e8 stata studiata una ripresa della terapia dopo il quarto anno. \nEffetti collaterali.\nGli studi presentano un'incidenza di febbre successiva alla somministrazione di cladribina compresa tra il 18% e il 42%; si tratta di solitamente di febbre transitoria responsiva alla somministrazione di paracetamolo. Questi episodi febbrili, che si risolvono generalmente in meno di 48 ore, non sembrano essere correlati a episodi infettivi.\nNei casi in cui la febbre duri pi\u00f9 di due giorni si pu\u00f2 sospettare un'infezione. I casi documentati sono veramente pochi, ma sono tuttavia responsabili del 3% di mortalit\u00e0 associata a terapia con cladribina nella tricoleucemia.\nTra i fattori che aumentano la probabilit\u00e0 di una febbre associata a neutropenia (in presenza o meno di infezione) ci sono: anemia, ipercolesterolemia, aumento del rapporto tra cellule capellute e cellule cellule emopoietiche nel midollo osseo, bassa albuminemia e alti livelli di proteina C-reattiva (tutti reperti che orientano verso una situazione leucemica avanzata).\nNei pazienti affetti da tricoleucemia l'uso di fattori di crescita per i granulociti (G-CSF), come il filgrastim, e per i macrofagi (GM-CSF) non permette l'aumento profilattico del numero di leucociti. L'utilizzo di questi farmaci estremamente costosi, inoltre, non riduce l'incidenza di febbre, la sua durata o il numero di pazienti ospedalizzati per terapia antibiotica, e quindi il loro uso routinario non \u00e8 raccomandato.\nOltre alla febbre, la cladribina aumenta il rischio di manifestazioni dell'infezione da Herpes Virus, in particolare herpes zoster.\nAlcuni pazienti manifestano rash cutaneo dopo il trattamento. Tuttavia quasi tutti i pazienti che lo sviluppano assumono altri farmaci, soprattutto allopurinolo e solfonammidi, conosciuti per causare rash cutanei e ai quali va probabilmente imputato l'effetto collaterale stesso, pi\u00f9 che alla cladribina.\nNei pazienti, durante il trattamento, una diminuzione delle cellule del sangue \u00e8 attesa. Poche settimane dopo la fine della terapia l'esame emocromocitometrico risulta generalmente nella norma, con un recupero precoce soprattutto delle piastrine e dei neutrofili, rispetto a eritrociti e linfociti T. In particolare i linfociti T-helper potrebbero non tornare alla conta precedente al trattamento. Ai pazienti \u00e8 raccomandato di evitare il contatto con individui malati, di lavarsi le mani e di tenerle lontane da occhi, naso e bocca fino alla normalizzazione dei neutrofili.\nCerti pazienti potrebbero richiedere trasfusioni di piastrine o di globuli rossi.\nMolti pazienti, anche in assenza di anemia, possono mostrare stanchezza, che tuttavia potrebbe essere attribuita pi\u00f9 alla malattia che alla terapia.\nIl farmaco non causa perdita di capelli, vomito o altri effetti collaterali caratteristici dei farmaci alchilanti; tuttavia sono stati riportati casi di neuropatia periferica.\nIl sovradosaggio pu\u00f2 causare danno renale.\nPrognosi.\nSecondo la FDA il tempo mediano per la normalizzazione dei valori ematici nel paziente affetto da tricoleucemia \u00e8:\nLe settimane sono contate dal primo giorno di trattamento; ai pazienti utilizzati per questo studio \u00e8 stato somministrato il programma quotidiano."}
{"id": "3875191", "revid": "311148", "url": "https://it.wikipedia.org/wiki?curid=3875191", "title": "Legione India Libera", "text": ""}
{"id": "3875192", "revid": "311148", "url": "https://it.wikipedia.org/wiki?curid=3875192", "title": "Indische Legion", "text": ""}
{"id": "3875196", "revid": "311148", "url": "https://it.wikipedia.org/wiki?curid=3875196", "title": "Caduta di Singapore", "text": ""}
{"id": "3875198", "revid": "106908", "url": "https://it.wikipedia.org/wiki?curid=3875198", "title": "Spurio Nauzio Rutilo (tribuno consolare 419 a.C.)", "text": "Primo tribunato consolare.\nNel 419 a.C. fu eletto tribuno consolare con Agrippa Menenio Lanato e Publio Lucrezio Tricipitino.\nA Roma fu sventata una pericolosa rivolta degli schiavi, grazie a due delatori, ricompensati con 10.000 assi.\nSul fronte esterno si registravano i soliti movimenti ostili degli Equi, e lo strano comportamento della citt\u00e0 di Labico.\nSecondo tribunato consolare.\nNel 416 a.C. fu eletto tribuno consolare con Quinto Fabio Vibulano Ambusto, Aulo Sempronio Atratino e Marco Papirio Mugillano.\nL'anno, come il precedente, fu caratterizzato da rapporti esterni tranquilli, ed interni tesi a causa del ripresentarsi della questione agraria da parte dei tribuni della plebe.\nConsolato.\nNel 411 a.C. fu eletto al consolato con Marco Papirio Atratino.\nDurante l'anno Roma soffr\u00ec una carestia a causa della pestilenza dell'anno precedente, cui riusc\u00ec a porre rimedio importando grano dalla Sicilia e dalle citt\u00e0 etrusche al di l\u00e0 del Tevere.\nTerzo tribunato consolare.\nNel 404 a.C. fu eletto tribuno consolare per la terza volta con Gneo Cornelio Cosso, Manio Sergio Fidenate, Cesone Fabio Ambusto, Publio Cornelio Maluginense e Gaio Valerio Potito Voluso.\nRoma, mentre continuava l'assedio di Veio iniziato l'anno prima, rivolse la propria attenzione ai Volsci, che furono sconfitti in una battaglia campale tra Ferentino ed Ecetra. I romani poi riuscirono a conquistare la citt\u00e0 volsca di Artena, grazie al tradimento di uno schiavo, che indic\u00f2 ai soldati un passaggio per arrivare alla rocca, dove si erano assegliarrati i difensori."}
{"id": "3875199", "revid": "767487", "url": "https://it.wikipedia.org/wiki?curid=3875199", "title": "Fra Diavolo (film 1931)", "text": "Fra Diavolo \u00e8 un film del 1931 diretto da Mario Bonnard con Tino Pattiera."}
{"id": "3875201", "revid": "729019", "url": "https://it.wikipedia.org/wiki?curid=3875201", "title": "If I Can't", "text": "If I Can't \u00e8 un brano musicale del rapper statunitense 50 Cent, pubblicato come quarto ed ultimo singolo dell'album \"Get Rich or Die Tryin\"' del 2003. Il brano \u00e8 stato prodotto da Dr. Dre e Mike Elizondo."}
{"id": "3875203", "revid": "547034", "url": "https://it.wikipedia.org/wiki?curid=3875203", "title": "Publio Lucrezio Tricipitino", "text": "Primo tribunato consolare.\nNel 419 a.C. fu eletto tribuno consolare con Agrippa Menenio Lanato e Spurio Nauzio Rutilo.\nA Roma fu sventata una pericolosa rivolta degli schiavi, grazie a due delatori, ricompensati con 10.000 assi.\nSul fronte esterno si registravano i soliti movimenti ostili degli Equi, e lo strano comportamento della citt\u00e0 di Labico.\nSecondo tribunato consolare.\nNel 417 a.C. fu eletto tribuno consolare con Agrippa Menenio Lanato, Gaio Servilio Axilla e Spurio Veturio Crasso Cicurino.\nL'anno, come il successivo, fu caratterizzato da rapporti esterni tranquilli, ed interni tesi a causa del ripresentarsi della questione agraria da parte dei tribuni della plebe."}
{"id": "3875204", "revid": "325224", "url": "https://it.wikipedia.org/wiki?curid=3875204", "title": "Edward Balcerzan", "text": "Biografia.\nAll'et\u00e0 di nove anni si \u00e8 trasferito in Polonia. Si \u00e8 laureato in lettere all'Universit\u00e0 Adam Mickiewicz di Pozna\u0144, dove ha conseguito il titolo di dottore e professore universitario e insegna alla facolt\u00e0 di storia e filologia polacca. Ha vinto alcuni premi per il suo contributo nelle scienze letterarie.\n\u00c8 un sostenitore del concetto di adattamento della traduzione in funzione del lettore. Afferma che il compito di ogni traduttore non \u00e8 quello di preoccuparsi di parole, frasi, strutture grammaticali, ma cercare di trasmettere ci\u00f2 che l'autore dell'originale intende comunicare, sacrificando in alcuni casi la letteralit\u00e0, ma mai esplicitando perch\u00e9 questo \u00e8 il dovere del lettore e l'intenzione dell'autore; perci\u00f2 un buon traduttore non pu\u00f2 essere che un artista. Ma ogni intervento creativo del traduttore deve avvenire in modo consapevole e legittimo, ovviamente senza trasformare il campo dei \u201ccostrutti semantici importanti\u201d (personaggi, fabula ecc.).\nHa definito anche il concetto di traduzione implicita."}
{"id": "3875209", "revid": "1543377", "url": "https://it.wikipedia.org/wiki?curid=3875209", "title": "Disco Inferno (50 Cent)", "text": "Disco Inferno \u00e8 un brano musicale del rapper statunitense 50 Cent, pubblicato come primo singolo dall'album \"The Massacre\" del 2004. Il singolo \u00e8 riuscito ad arrivare sino alla terza posizione della classifica Billboard Hot 100."}
{"id": "3875219", "revid": "3732", "url": "https://it.wikipedia.org/wiki?curid=3875219", "title": "Cornelio di Imola", "text": "Vita e opere.\nArcidiacono e poi vescovo a Forum Cornelii, la sua citt\u00e0, fond\u00f2 una scuola. Tra i suoi allievi emerse Pietro (oggi santo), che Cornelio condusse al sacerdozio e tenne con s\u00e9 come arcidiacono durante il ministero episcopale.\nCon il suo insegnamento form\u00f2 anche altri due giovani che la Chiesa riconoscer\u00e0 come santi: Donato e Proietto.\n\u00c8 il primo vescovo d'Imola di cui si abbia menzione nelle fonti storiche. La sua nomina avvenne in un anno compreso tra il 390 e il 412.\nMor\u00ec a Forum Cornelii intorno al 446.\nDissero di lui.\nPietro Crisologo ci ha tramandato questo ricordo: \u201cPoich\u00e9 Cornelio - illustre per santit\u00e0 di vita, chiarissimo per ornamento di ogni virt\u00f9, noto a tutti per la grandezza delle sue opere - a me fu padre, egli mi diede la vita per mezzo del Vangelo [...] e per questo \u00e8 dolce per me, venerando e mirabile il nome di Cornelio\u201d."}
{"id": "3875225", "revid": "104458", "url": "https://it.wikipedia.org/wiki?curid=3875225", "title": "Civilt\u00e0 scita", "text": ""}
{"id": "3875226", "revid": "375960", "url": "https://it.wikipedia.org/wiki?curid=3875226", "title": "Hoplon", "text": ""}
{"id": "3875227", "revid": "124123", "url": "https://it.wikipedia.org/wiki?curid=3875227", "title": "Sultan al-Din bin Bajad", "text": "Biografia.\nLa sua fama \u00e8 dovuta alla sua militanza nel movimento degli \"Ikhw\u0101n\" che diede vita allo Stato dell'Arabia Saudita. Questo movimento fu di fatto l'esercito irregolare che sostenne il re \u02bfAbd al-\u02bfAz\u012bz b. Sa\u02bf\u016bd (Ibn Sa\u02bf\u016bd) nella unificazione dei regni del Hijaz con il Sultanato del Najd e nella costituzione del regno dell'Arabia Saudita fra il 1910 ed il 1927. Assieme al suo collega ed amico Faysal al-Duwish al-Mu\u1e6dayr\u012b, guid\u00f2 le forze tribali arabe nell'occupazione di al-Huf\u016bf, al-Qatif, Ha'il, al-Jawf, 'Asir, La Mecca e Medina. Era analfabeta e molto religioso e credeva fortemente nei principi del fondamentalismo wahhabita. Combatt\u00e9 i nemici del re saudita, infedeli e miscredenti.\nDopo l'occupazione del Regno hascemita del Hijaz, re \u02bfAbd al-\u02bfAz\u012bz b. Sa\u02bf\u016bd e molti dei capi degli \"Ikhw\u0101n\" divennero nemici e la questione diede origine alla Rivolta Ikhwan che comport\u00f2 sanguinosi scontri. Il contrasto nacque in seguito al fatto che \u02bfAbd al-\u02bfAz\u012bz voleva bloccare le incursioni fuori dall'Arabia da parte degli \"Ikhw\u0101n\" e voleva concentrarsi sulla costruzione delle fondamenta di uno Stato moderno. Sul\u1e6d\u0101n al-D\u012bn b. Baj\u0101d e i suoi associati (cio\u00e8 Fay\u1e63al al-Duw\u012bsh, capo della trib\u00f9 dei Mu\u1e6dayr) consideravano questa sua decisione come una sconfessione dei precetti dell'Islam e decisero di sfidare gli accordi raggiunti da Ibn Sa\u02bf\u016bd con il Regno Unito, che prevedevano il rispetto degli Stati confinanti. Ibn Baj\u0101d entr\u00f2 in aperta ribellione contro le forze di Ibn Sa\u02bf\u016bd e continu\u00f2 a lottare anche dopo la rovinosa sconfitta degli \"Ikhw\u0101n\" nella Battaglia di Sabilla. Sul\u1e6d\u0101n al-D\u012bn b. Baj\u0101d alla fine venne ucciso ad al-Ar\u1e6d\u0101wiyya nel 1931."}
{"id": "3875233", "revid": "891358", "url": "https://it.wikipedia.org/wiki?curid=3875233", "title": "Simo Valakari", "text": "Biografia.\n\u00c8 il padre di Onni Valakari, calciatore professionista.\nCarriera.\nGiocatore.\nClub.\nValakari inizia la sua carriera da professionista nel Kontu, prima di trasferirsi, nel 1995, al FinnPa e, successivamente, al Motherwell, squadra della massima divisione scozzese. Dopo quattro stagioni passate in Scozia arriva un nuovo trasferimento, che questa volta lo porta in Inghilterra al Derby County in Premier League, dove rimane per altrettante stagioni prima di cambiare nuovamente Stato e passare al Dallas in MLS. All'et\u00e0 di 34 anni Valakari decide quindi di tornare in Finlandia, dove conclude la carriera nelle file del TPS nel 2009.\nNazionale.\nDurante la sua lunga carriera Valakari \u00e8 diventato un convocato abituale della Nazionale finlandese, per la quale ha giocato 32 volte senza per\u00f2 mai andare a segno.\nAllenatore.\nDopo il ritiro Valakari si \u00e8 dedicato alla carriera di allenatore, e dopo l'inizio all'Abo IFK, \u00e8 stato allenatore delle giovanili dello SJK dal 2012 all'inizio del 2017, portando la squadra in massima serie e alla vittoria della Veikkausliiga nella stagione 2015, nonch\u00e9 alla vittoria della Suomen Cup 2016 e della Liigacup 2014.\nIl 12 luglio 2017 \u00e8 stato nominato nuovo allenatore del Troms\u00f8, a cui si \u00e8 legato con un contratto valido fino al termine della stagione in corso. Il 15 settembre successivo ha prolungato l'accordo con il club, fino al 31 dicembre 2020."}
{"id": "3875234", "revid": "599013", "url": "https://it.wikipedia.org/wiki?curid=3875234", "title": "Federico Cancino", "text": "Carriera.\nClub.\nCancino figur\u00f2 nella rosa dell'Alvear nel biennio 1923-1924, che lo vide convocato in Nazionale; con il suo club gioc\u00f2 almeno due tornei di massima serie, Copa Campeonato 1923 e 1924, raggiungendo in entrambe le occasioni posizioni di fondo classifica (17\u00ba su 23 nel 1923, 18\u00ba su 22 nel 1924). Nella Copa Campeonato 1926 difese i colori dell'Universal, debuttando nel torneo il 18 aprile 1926 contro l'El Porvenir. Gioc\u00f2 altre cinque gare, subendo in totale 14 gol; fu la sua ultima stagione in massima serie.\nNazionale.\nConvocato per il Sudamericano 1923, esord\u00ec in Nazionale il 18 novembre contro il Brasile proprio nell'ambito di tale competizione. In quella gara sub\u00ec un gol a opera di Nilo. L'unico altro suo incontro con la maglia della Nazionale argentina lo gioc\u00f2 in occasione della Copa Newton del 25 maggio 1924 a Montevideo contro l'."}
{"id": "3875238", "revid": "126257", "url": "https://it.wikipedia.org/wiki?curid=3875238", "title": "Codice vinciano", "text": ""}
{"id": "3875239", "revid": "126257", "url": "https://it.wikipedia.org/wiki?curid=3875239", "title": "Codici vinciani", "text": ""}
{"id": "3875242", "revid": "712007", "url": "https://it.wikipedia.org/wiki?curid=3875242", "title": "Birra Poretti", "text": ""}
{"id": "3875244", "revid": "729019", "url": "https://it.wikipedia.org/wiki?curid=3875244", "title": "Armatura a piastre", "text": "L'armatura a piastre era una particolare tipologia di armatura pesante, composta da piastre di ferro e acciaio collegate le une alle altre da giunture in cuoio, utilizzata nel Tardo Medioevo per proteggere le forze di cavalleria.\nSviluppata nel XIII secolo dal modello dell'usbergo \"misto\", composto sia da maglia di ferro e da piccoli segmenti rigidi di metallo, questa tipologia di armatura tocc\u00f2 il suo apice nel XIV secolo con la creazione dell'armatura gotica e funse da modello per lo sviluppo delle corazze rinascimentali e dell'\"armatura a tre quarti\" per le forze di fanteria pesante come i lanzichenecchi. Nel XVI secolo, l'armatura a piastre venne appositamente adattata per la nuova cavalleria pesante dei corazzieri, mentre il suo utilizzo tra i ranghi della fanteria si riduceva a ben specifici corpi (i picchieri) ed a ben specifiche parti (la corazza atta a coprire il tronco). Nel XVIII secolo l'uso dell'armatura cess\u00f2 in tutta Europa. La sola corazza rest\u00f2 in dotazione ai corazzieri sino al XX secolo, divenendo, attraverso le corazze da fanteria della prima guerra mondiale, il moderno giubbotto antiproiettile.\nStoria.\nOrigini.\nIl ricorso ad armature realizzate in piastre pi\u00f9 o meno grandi di metallo data originariamente all'Evo Antico.\nGi\u00e0 la fanteria pesante dell'Antica Grecia erano usi proteggere il loro tronco con una piastra di bronzo, il \"th\u00f3rax\" (in tutto e per tutto antesignano della corazza rinascimentale), e la parte terminale degli arti (superiori ed inferiori) con corpi cavi conico-cilindrici sempre di bronzo: schinieri (\"knemis\") e vambraci (\"epip\u0113kh\u00fdon\"). Questi accorgimenti difensivi figurarono nella panoplia dei primi opliti (VIII-VII secolo a.C.) tanto quanto dei \"pezeteri\" e degli \"hypaspistai\" dell'esercito macedone (IV secolo a.C.). La successiva introduzione della cotta in maglia di ferro (III secolo a.C.), armatura distintiva del legionario romano e del guerriero celtico, fu principalmente dovuta a questioni economico-pratiche: si trattava infatti di armature necessitanti una minor lavorazione, elastiche oltre che solide, molto pi\u00f9 facilmente riparabili. Intorno al I secolo, quando l'impero romano era al culmine del suo potere, il bisogno di soldati sempre pi\u00f9 pesantemente corazzati, unitamente ad un'adeguata disponibilit\u00e0 finanziaria, spinse per\u00f2 in favore di un ritorno ad una tipologia di armatura pi\u00f9 solida, composta da lamine di metallo, la \"lorica segmentata\". Parallelamente, il diffondersi di apposite protezioni per le braccia (v. \"lorica manica\") dimostr\u00f2 la possibilit\u00e0 di vestire interamente in lamine/piastre di metallo un guerriero secondo il modello gi\u00e0 in uso in Medioriente, ove i cavalieri catafratti erano coperti dalla testa ai piedi dall'armatura, seppur del tipo cotta di maglia o \"lorica squamata\". Gli eccessivi costi costrinsero per\u00f2 Roma ad abbandonare la \"lorica segmentata\" in favore della pi\u00f9 economica \"lorica hamata\".\nSviluppi contemporanei.\nI corazzieri restarono in forza agli eserciti del Vecchio Mondo lungo tutto l'arco del XIX secolo, dalle Guerre napoleoniche alla prima guerra mondiale, mantenendo sempre quale equipaggiamento distintivo del corpo la corazza toracica di derivazione medievale. I paralleli, sempre pi\u00f9 rapidi sviluppi della siderurgia e delle tecnologie militari spinsero in favore di un ammodernamento delle piastre metalliche deputate alla protezione dell'addome e del petto, onde contrastare il sempre pi\u00f9 letale munizionamento delle armi da fuoco. Nel 1916, il Gen. Adrian dell'esercito francese progett\u00f2 e test\u00f2 una corazza toracica in piastra metallica poi prodotta in 3.000 esemplari circa\nNel corso dell'Ottocento si erano nel contempo segnalati diversi episodi di riutilizzo a scopo bellico della corazza a piastre metalliche per proteggere i fantaccini dal fuoco nemico. Alcuni esemplari, solitamente realizzati da armorari specializzati, pi\u00f9 o meno abili, e non su vasta scala industriale, apparvero durante la Guerra Civile Americana (1861-1865), con esiti discutibili ma non sempre negativi. Il bandito australiano Ned Kelly (1855-1880) protesse s\u00e9 stesso ed i membri della propria banda con delle apposite corazze contro il fuoco delle Autorit\u00e0. Fu per\u00f2 solo durante la seconda guerra mondiale che la corazza a piastre venne efficacemente adattata ai colpi delle moderne armi da fuoco, gettando le basi per lo sviluppo del giubbotto antiproiettile moderno: corazze anti-proiettili figurarono nell'equipaggiamento dell'esercito russo e, in minor misura, dell'esercito americano e dell'esercito imperiale giapponese.\nA partire dagli anni cinquanta del XX secolo l'esercito degli Stati Uniti d'America ha investito nello sviluppo di moderne armature in piastra metallica o artificiale per la protezione dei propri soldati. I primi prototipi apparvero durante la Guerra di Korea, venendo poi perfezionati nel corso della Guerra in Vietnam. L'introduzione, nel corso degli anni settanta delle fibre sintetiche ultra-resistenti (\"kevlar\" o \"twaron\"), impresse la svolta definitiva allo sviluppo delle attuali armature di fanteria. Ad oggi, il titanio \u00e8 l'unico metallo ancora utilizzato per la realizzazione di piastre a scopo difensivo.\nCostruzione.\nComponenti.\nL'armatura a piastre si componeva di:\nTutte queste componenti erano inizialmente realizzate in ferro ed allacciate tramite cinghie di cuoio direttamente sulla maglia di ferro.\nNel corso del XIV secolo, le componenti in piastra metallica, realizzate in acciaio pi\u00f9 resistente e leggero, vennero connesse direttamente le une alle altre e collocate sul giaco di stoffa e/o cuoio che copriva il corpo del \"miles\". Al volgere del Quattrocento, l'armatura a piastre poteva ancora inglobare componenti in maglia di ferro, direttamente collegate alle piastre, per le zone di giunzione pi\u00f9 delicate.\nVarianti.\nLe principali varianti dell'armatura a piastre sono:"}
{"id": "3875247", "revid": "399", "url": "https://it.wikipedia.org/wiki?curid=3875247", "title": "Warehouse Management System", "text": ""}
{"id": "3875253", "revid": "298055", "url": "https://it.wikipedia.org/wiki?curid=3875253", "title": "Nazikian", "text": ""}
{"id": "3875258", "revid": "767487", "url": "https://it.wikipedia.org/wiki?curid=3875258", "title": "Il giglio selvatico", "text": "Il giglio selvatico (\"M'Liss\") \u00e8 un film muto del 1918 diretto da Marshall Neilan. Remake di una precedente versione del 1915, \"M'Liss\", diretta d O.A.C. Lund.\nM'liss \u00e8 un modo gergale per il nome Melissa: il soggetto del film \u00e8 tratto dal racconto \"M'liss: An Idyll of Red Mountain\" di Bret Harte apparso in \"Stories of the Sierras\" (o \"\"M'liss\", in \"Golden Era\", pubblicato a San Francisco nel 1863).\nTrama.\nNella cittadina mineraria di Red Gulch, nell'High Sierra, 'Bummer' ha perso tutti i suoi averi. Sua figlia M'Liss, il solo sostegno che resta al vecchio Bummer, cerca di derubare Yuba Bill, il conducente della diligenza. Ma quest'ultimo resta affascinato dalla fanciulla e non la denuncia.\nJonathan, il ricco fratello del minatore, muore nella sua casa di San Francisco, lasciando in eredit\u00e0 a Clara e a suo fratello Jim 500 dollari ciascuno. Jim \u00e8 infuriato per l'esiguit\u00e0 del lascito. Anche Clara, che ha fatto l'infermiera al vecchio malato per tre anni, \u00e8 furibonda, dato che si aspettava di ricevere una ben diversa e pi\u00f9 consistente eredit\u00e0.\nA Red Gulch Charles Gray, il maestro di scuola, insiste perch\u00e9 M'Liss frequenti le sue lezioni. Ma la ragazza sembra poco interessata all'istruzione. Finisce, per\u00f2, per cedere recandosi a scuola. Solo per farsene espellere poco dopo. Comunque anche Charles, come tutti, \u00e8 deliziato dalla grazia e dal coraggio di M'Liss nell'affrontare le difficolt\u00e0 della vita.\nIl maestro sar\u00e0 l'ultimo a vedere il vecchio Bummer vivo: questi, infatti, poco tempo dopo viene trovato ucciso con una pugnalata. Lo sceriffo, sospettando che l'assassino possa essere Charles, lo arresta. Ma M'Liss non riesce a convincersi che il maestro sia l'omicida di Blummer. \u00c8 l'unica a crederlo innocente anche quando comincia il processo a suo carico.\nIn paese arriva Clara che dichiara di essere venuta a trovare Blummer, suo marito. Scopre cos\u00ec di esserne la vedova. Ma M'Liss non le crede, n\u00e9 crede che quella possa essere sua madre. Al processo, Charles \u00e8 condannato a sessant'anni di carcere. M'Liss, allora, lo aiuta a fuggire. Gli inseguitori, cercando di riprenderli, si mettono sulle tracce del fuggitivo senza accorgersi che stanno seguendo la persona sbagliata. Quando sparano all'uomo inseguito, infatti, colpiscono Jim. \u00c8 il momento della verit\u00e0: sono stati Jim e l'aiuto sceriffo a uccidere Blummer per impossessarsi dell'eredit\u00e0 di suo fratello Jonathan.\nM'Liss pu\u00f2 andare a cercare Charles che \u00e8 finalmente libero.\nProduzione.\nIl film fu prodotto dalla Pickford Film.\nDistribuzione.\nIl copyright del film, richiesto dalla Famous Players-Lasky Corp., fu registrato il 18 aprile 1918 con il numero LP12321.\nDistribuito dalla Paramount Pictures (con il nome Artcraft Pictures Corporation), il film usc\u00ec nelle sale cinematografiche statunitensi il 5 maggio 1918 (o 13 maggio). In Italia usc\u00ec nel 1922.\nCopie della pellicola sono conservate negli archivi del Mary Pickford Institute for Film Education nel George Eastman House di Rochester, in quelli della Library of Congress di Washington, e in quelli dell'UCLA.\nIl 3 maggio 2005, il film \u00e8 stato distribuito in DVD (NTSC) dalla Milestone Film and Video insieme a un altro film di Mary Pickford, \"Heart o' the Hills\".\nVersioni cinematografiche.\nDal romanzo di Bret Harte sono state tratte diverse versioni cinematografiche fin dal 1915:"}
{"id": "3875262", "revid": "1543377", "url": "https://it.wikipedia.org/wiki?curid=3875262", "title": "Jungle P", "text": "Jungle P (dove la \"P\" sta per party) \u00e8 un brano musicale dal gruppo musicale giapponese 5050, pubblicato il 7 novembre 2007 come secondo singolo del gruppo. Il brano \u00e8 stato utilizzato come quinta sigla di apertura per gli episodi dal 326 al 372 dell'anime \"One Piece\", in sostituzione della precedente sigla \"Crazy Rainbow\"."}
{"id": "3875267", "revid": "110157", "url": "https://it.wikipedia.org/wiki?curid=3875267", "title": "Quando ci si vuol bene... (come noi)/Fermate il mondo", "text": "Quando ci si vuol bene\u2026 (come noi)/Fermate il mondo \u00e8 un singolo di Joe Sentieri, pubblicato dalla Dischi Ricordi nel 1963.\nEntrambi i brani del singolo furono presentati al Festival di Sanremo 1963, ma nessuno dei due raggiunse la finale."}
{"id": "3875269", "revid": "247222", "url": "https://it.wikipedia.org/wiki?curid=3875269", "title": "Quando ci si vuol bene... (come noi)", "text": ""}
{"id": "3875270", "revid": "247222", "url": "https://it.wikipedia.org/wiki?curid=3875270", "title": "Fermate il mondo", "text": ""}
{"id": "3875287", "revid": "1543377", "url": "https://it.wikipedia.org/wiki?curid=3875287", "title": "Trattato di Citt\u00e0 del Capo", "text": "La \"convenzione di Citt\u00e0 del Capo sulle garanzie internazionali su beni mobili strumentali\" e il \"protocollo della convenzione relativa alle garanzie internazionali su beni mobili per le questioni inerenti al materiale aeronautico\", insieme solitamente indicati come trattato di Citt\u00e0 del Capo, sono un trattato internazionale destinato a standardizzare operazioni aventi ad oggetto beni mobili, in particolare aeromobili e motori.\nIl trattato promosso dall'UNIDROIT che ne \u00e8 depositario, crea gli standard internazionali per la registrazione delle propriet\u00e0, interessi di sicurezza (privilegi), locazioni e contratti condizionali di vendita e vari mezzi giuridici in caso di insolvenza per le convenzioni di finanziamento, tra cui il recupero e gli effetti delle leggi fallimentari di particolari stati.\nIn pratica il trattato stabilisce che le societ\u00e0 di leasing, nei casi di insolvenza delle compagnie aeree loro clienti, possono rientrare in possesso in tempi brevissimi dei propri costosi velivoli e/o motori, permettendo ai finanziatori stessi, in cambio di minori rischi di impresa, di praticare alle compagnie aeree condizioni pi\u00f9 flessibili e meno onerose.\nIl protocollo del trattato si applica agli aeromobili che possono trasportare almeno otto persone e chilogrammi di carico, ai motori di aerei con spinta superiore a newton o potenza superiore a 410 kilowatt e agli elicotteri che trasportano 5 o pi\u00f9 passeggeri.\nIl trattato \u00e8 il risultato di una conferenza diplomatica promossa da UNIDROIT e svoltasi a Citt\u00e0 del Capo, in Sudafrica, nel 2001. Alla conferenza hanno partecipato 68 paesi e 14 organizzazioni internazionali, tra cui l'ICAO e la IATA. 53 paesi hanno firmato la risoluzione che proponeva il trattato. La convenzione del trattato \u00e8 entrata in vigore il 1\u00ba aprile 2004 ed \u00e8 stata firmato da 28 paesi. Il protocollo, che vale in particolare per aeromobili e motori aeronautici, \u00e8 entrato in vigore il 1\u00ba marzo 2006 ed \u00e8 stato inizialmente ratificato da 8 paesi: Etiopia, Irlanda, Malaysia, Nigeria, Oman, Panama, Pakistan e Stati Uniti, ai quali se ne sono successivamente aggiunti altri:"}
{"id": "3875290", "revid": "250099", "url": "https://it.wikipedia.org/wiki?curid=3875290", "title": "OpenPandora", "text": ""}
{"id": "3875298", "revid": "767487", "url": "https://it.wikipedia.org/wiki?curid=3875298", "title": "5050", "text": "I 5050 erano un gruppo musicale Ska-j-pop giapponese fondato nel 2005. Il gruppo ha debuttato ufficialmente con una major discografica, la Avex Trax, il 25 luglio 2007 con il singolo \"Shonan Mid Night Club\", sigla finale di una trasmissione televisiva giapponese. Sono tuttavia principalmente celebri per aver interpretato il brano \"Jungle P\", nona sigla di apertura dell'anime \"One Piece\". Il gruppo ha comunicato di essere entrato in un periodo di pausa a tempo indeterminato il 29 dicembre 2009."}
{"id": "3875311", "revid": "287204", "url": "https://it.wikipedia.org/wiki?curid=3875311", "title": "B' Kat\u012bgoria 2007-2008", "text": "L'edizione 2007-2008 della B' Kat\u012bgoria vide la vittoria finale dell'AEP Paphos.\nFormula.\nLe 14 squadre partecipanti hanno disputato il campionato incontrandosi in due gironi di andata e ritorno, per un totale di 26 giornate. Erano previste tre retrocessioni e tre promozioni. In caso di arrivo a pari merito contavano la classifica avulsa e le reti segnate negli scontri diretti."}
{"id": "3875313", "revid": "84184", "url": "https://it.wikipedia.org/wiki?curid=3875313", "title": "Ebbone di Reims", "text": ""}
{"id": "3875315", "revid": "298055", "url": "https://it.wikipedia.org/wiki?curid=3875315", "title": "Mulawa", "text": ""}
{"id": "3875321", "revid": "235890", "url": "https://it.wikipedia.org/wiki?curid=3875321", "title": "Equazione in avanti di Kolmogorov", "text": ""}
{"id": "3875324", "revid": "235890", "url": "https://it.wikipedia.org/wiki?curid=3875324", "title": "Equazione anticipativa di Kolmogorov", "text": ""}
{"id": "3875333", "revid": "729019", "url": "https://it.wikipedia.org/wiki?curid=3875333", "title": "Fiat-Ansaldo A.120", "text": "L'Ansaldo A.120, dal 1926 ridesignato Fiat-Ansaldo A.120 dopo l'acquisizione dell'azienda da parte del gruppo FIAT, fu un monomotore da ricognizione biposto ad ala alta a parasole sviluppato dall'azienda italiana Ansaldo e prodotto, oltre che dalla stessa, anche dalla Fiat Aviazione negli anni venti del XX secolo.\nAdottato principalmente dai reparti della Regia Aeronautica, che lo impieg\u00f2 durante il periodo interbellico, riscosse un discreto successo nell'esportazione entrando in servizio nelle aeronautiche militari di Austria e Lituania.\nDescrizione tecnica.\nL'A.120 conservava l'aspetto generale, per l'epoca convenzionale, dei modelli dal quale venne estrapolato: monomotore biposto ad ala alta con carrello fisso.\nLa fusoliera, a sezione rettangolare, realizzata con struttura in tubi d'acciaio saldati e ricoperta di tela verniciata, era caratterizzata da due abitacoli aperti in tandem, l'anteriore destinato al pilota ed il posteriore all'osservatore con mansioni anche di mitragliere. Posteriormente terminava in un impennaggio classico monoderiva dotato di piani orizzontali controventati superiormente da una coppia di montanti obliqui per lato.\nLa configurazione alare era monoplana, posizionata alta a parasole e controventata da una coppia di lunghi diagonali per lato che collegavano il centro di ciascuna semiala alla parte inferiore della fusoliera incernierati sulla struttura del carrello.\nIl carrello d'atterraggio era fisso, molto semplice, montato su una struttura tubolare ammortizzata al di sotto della fusoliera, dotato di ruote di grande diametro collegate da un asse rigido ed integrato posteriormente con un pattino d'appoggio anch'esso ammortizzato.\nLa propulsione, nella versione di serie, era affidata ad un motore Fiat A.22T, un 12 cilindri a V raffreddato a liquido in grado di esprimere una potenza pari a 550 CV (405 kW), posizionato all'apice anteriore della fusoliera, racchiuso da un cofano metallico ed abbinato ad un'elica bipala in legno a passo fisso.\nL'armamento era costituito da una o due mitragliatrici calibro 7,7 mm posizionate in caccia pi\u00f9 un'altra, sempre calibro 7,7\u00a0mm, montata su supporto brandeggiabile ad anello sull'abitacolo posteriore."}
{"id": "3875334", "revid": "767487", "url": "https://it.wikipedia.org/wiki?curid=3875334", "title": "M'Liss (film 1915)", "text": "M'liss \u00e8 un film muto del 1915 diretto da O.A.C. Lund.\nM'liss \u00e8 un modo gergale per il nome Melissa: il soggetto del film \u00e8 tratto dal racconto \"M'liss: An Idyll of Red Mountain\" di Bret Harte apparso in \"Stories of the Sierras\".\nProduzione.\nIl film fu prodotto dalla World Film. Venne girato a Asheville, nella Carolina del Nord e a St. Augustine, in Florida.\nDistribuzione.\nDistribuito dalla World Film, il film usc\u00ec nelle sale cinematografiche USA l'8 marzo 1915.\nVersioni cinematografiche.\nDal romanzo di Bret Harte sono state tratte diverse versioni cinematografiche:"}
{"id": "3875339", "revid": "61051", "url": "https://it.wikipedia.org/wiki?curid=3875339", "title": "Ansaldo A.120", "text": ""}
{"id": "3875340", "revid": "125831932", "url": "https://it.wikipedia.org/wiki?curid=3875340", "title": "Tomorrow (Kiss)", "text": "Tomorrow \u00e8 una canzone del gruppo Hard rock statunitense dei Kiss, terzo ed ultimo singolo estratto dall'album \"Unmasked\", pubblicato nel novembre 1980.\nIl brano.\nScritta, come molte delle tracce dell'album, da Paul Stanley e dal produttore Vini Poncia, la canzone si rif\u00e0 a quello stile Pop rock tipico di \"Unmasked\", ma non riusc\u00ec a ottenere il successo dei singoli precedenti, raggiungendo solo un 70\u00ba posto nelle classifiche tedesche. Nella versione internazionale il singolo presentava come B-side la canzone \"Naked City\", mentre la versione pubblicata in Austria e in Germania figurava \"Is That You\". Il brano trov\u00f2 spazio anche in un EP pubblicato per il mercato messicano insieme alle canzoni \"Sure Know Something\", \"Christine Sixteen\" e \"She\"."}
{"id": "3875344", "revid": "287204", "url": "https://it.wikipedia.org/wiki?curid=3875344", "title": "BAR 007", "text": "La BAR 007 \u00e8 l'ultima vettura di Formula 1 della scuderia britannica BAR, utilizzata durante il campionato 2005.\nPresentazione.\nLa vettura si presenta pi\u00f9 piccola rispetto a quella utilizzata nel 2004.\nLivrea e sponsor.\nLa livrea \u00e8 molto simile a quella della passata stagione, bianca e rossa, colori simbolo della \"Lucky Strike\"; nel GP di Cina, la scuderia adotta per\u00f2 una speciale livrea, dedicata al produttore di sigarette inglese \"555\".\nSviluppo.\nLa vettura \u00e8 stata realizzata attinendosi alle nuove normative introdotte dalla FIA. Gli pneumatici sono stati nuovamente forniti dalla Michelin.\nAerodinamica.\nIl divario tra la 006 e la nuova vettura \u00e8 evidente, in quanto le linee della 007 sono nettamente pi\u00f9 ricercate e maggiormente in linea con le soluzioni adottate dalla scuderie rivali. La 007 si caratterizza soprattutto per il peculiare disegno dell'ala anteriore, che presenta una forma a cucchiaio estremamente pronunciata nella parte centrale sotto il muso: questo particolare disegno dell'ala \u00e8 stato adottato nel tentativo di recuperare il maggior carico aerodinamico possibile, perso a causa dei cambiamenti regolamentari approvati in vista del 2005. Negli ultimi appuntamenti stagionali, inoltre, \u00e8 stato presentato un nuovo muso, comprensivo di un doppio profilo innestato per aggiungere ulteriore deportanza all'avantreno della monoposto. Sempre per recuperare deportanza sull'avantreno e per migliorare i flussi indirizzati sotto la scocca, realizzata in fibra di carbonio composita di seconda generazione, sono stati studiati particolari deviatori sagomati, che si innestano al telaio stesso e che si caratterizzando per delle particolari estensioni verso il retrotreno, in modo da accentuare i benefici derivanti da un telaio a doppia chiglia minimizzando, al contempo, gli effetti negativi. I pontoni laterali, inoltre, hanno beneficiato di un accurato e mirato studio aerodinamico. Le prese d'aria presentano delle forme abbastanza tradizionali, ma la presenza di pronunciate e spigolate estensioni inferiori oltre che di alcuni ritocchi ai profili aerodinamici (alette e pinne) posti davanti alle ruote posteriori palesano una grande ricerca effettuata per mezzo della galleria del vento. Canonici infine il profilo nella zona del roll-bar e quello aggiuntivo tra le ruote posteriori infulcrato alle pinne, fermo restando quanto studiato in merito all'estrattore posteriore, altro elemento ha costretto i tecnici delle varie squadre ad un grosso lavoro di recupero di deportanza.\nMotore.\nDal punto di vista meccanico, i progettisti della scuderia anglo-statunitense hanno curato con grande attenzione la distribuzione dei pesi e la geometria delle sospensioni, in modo tale da contenere l'usura degli pneumatici, che da questa stagione devono durare un intero fine settimana di gara. Il serbatoio di carburante \u00e8 stato inoltre ingrandito e ne sono state riviste alcune componenti interne. Il propulsore, l'Honda RA005E V10 inclinato a 90\u00ba e capace di erogare oltre 920 CV di potenza, \u00e8 stato inoltre soggetto ad alcune modifiche mirate ad aumentare l'affidabilit\u00e0, dato che le unit\u00e0 motrici dovranno durare per due gare consecutive.\nCarriera agonistica.\nTest.\nI piloti della stagione precedente, Jenson Button e Takuma Sat\u014d, vengono confermati.\nStagione.\nLa vettura non si rivela molto competitiva e mantiene un rendimento largamente inferiore rispetto a quello tenuto dalla 006. I migliori risultati sono ottenuti da Button, che conclude per due volte al terzo posto, prima in Germania e poi Belgio, ottenendo inoltre una pole position in Canada. La BAR \u00e8 stata poi protagonista di una controversia al termine del Gran Premio di San Marino: i commissari hanno infatti scoperto che sulle vetture di Button e Sato (arrivati 3\u00b0 e 5\u00b0) \u00e8 stato utilizzato un secondo serbatoio, contenente del carburante aggiuntivo utilizzato come zavorra, permettendo cos\u00ec alle due monoposto di correre sottopeso. La scuderia britannica, \u00e8 stata esclusa dall'ordine d'arrivo del Gran Premio venendo inoltre impossibilitata a partecipare ai due Gran Premi successivi. Il primo acuto del campionato si ha solo in Canada, con la pole di Button, ma la gara si chiude con un doppio ritiro; per i primi punti bisogna aspettare la seconda met\u00e0 della stagione, durante la quale la scuderia risale dal fondo della classifica. La stagione ha visto la BAR concludere al sesto posto nel Campionato mondiale costruttori di Formula 1."}
{"id": "3875357", "revid": "298055", "url": "https://it.wikipedia.org/wiki?curid=3875357", "title": "Khaled (personaggio)", "text": ""}
{"id": "3875362", "revid": "287204", "url": "https://it.wikipedia.org/wiki?curid=3875362", "title": "Jenny Randles", "text": "\u00c8 molto conosciuta nel campo dell'ufologia per avere ricoperto l'incarico di direttore delle investigazioni nella British UFO Research Association (BUFORA) dal 1982 al 1994.\nBiografia e carriera.\nSecondo le notizie biografiche fornite dai suoi editori Simon &amp; Schuster, Jenny Randles ha studiato fisica e geologia all'universit\u00e0. In seguito ha scritto articoli per la rivista \"New Scientist\" ed ha cominciato a scrivere libri su UFO e fenomeni paranormali. Fra il 1979 e il 2005 ha pubblicato 50 libri, che hanno venduto 1,5 milioni di copie. Oltre agli UFO, gli argomenti dei suoi libri riguardano la percezione extrasensoriale, i cerchi nel grano e la vita dopo la morte.\nNella prefazione di un libro \u00e8 stato riportato che i suoi libri sono stati tradotti in 24 nazioni. La stessa fonte ha riportato che Randles \u00e8 stata consulente per la serie televisiva \"Strange but True\"?, trasmessa da ITV fra il 1993 e il 1997.\nRandles scrive regolarmente articoli sulle riviste \"Fortean Times\" e \"The Skeptic\".\nDal 1974 al 2001 \u00e8 stata caporedattore di \"Northern UFO News\" (un periodico che tratta di questioni ufologiche riguardanti il nord dell'Inghilterra).\nNei suoi libri \"Time Storms\" e \"Time Travels\", Jenny Randles ha ipotizzato una relazione tra gli UFO e i viaggi nel tempo.\nFattore Oz.\n\"Fattore Oz\" (in inglese Oz Factor) \u00e8 un termine inventato da Jenny Randles nel 1983 per descrivere lo stato alterato di coscienza descritto da alcuni testimoni di avvistamenti di UFO o di certi fenomeni paranormali.\nRandles ha notato lo strano stato di calma e mancanza di panico descritto dai testimoni, relativo alle bizzarre circostanze che essi hanno riferito, e definito \"fattore Oz\" per la \"sensazione di essere isolati, o trasportati dal mondo reale in un differente contesto ambientale... dove la realt\u00e0 \u00e8 leggermente differente, come nel favoloso mondo di Oz\". Secondo la sua opinione, \"la coscienza del fattore Oz \u00e8 il punto focale degli incontri con gli UFO\"."}
{"id": "3875370", "revid": "729019", "url": "https://it.wikipedia.org/wiki?curid=3875370", "title": "International Flavors and Fragrances", "text": "International Flavors &amp; Fragrances (IFF) \u00e8 una azienda produttrice di aromi e profumi con un fatturato di 2,6 miliardi di dollari nel 2010, membro del S&amp;P 500. Fra i principali concorrenti dell'azienda si possono citare Firmenich, Givaudan e Symrise.\nStoria.\nIFF \u00e8 stata fondata nel 1958 dalla fusione tra le operazioni a livello mondiale di Polak &amp; Schwarz e van Ameringen-Haebler. A.L. van Ameringen era immigrato negli Stati Uniti nel 1917 per lavorare presso la Polak &amp; Schwarz, prima di avviare la propria attivit\u00e0, in seguito battezzata Ameringen-Haebler nel 1929. Il predecessore della IFF, la Polak &amp; Schwarz era stata fondata nel 1889 da Joseph Polak e Leopold Schwarz nella piccola citt\u00e0 di Zutphen nei Paesi Bassi e produceva succhi di frutta.\nIFF \u00e8 stata quotata presso la New York Stock Exchange nel 1964. Dal 1956, l'azienda ha pagato i dividendi ai propri azionisti. Nel 2000, il consiglio di amministrazione ha tagliato i dividendi da 0,38 dollari per azione a 0,15 dollari per azione, a partire dai dividendi del quarto trimestre 2000. Questa azione ha concluso una storia ininterrotta di aumenti dei dividendi di 39 anni, deludendo fortemente gli azionisti. Il dividendo dichiarato pi\u00f9 recente \u00e8 stato di $ 0,25 per azione sulle azioni ordinarie della societ\u00e0, pagabili il 3 aprile 2009, agli azionisti registrati il 20 marzo 2009.\nIl 9 maggio 2006, il precedente amministratore delegato Richard A. Goldstein ha lasciato l'azienda, e Arthur C. Martinez \u00e8 stato nominato ad interim al suo posto. Martinez in precedenza era stato amministratore delegato della Sears, Roebuck and Company.\nIl 29 giugno 2006, IFF ha annunciato la nomina di Robert Amen come il loro nuovo Presidente del Consiglio di Amministrazione, effettivo dal 1\u00ba luglio. Amen era stato in precedenza presidente di International Paper."}
{"id": "3875371", "revid": "254059", "url": "https://it.wikipedia.org/wiki?curid=3875371", "title": "Cavriani", "text": "Cavriani \u00e8 una famiglia aristocratica italiana di Mantova. Era scesa dalla Germania intorno al 1000 e gi\u00e0 nell'XI secolo era fiorente e ricca. Capostipite fu Pietro Cavriani (XIII secolo).\nStoria.\nLa famiglia Cavriani appare nel XII secolo. Il nome precedente era Capriani e deriva, a sua volta, probabilmente dalla famiglia di origine di Cavriana in Lombardia. All'inizio del XIII secolo alcune terre di Sacchetta (\"Sacha Caprianorum\", Sacca dei Cavriani), ora frazione di Sustinente, furono donate dal Comune di Mantova alla nobile famiglia Cavriani, che venne in soccorso della citt\u00e0. Nel 1359 l'imperatore Carlo IV le dichiar\u00f2 fondo imperiale e ne invest\u00ec Corradino II Cavriani, cavaliere al servizio dei Visconti di Milano. La famiglia prese durante il dominio dei Gonzaga, con i quali si erano imparentati, una posizione significativa ricoprendo importanti incarichi. Nel 1638 la reggente del ducato di Mantova e del Monferrato Maria Gonzaga concesse alla famiglia Cavriani il titolo di marchesi. Nel 1700 veniva annoverata come la pi\u00f9 ricca proprietaria fondiaria della citt\u00e0.\nPersonalit\u00e0 illustri.\nLa famiglia annovera tra i suoi pi\u00f9 illustri esponenti:\nOltre a Mantova anche in Austria ci sono stati membri della famiglia Cavriani nell'esercito asburgico e nell'amministrazione:\nI Cavriani costruirono nella cripta della Michaelerkirche (Chiesa di S. Michele) di Vienna la loro tomba di famiglia laica. Avevano come margravio di tre generazioni un seggio ereditario nella Camera dei signori d'Austria, prima Camera rappresentativa austriaca.\nArma.\nLo stemma originario della famiglia \u00e8 costituito da tre strisce bianche su sfondo nero. Lo stemma si trova in forma modificata, a seconda della linea collaterale. Lo stemma comunale della localit\u00e0 Mitterndorf an der Fischa nella Bassa Austria si basa sullo stemma dei Cavriani.\nPossedimenti.\nDopo l'annessione di Mantova da parte dell'Austria, la famiglia acquist\u00f2 della propriet\u00e0 nell'Impero asburgico. Queste includono il castello di Bad Kreuzen, il castello di pietra di Mauthausen, il castello di Wartberg ob der Aist, il castello di Unterweitersdorf e il castello di Seibersdorf.\nIn Boemia e Moravia sono stati in loro possesso i villaggi di Vesel\u00e1 u \u010castrova e Letohrad e ha preso il loro nome il villaggio della Moravia Kavri\u00e1nov, nel comune di \u0160aratice.\nA Vienna costruirono il Palazzo Cavriani."}
{"id": "3875375", "revid": "182396", "url": "https://it.wikipedia.org/wiki?curid=3875375", "title": "Comune di Ravenna", "text": ""}
{"id": "3875378", "revid": "265338", "url": "https://it.wikipedia.org/wiki?curid=3875378", "title": "Anello di ritorno", "text": ""}
{"id": "3875381", "revid": "1910023", "url": "https://it.wikipedia.org/wiki?curid=3875381", "title": "Bottanuco", "text": "Bottanuco (\"Botan\u00fcch\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato nell'isola bergamasca, sulla riva sinistra del fiume Adda, dista circa 22 chilometri a ovest dal capoluogo orobico.\nStoria.\nRecenti studi indicherebbero gli Etruschi come primi abitanti del territorio, anche se al riguardo non sono emersi ritrovamenti volti ad avvalorare questa ipotesi.\nSi sa per certo invece che i primi insediamenti stabili si verificarono in epoca romana, quando i conquistatori vi istituirono un vicus inserito nella circoscrizione territoriale denominata \"Pagus Fortunensis\".\nIn quel periodo storico il borgo, cos\u00ec come l'intera zona dell'isola, fu interessato da notevoli flussi commerciali e militari, che diedero il via ad un'importante opera di centuriazione. A tal riguardo ancora oggi \u00e8 possibile notare la disposizione delle vie del paese fondate sull'antico concetto del cardo e del decumano, le due principali strade del centro abitato disposte perpendicolarmente tra loro. Queste due corrispondono alle attuali via Trento e via delle Messi, affiancate da altre vie minori secondo l'antica consuetudine.\nCon il termine dell'impero romano Bottanuco fu soggetto alle incursioni barbariche, che portarono anni di saccheggi e terrore tra la popolazione.\nNel VI secolo la situazione politica si stabilizz\u00f2 grazie all'arrivo dei Longobardi, la cui presenza \u00e8 testimoniata da alcuni ritrovamenti, tra i quali spiccano un paio di incisioni su pietra recanti il nome di \"Senoald\", probabilmente un antico abitante produttore di laterizi (con tanto di monopolio regio) a cui applicava il proprio nome.\nSuccessivamente sul territorio irruppero i Franchi, i quali istituirono il Sacro Romano Impero e diedero vita al feudalesimo. Ed \u00e8 a questo periodo che risalgono i primi documenti scritti che attestano l'esistenza del paese: nell'879 si menziona la localit\u00e0 di Masatica (oggi inglobata nel comune), nel 980 il nome di Bottanuco e soltanto nel 1180 la frazione Cerro.\nI terreni vennero inizialmente dati in gestione al vescovo di Bergamo e posti sotto la tutela della Pieve di Terno, ma con il tempo and\u00f2 acquisendo sempre maggior potere la ghibellina famiglia Suardi.\nEbbe inizio un periodo di profonda instabilit\u00e0, causata dalle numerose battaglie tra guelfi e ghibellini prima, e tra gli eserciti dei milanesi e veneziani poi, volte ad ottenere il predominio su questa zona da sempre situata ai margini territoriali delle varie entit\u00e0 politiche. Sorsero quindi numerose fortificazioni, torri e mura, tra cui un castello (di cui oggi non restano tracce) che i Suardi donarono in seguito alla famiglia milanese dei Visconti.\nLa situazione politica si stabilizz\u00f2 nel 1428 con l'annessione di Bottanuco alla Repubblica di Venezia, che infeud\u00f2 parte dei terreni del paese alla famiglia del condottiero Bartolomeo Colleoni. La Serenissima inoltre cerc\u00f2 di migliorare la condizione sociale ed economica della popolazione, fino ad allora messa a dura prova dalle lotte, da carestie e dalle pestilenze, tanto che l'isola venne definita \"il triangolo della fame\".\nIn tal senso molto chiara \u00e8 la descrizione in un documento del tempo:\nAi veneziani subentr\u00f2 nel 1797 la Repubblica Cisalpina, subito sostituita nel 1815 per\u00f2 dagli austriaci, che la inserirono nel Regno Lombardo-Veneto. In quegli anni nacque e visse a Bottanuco Giovanni Maria Finazzi, noto storico ed archeologo.\nCon l'unit\u00e0 d'Italia, avvenuta nel 1859, avvenne un primo ma deciso processo di industrializzazione, che permise un notevole miglioramento delle condizioni di vita degli abitanti.\nBottanuco sal\u00ec alla ribalta della cronaca nera di met\u00e0 '800 per il caso di Vincenzo Verzeni \"lo strangolatore di donne\", primo serial killer dell'Italia unita, che uccise e barbaramente mutil\u00f2 due donne, la prima a Bottanuco, la seconda a Pavia. Il caso \u00e8 famoso per essere stato uno dei primi ad essere studiati da Cesare Lombroso.\nMonumenti e luoghi d'interesse.\nNotevole interesse riveste la chiesa parrocchiale di San Vittore di Bottanuco, consacrata nel 1696 e soggetta a rifacimenti nei secoli successivi. All'interno presenta ornamenti in stile barocco, e dipinti di Federico Ferrario, di Francesco Capella e di Enea Salmeggia. Contiene anche un organo dei fratelli Serassi costruito nel 1854 op.617 e modificato all'inizio del Novecento da Marzoli &amp; Rossi di Varese (1920 circa). Possiede due tastiere di 58 tasti e 2141 canne.\nDegna di nota \u00e8 anche la chiesa parrocchiale della Visitazione di Maria della frazione Cerro. Risalente al XV secolo, custodisce un bell'altare maggiore, un organo edificato nel 1776 da Angelo Bossi e dipinti di Pietro Ronzelli e di Troilo Lupi.\nSempre in ambito religioso meritano menzione la chiesa di San Giorgio, edificata nel 1550, e anche la chiesa di Benbrusat, di cui si hanno notizie gi\u00e0 nel 1630, a seguito delle epidemie di peste di manzoniana memoria.\nImportante in ambito storico \u00e8 anche il palazzo conti Morlacchi, antica villa signorile.\nMolti elementi storici di Bottanuco sono andati distrutti nel tempo, come la chiesa di San Michele, gi\u00e0 in rovina nel 1500, il Castello dei Suardi, abbattuto a Cerro alcuni decenni fa. Altri sono andati persi in tempi pi\u00f9 recenti, tra questi, lo stemma del Colleoni affrescato nel 1700 sopra un portone in via Finazzi, distrutto nel febbraio 2006 e la Cascina seicentesca di via San Giorgio, demolita il 4 maggio 2006. Un'auto ha invece sventrato l'ottocentesca Cappella della Madonna del S.S. Rosario il 5 aprile 2006. La cappella, ritenuta pericolante, \u00e8 stata abbattuta definitivamente e in seguito ricostruita (la nuova Cappella della Madonna del SS. Rosario \u00e8 stata inaugurata il 13 luglio 2010).\nI SIFOI di Bottanuco.\nBottanuco \u00e8 nota per la presenza del Gruppo Folkloristico Musicale \"I SIFOI di Bottanuco\", la cui fondazione risale al 1867. Nel 2017 I SIFOI hanno celebrato il loro 150\u00ba anniversario di fondazione.\nCultura.\nCinema.\nNel 1972 in piazza San Vittore vennero girate alcune sequenze del film di Luciano Salce \"Il sindacalista\".\nSport.\nPolisportiva Bottanuco.\nL'A.S.D. Polisportiva Bottanuco \u00e8 nata nel 1980.\nCalcio.\nIl calcio \u00e8 tradizionalmente considerato il principale sport praticato a Bottanuco. L'A.S.D. Sporting Adda Bottanuco ha militato nel girone C lombardo di Promozione.\nBasket.\nLa prima squadra di basket ha ricevuto la promozione alla Serie D Lombarda nella stagione 2014-2015. La squadra del Bottanuco Basket milita nel campionato C Silver 2017-2018."}
{"id": "3875384", "revid": "640389", "url": "https://it.wikipedia.org/wiki?curid=3875384", "title": "Shtupel", "text": "Shtupel () \u00e8 una localit\u00e0 del Kosovo.\nStoria.\nI primi abitanti dei quali si abbia notizia storica furono probabilmente gli Illiri, nome loro assegnato sia dai Greci che dai Romani.\nShtupel \u00e8 una piccola localit\u00e0 del Kosovo, con un piccolo numero di abitazioni.\nAll'interno della localit\u00e0 troviamo diverse famiglie, le quali i Grabanica, i Kerellaj, i Dallaver e i Jakupaj.\nIl gruppo etnico predominante a Shtupel \u00e8 quello Albanese. Minoranze significative sono rappresentate dagli Ashkali.\nLa principale religione diffusa a Shtupel, cos\u00ec come in Kosovo \u00e8 quella cattolica seguita da quella islamica.\nTradizioni e folclore.\nGastronomia.\nTra i cibi locali, si ricordano Leqeniku, Flija, Krylana, Maza bollito, formaggio, polenta, il gulasch e molti altri."}
{"id": "3875387", "revid": "1039155", "url": "https://it.wikipedia.org/wiki?curid=3875387", "title": "Personaggi de Il giocattolo dei bambini", "text": "Lista dei personaggi del manga e dell'anime di \"Il giocattolo dei bambini\"."}
{"id": "3875390", "revid": "1522738", "url": "https://it.wikipedia.org/wiki?curid=3875390", "title": "Mike (A tutto reality)", "text": ""}
{"id": "3875404", "revid": "1522738", "url": "https://it.wikipedia.org/wiki?curid=3875404", "title": "Anne Maria", "text": ""}
{"id": "3875405", "revid": "2052878", "url": "https://it.wikipedia.org/wiki?curid=3875405", "title": "Ninna nanna/Rose", "text": "Ninna nanna/Rose \u00e8 un singolo di Fiorella Mannoia pubblicato nel 1974 per la RCA Italiana (Catalogo: TPBO 1084).\nTracce.\nDurata totale: 6 min : 25 s"}
{"id": "3875408", "revid": "1522738", "url": "https://it.wikipedia.org/wiki?curid=3875408", "title": "Zoey (A tutto reality)", "text": ""}
{"id": "3875410", "revid": "767487", "url": "https://it.wikipedia.org/wiki?curid=3875410", "title": "Matango il mostro", "text": " \u00e8 un film del 1963 diretto da Ishir\u014d Honda.\nLa pellicola di fantascienza, prodotta e distribuita dalla Toho, \u00e8 liberamente tratta dal racconto \"La voce nella notte\" (\"The Voice in the Night\") di William Hope Hodgson.\nTrama.\nI sette componenti dell'equipaggio di una barca a vela naufragano su un'isola in seguito ad una tempesta. Sono il capitano Naoyuki Sakuta aiutato dal marinaio Senz\u00f4 Koyama, il professor Kenji Murai e la sua ragazza Akiko S\u00f4ma, l'uomo d'affari Masafumi Kasai con la cantante Mami Sekiguchi nonch\u00e9 sua fidanzata e lo scrittore Etsur\u00f4 Yoshida. Alla ricerca di cibo scoprono il relitto di una nave appartenuta ad una spedizione scientifica venuta sull'isola per indagare su dei funghi velenosi giganti chiamati Matango.\nDistribuzione.\nIl film non fu proiettato nei cinema statunitensi e solo in modo limitato nel Regno Unito. La American International Pictures lo distribu\u00ec nel 1965 in televisione con il titolo \"Attack of the Mushroom People\".\nIl film arriv\u00f2 in Italia nel 1973, distribuito dalla Ardin Cinematografica."}
{"id": "3875411", "revid": "729019", "url": "https://it.wikipedia.org/wiki?curid=3875411", "title": "Augusto Marinoni", "text": "\u00c8 considerato uno dei maggiori studiosi di Leonardo da Vinci.\nBiografia.\nDopo aver concluso gli studi classici, si iscrisse all'Universit\u00e0 Cattolica del Sacro Cuore dove ottenne nel 1933 la laurea in Lettere e Filosofia. Grazie allo studio in lessicografia, iniziato durante la preparazione della tesi e proseguito anche successivamente, Marinoni riusc\u00ec a individuare la genesi, che affonda le radici nel Medioevo, del dizionario.\nNel 1936 ottenne una cattedra di italiano e latino presso il Liceo Vittorio Veneto di Milano. In questi anni inizi\u00f2 lo studio su Leonardo da Vinci, grazie alla sua conoscenza in campo lessicografico. Il suo lavoro infatti si concentr\u00f2 inizialmente sugli ottomila vocaboli contenuti nel Codice Trivulziano, ed il risultato dei suoi studi venne pubblicato da Giovanni Treccani mentre Marinoni era prigioniero di guerra (1943-1946) nel Campo di concentramento di Hereford, nel nord del Texas, in seguito alla sua partecipazione al secondo conflitto mondiale sul fronte dell'Africa settentrionale. Riprese i suoi studi su Leonardo nel 1952, in occasione del cinquecentenario della nascita del genio vinciano. Grazie alla qualit\u00e0 del suo lavoro ricevette il plauso degli aderenti ad un congresso di studiosi di Leonardo che si svolse a Parigi nello stesso anno.\nNel 1958 venne nominato preside del liceo scientifico di Legnano. Due anni dopo, grazie all'iniziativa di Marinoni, a Legnano venne aperto, in seno al liceo scientifico, anche il liceo classico con ginnasio. Sempre nel 1958 inizi\u00f2 a collaborare con l'Universit\u00e0 Cattolica di Milano, dove insegn\u00f2 Filologia romanza fino al 1981.\nNel 1968 venne nominato da Giuseppe Saragat, Presidente della Repubblica, componente della \"Commissione Ministeriale per l'edizione dei Manoscritti di Leonardo da Vinci\". In questa commissione Marinoni si occup\u00f2 dello studio, della traduzione e della descrizione dei codici vinciani conservati in Italia, vale a dire il Codice Trivulziano, il Codice Atlantico ed il Codice sul volo degli uccelli. Grazie a questo immenso lavoro, Marinoni pubblic\u00f2 dagli anni settanta tutti i 14 volumi dei codici in questione.\nNel 1972 inizi\u00f2 la cooperazione con Ladislao Reti sulla traslitterazione dei Codici di Madrid, scoperti nella capitale spagnola. Nel 1974 si occup\u00f2 della divulgazione di questi codici, che vennero pubblicati in sette lingue dalla MacGraw Hill.\nGrazie alla qualit\u00e0 del suo lavoro, Marinoni \u00e8 considerato il maggiore conoscitore della filologia di Leonardo da Vinci ed il pi\u00f9 grande esperto del pensiero filosofico e scientifico vinciano. Marinoni continu\u00f2 gli studi su Leonardo da Vinci e prosegu\u00ec la sua attivit\u00e0 divulgativa, tenendo anche seminari in varie citt\u00e0 europee e mondiali. Molte aziende, come la Philips e l'IBM, contribuirono a pubblicare i suoi lavori e molte istituzioni culturali di caratura mondiale lo invitarono a tenere seminari ed incontri. Si deve a Marinoni la realizzazione del primo CD-ROM con contenuto multimediale su Leonardo da Vinci. Studi\u00f2 e nel 1977 divulg\u00f2 i contenuti dei Codici Forster, conservati al Victoria and Albert Museum di Londra, e del Codice Ashburnham, custodito all'Institut de France di Parigi. Nel 1982 venne nominato presidente dell'\"Ente Raccolta Vinciana\" di Milano, che raduna ancora oggi i pi\u00f9 grandi studiosi italiani e stranieri di Leonardo da Vinci. Tra i premi da lui ricevuti, va ricordato l'\"Hammer \"for excellence\"\", ottenuto dall'Universit\u00e0 di Los Angeles nel 1987.\nAugusto Marinoni studi\u00f2 approfonditamente anche la storia della sua citt\u00e0, Legnano, ed il suo dialetto. Ad Augusto Marinoni \u00e8 intitolata la biblioteca comunale di Legnano, che \u00e8 ospitata all'interno di Villa Bernocchi."}
{"id": "3875417", "revid": "15756", "url": "https://it.wikipedia.org/wiki?curid=3875417", "title": "Personaggi di The Vampire Diaries", "text": "Questa voce contiene un elenco dei personaggi presenti nella serie televisiva The Vampire Diaries.\nPersonaggi principali.\nElena Gilbert.\nElena Gilbert, interpretata da Nina Dobrev, doppiata da Alessia Amendola. \u00c8 una ragazza di 17 anni che ha perso i genitori a causa di un incidente stradale. Inizia a innamorarsi di Stefan Salvatore, che le rivela di essere un vampiro, e scopre di essere la discendente di \"Katherine Pierce\", la donna che trasform\u00f2 i fratelli Salvatore. Elena e Katherine sono le doppelg\u00e4nger di Amara. Alla fine della terza stagione viene trasformata in vampira. Lascia Stefan perch\u00e9 innamorata di Damon e, alla fine della sesta stagione, ritorna umana dopo aver preso la cura per l'immortalit\u00e0. Poco dopo Kai la fa cadere in un sonno profondo che viene sciolto da Bonnie nell'episodio finale della serie. \nStefan Salvatore.\nStefan Salvatore, interpretato da Paul Wesley, doppiato da Stefano Crescentini. \u00c8 un vampiro trasformato all'et\u00e0 di 17 anni da una donna di nome Katherine Pierce, nel lontano 1864. Tornato a Mystic Falls, incontra Elena e se ne innamora, incuriosito dalla sua somiglianza con Katherine. A differenza del fratello Damon, si nutre di sangue animale perch\u00e9 nutrirsi di sangue umano lo rende uno squartatore. Stefan \u00e8 il doppelg\u00e4nger dello stregone Silas, il primo essere immortale della storia. Dopo la rottura con Elena, Stefan trascorre molto tempo da solo prima di rendersi conto di amare Caroline.\nDamon Salvatore.\nDamon Salvatore, interpretato da Ian Somerhalder, doppiato da Niseem Onorato. \u00c8 un vampiro e il fratello maggiore di Stefan. Venticinquenne, venne trasformato anch'egli da Katherine, di cui entrambi i fratelli Salvatore erano innamorati. \u00c8 un uomo attraente, affascinante e donnaiolo ed estremamente cinico, amante delle ragazze e del divertimento. Appare spesso con un'aria molto annoiata. Ha provato per pi\u00f9 di un secolo un profondo amore per Katherine, la sua creatrice che ha sempre creduto morta. Quando scopre che la donna \u00e8 viva e che lo ha solo preso in giro, inizia a provare interesse per Elena, facendo nascere una rivalit\u00e0 con suo fratello Stefan. \u00c8 lui ad uscirne vincitore quando Elena lascia Stefan perch\u00e9 ricambia l'amore di Damon. La loro storia d'amore viene bruscamente interrotta quando Kai fa addormentare Elena, la quale si risveglia soltanto nel finale della serie.\nKatherine Pierce.\nKatherine Pierce, interpretata da Nina Dobrev, doppiata da Alessia Amendola. Nata Katerina Petrova, \u00e8 la donna che trasform\u00f2 in vampiri i fratelli Salvatore nel 1864. Sebbene Damon sia convinto che fosse stata rinchiusa in una cripta, Katherine in realt\u00e0 riusc\u00ec a fuggire e a mettersi in salvo per conto proprio, sparendo senza lasciare traccia. Nella seconda stagione torna a Mystic Falls per rapire Elena e consegnarla a Klaus in cambio del perdono dell'Originale. Nel finale della quarta stagione, dopo aver assunto la cura per l'immortalit\u00e0, ritorna umana. Muore nella quinta stagione, uccisa da Stefan, ma ritorna nel finale della serie per vendicarsi.\nJeremy Gilbert.\nJeremy Gilbert, interpretato da Steven R. McQueen, doppiato da Alessio Puccio. \u00c8 il fratello minore (in realt\u00e0 cugino) di Elena; dopo la morte dei genitori inizia a drogarsi e a frequentare brutte compagnie con Vicki, la sorella di Matt, della quale \u00e8 innamorato. Quando Vicki viene trasformata in vampiro da Damon e poi uccisa davanti ai suoi occhi perch\u00e9 ha perso il controllo, Elena fa soggiogare il fratello da Damon, convincendolo che Vicki ha lasciato la citt\u00e0. Jeremy comincia cos\u00ec una nuova vita lontano dalla droga. Incontra Annabelle Zhu, la figlia di uno dei vampiri imprigionati nella cripta, e se ne innamora; scoprendo della morte di Vicki e dell'esistenza delle creature soprannaturali, chiede ad Anna di trasformarlo, e la ragazza gli dona una fiala del suo sangue prima di venire uccisa. Jeremy cercher\u00e0 di utilizzare la fiala per diventare un vampiro, ma senza successo. Nella seconda stagione si innamora di Bonnie e inizia ad uscire con lei, mentre dalla terza \u00e8 in grado di vedere i fantasmi e di collegarsi con l'aldil\u00e0. Successivamente diventa un Cacciatore della Fratellanza dei Cinque, muore ucciso da Silas, ma Bonnie lo riporta in vita. Nella sesta stagione se ne va da Mystic Falls per andare a cacciare vampiri in giro per il paese.\nJenna Sommers.\nJenna Sommers, interpretata da Sara Canning, doppiata da Claudia Catani (stagioni 1-2) e Rossella Izzo (episodio 5x11). \u00c8 la zia di Elena e Jeremy, e si prende cura dei due ragazzi dopo la morte dei loro genitori. Sbadata e maldestra, inizialmente fa fatica ad adattarsi alla sua nuova vita come tutrice, a causa anche della sua giovane et\u00e0. Si innamora di Alaric che la terr\u00e0, assieme agli altri, all'oscuro di tutto. Questo causer\u00e0 molti problemi alla coppia, alimentati anche dal continuo atteggiamento ambiguo di John Gilbert (cognato di Miranda, sorella maggiore di Jenna, e padre biologico di Elena), che tenter\u00e0 in tutti i modi di ostacolare Alaric e la relazione tra i due, instillando in Jenna il dubbio che il suo fidanzato non sia stato sincero riguardo alla morte di sua moglie Isobel. Solo verso la fine della seconda stagione Jenna scoprir\u00e0 l'esistenza dei vampiri e il ruolo chiave della famiglia Gilbert nella vicenda, riuscendo a perdonare Alaric per il suo comportamento evasivo, ma muore sacrificata da Klaus, poco dopo essere stata da lui vampirizzata. Nella terza stagione, Esther rivela che Jenna, pur essendo morta come vampira, \u00e8 rimasta totalmente pura e ha trovato la pace. Nel primo copione del pilot, il cognome di Jenna \u00e8 Moyer e ha 29 anni.\nBonnie Bennett.\nBonnie Sheila Bennett, interpretata da Katerina Graham, doppiata da Francesca Manicone. \u00c8 la migliore amica di Elena, insieme a Caroline. Discende da una famiglia di streghe e, grazie agli insegnamenti di sua nonna, inizia a praticare piccoli incantesimi. La sua antenata Emily, una strega molto potente, fu la serva di Katherine nel 1864. La sua magia accresce sempre di pi\u00f9 fino a quando un incantesimo di resurrezione la porta alla morte. In seguito Bonnie resuscita e diventa l'Ancora tra il mondo dei vivi e l'Altra Parte. Quando sta per morire a causa del collasso dell'Altro Lato, grazie a sua nonna, invece di morire viene spedita in uno dei mondi prigione della congrega Gemini, portando con s\u00e9 Damon. L\u00ec torna ad essere una strega e riesce a tornare nel mondo dei vivi. Ha un'intensa storia d'amore con Enzo.\nCaroline Forbes.\nCaroline Forbes, interpretata da Candice Accola, doppiata da Gemma Donati. \u00c8 la migliore amica di Elena e Bonnie. \u00c8 stata trasformata in vampiro da Katherine nella seconda stagione quando ha avuto un incidente mortale. \u00c8 la figlia di Liz Forbes, lo sceriffo di Mystic Falls, e di Bill Forbes e fa parte di una delle famiglie fondatrici. Nella prima stagione inizia una relazione con Matt che termina a causa della sua trasformazione. Successivamente, si avvicina a Tyler e i due iniziano una relazione che termina quando lui scopre che Caroline prova dei sentimenti per Klaus e ha fatto l'amore con lui. Nella sesta stagione, Caroline spegne la sua umanit\u00e0 a causa della morte di sua madre e appena la riaccende capisce di provare qualcosa per Stefan. I due iniziano una relazione nella settima stagione. Con un incantesimo rimane incinta delle gemelle di Alaric, portate nel suo grembo dalla Congrega Gemini dopo la morte di Jo.\nMatt Donovan.\nMatthew \"Matt\" G. Donovan, interpretato da Zach Roerig, doppiato da Edoardo Stoppacciaro. \u00c8 l'ex fidanzato di Elena, fratello minore di Vicki e migliore amico di Tyler. Fa parte della squadra di football del liceo, ama le auto ed \u00e8 un bravo meccanico. Inizia una relazione con Caroline, che la ragazza rompe una volta trasformata in vampira, per poi tornare sui suoi passi. Dopo aver scoperto il vampirismo della ragazza, la lascia e i due tornano ad essere amici. In seguito ha un'avventura con Rebekah e una storia d'amore con Penny Ares, ma entrambe non vanno a finire bene. Matt mette sempre gli amici al primo posto e non esita a rischiare la vita per proteggerli. Nonostante sia l'unico tra i protagonisti a essere sprovvisto di poteri, cerca sempre di rendersi utile nell'esecuzione dei piani dei suoi amici. Alla fine della serie diventa lo sceriffo di Mystic Falls.\nVicki Donovan.\nVictoria \"Vicki\" Donovan, interpretata da Kayla Ewell, doppiata da Federica De Bortoli (stagioni 1 e 3) e Maria Letizia Scifoni (stagioni 5 e 8). \u00c8 la sorella di Matt. Fidanzata trascurata di Tyler, ha una relazione con Jeremy. \u00c8 una ragazza tormentata e affetta da dipendenza da droghe. Ha sempre risentito, molto pi\u00f9 del fratello, dell'assenza di figure genitoriali stabili nella sua vita, dato che la madre \u00e8 sempre fuori citt\u00e0 mentre il padre non lo ha mai conosciuto. Viene trasformata in vampiro da Damon e poi uccisa da Stefan, poich\u00e9 divenuta troppo violenta. Elena e i Salvatore fanno credere a tutti che abbia lasciato la citt\u00e0, ma il suo corpo viene in seguito ritrovato nel bosco da Caroline. La polizia la dichiara morta per overdose, poich\u00e9 il Consiglio dei Fondatori vuole nascondere che Vicki era stata vampirizzata. Dopo la sua morte appare come fantasma a Jeremy nell'ultimo episodio della seconda stagione. Nella terza stagione continua ad apparire a Jeremy e comunica anche con il fratello Matt, e si scopre che nell'altro mondo ha fatto la conoscenza di Esther, che le ha promesso di riportarla in vita se uccider\u00e0 Elena per impedire a Klaus di creare i suoi ibridi. Matt e Bonnie con un esorcismo la rimandano dall'Altra Parte, il purgatorio dove finiscono le anime delle creature soprannaturali, capendo che \u00e8 diventata troppo pericolosa. Nella quinta stagione il suo spirito viene risucchiato all'Inferno, dal quale esce nell'ottava stagione per aiutare Katherine nel suo piano diabolico di vendetta finale.\nTyler Lockwood.\nTyler Lockwood, interpretato da Michael Trevino, doppiato da Marco Vivio. \u00c8 il migliore amico di Matt e il figlio del sindaco Richard Lockwood. Fa parte della squadra di football del liceo ed \u00e8 un ragazzo arrogante, violento e prepotente. Ci\u00f2 \u00e8 dovuto al suo rapporto col padre, che pretende sempre troppo ed \u00e8 spesso violento nei suoi confronti, spingendolo a esserlo altrettanto con gli altri perch\u00e9 pensa che solo cos\u00ec ne otterr\u00e0 il rispetto. \u00c8 discendente di una delle famiglie fondatrici della citt\u00e0, i Lockwood, sulla cui testa pende la maledizione della licantropia. Lui stesso, durante la seconda stagione, si trasforma in lupo mannaro, attivando il gene con un omicidio involontario. Nella terza stagione lui e Caroline inizieranno una relazione, inoltre Klaus lo trasformer\u00e0 in un ibrido, per met\u00e0 vampiro. In seguito lui e Caroline si lasceranno a causa della sete di vendetta di Tyler contro Klaus, per via del fatto che quest'ultimo si \u00e8 macchiato dell'omicidio di sua madre. Tyler non riesce a sconfiggerlo, inoltre scopre che Caroline e Klaus hanno avuto una breve storia, e questo pone fine alla loro relazione. Nel finale della quinta stagione muore a causa della magia dei Viaggiatori, ma torna in vita grazie a Bonnie, scoprendo di essere tornato un normale licantropo con il gene inattivo. All'inizio della sesta stagione si scopre che prova dei sentimenti per la strega Liv (ricambiati) e i due cominciano una relazione. Successivamente si lasciano perch\u00e9 Liv, dopo la morte del fratello Luke nella fusione, vuole uccidere Kai. Visto che quest ultimo era diventato capo dei Gemini, Liv sarebbe morta nel tentativo di ucciderlo, cos\u00ec Tyler la lascia perch\u00e9 lei preferisce morire che stare con lui. Nel finale della sesta stagione, per\u00f2, Tyler riattiva il gene della licantropia uccidendo Liv (che gli aveva chiesto di farlo, perch\u00e9 ormai in fin di vita), per usare il potere rigenerativo del lupo e salvarsi dalla ferita mortale che lo stava uccidendo. Dopo questi avvenimenti decide di lasciare Mystic Falls. Damon, nell'ottava stagione, sotto il controllo di Sybil, lo uccide. Nel copione originario del primo episodio, si chiamava Tyler Stratton.\nAlaric Saltzman.\nAlaric \"Rick\" Saltzman, interpretato da Matthew Davis, doppiato da Vittorio Guerrieri. \u00c8 il nuovo insegnante di storia del liceo di Mystic Falls, dopo la morte del professor Tanner (ucciso da Damon). Nato il 4 febbraio 1976 a Boston, discende da una famiglia di immigrati tedeschi che si insediarono in Texas nel 1755. Trasferitosi in citt\u00e0 per indagare e trovare informazioni sui vampiri, cerca inizialmente vendetta nei confronti di Damon, colpevole di aver vampirizzato sua moglie Isobel, la madre naturale di Elena, ma dopo una serie di avvenimenti instaura un rapporto di amicizia e collaborazione con il vampiro, Alaric \u00e8 infatti il miglior amico di Damon. Ha avuto una relazione con Jenna Sommers e, dopo la morte di quest'ultima, inizia a frequentare Meredith Fell. Dalla terza stagione \u00e8 membro del Consiglio dei Fondatori e diventa poi un vampiro Originale. Muore insieme a Elena essendo legato alla vita di quest'ultima, per poi risorgere nella quinta stagione. Nella sesta stagione ritorna ad essere un umano e a lavorare al Whitmore College; inizia anche a uscire con Jo, l'insegnante di medicina dell'universit\u00e0, per poi scoprire che \u00e8 una strega. Alaric la metter\u00e0 incinta, poi le chieder\u00e0 di sposarlo, ma il fratello gemello di Jo, Kai, la uccide il giorno del suo matrimonio, per\u00f2 la congrega di Jo salver\u00e0 i gemelli che la donna aspettava, trasferendoli nel grembo di Caroline. Al termine della gravidanza nascono Josie e Lizzie, che vengono cresciute congiuntamente da Alaric e Caroline.\nKlaus Mikaelson.\nNiklaus \"Klaus\" Mikaelson, interpretato da Joseph Morgan, doppiato da Emiliano Coltorti. \u00c8 un vampiro Originale, fratellastro minore di Freya, Finn e Elijah e maggiore di Kol, Rebekah e Henrik. Fu sua madre Esther a trasformarlo, come i suoi fratelli, in un vampiro, ma essendo nato da una relazione adulterina tra la madre e un lupo mannaro, questo fa di Klaus sia un vampiro che un licantropo, cio\u00e8 l'Ibrido Originale. Esther lo maledisse rendendo dormiente la sua natura da lupo mannaro e impedendogli cos\u00ec di poter far pieno uso dei suoi poteri. Da secoli tenta di spezzare l'incantesimo per mezzo di un rituale (per il quale \u00e8 necessario sacrificare un vampiro, un lupo mannaro e una doppelg\u00e4nger Petrova) che completa alla fine della seconda stagione, svegliando la sua natura di licantropo. Nella quarta stagione si innamora di Caroline, ma si trasferisce a New Orleans con Hayley. Riappare brevemente nella quinta stagione \u2013 dove lui e Caroline fanno l'amore, dandosi il loro definitivo addio \u2013 e nella settima \u2013 dove salva Stefan dalla cacciatrice Rayna Cruz. Nel finale della serie scrive una lettera a Caroline.\nEnzo St. John.\nLorenzo \"Enzo\" St. John, interpretato da Michael Malarkey, doppiato da Alessio Cigliano, e da Andrea Mete (episodio 5x9). \u00c8 vampiro. Originario dell'Inghilterra, venne abbandonato dalla sua famiglia in un orfanotrofio all'et\u00e0 di quattro anni. Si ammal\u00f2 di tubercolosi nel 1903, ma la madre di Damon e Stefan, Lily Salvatore, gli fece bere il suo sangue. Enzo mor\u00ec, ma grazie al sangue di Lily, torn\u00f2 in vita come vampiro. Nello stesso anno sbarc\u00f2 in America, ma venne catturato dalla fondazione Augustine, che lo tenne prigioniero per decenni. Cinque anni di prigionia li pass\u00f2 con Damon negli anni cinquanta; nonostante i due avessero progettato di scappare, solo Damon riusc\u00ec a fuggire ed Enzo \u00e8 stato liberato solamente nel 2013, dopo oltre 70 anni di torture. Lui e Damon tornano a essere amici e decidono di vendicarsi della fondazione Agustine, prendendo di mira il professor Wes Maxfield e Aaron Whitmore. Dopo la morte di entrambi, Enzo decide di cercare la sua amata Maggie, per poi scoprire che \u00e8 stata uccisa dal suo amico Damon. Dopo averlo scoperto, perde il controllo, spegne la propria umanit\u00e0 e inizia una battaglia contro Damon e Stefan. Quest'ultimo lo uccide, ma Enzo torna in vita grazie all'aiuto di Bonnie, della quale successivamente si innamora. Nell'ottava stagione viene nuovamente ucciso da Stefan.\nPersonaggi secondari.\nUmani.\nIl sangue umano in \"The Vampire Diaries\" soddisfa la fame dei vampiri e degli ibridi. Queste due specie, inoltre, possono soggiogare la mente umana e rendere le proprie vittime schiave dei loro desideri. Per proteggersi da questi due fattori, gli umani possono ingerire o stare a contatto con la verbena, pianta molto velenosa per le due specie non morte. La maggior parte degli umani della serie vivono a Mystic Falls. Gli anelli dei Gilbert funzionano solo su di loro.\nJohn Gilbert.\nJohnathan \"John\" Gilbert, interpretato da David Anders, doppiato da Fabio Boccanera. \u00c8 lo zio paterno di Jeremy ed Elena. Membro del Consiglio dei Fondatori, si scopre in seguito essere il padre biologico di Elena, in quanto da giovane aveva avuto una relazione con Isobel Flemming. Aiutato da un incantesimo di Bonnie, si sacrifica nella seconda stagione per riportare in vita sua figlia come umana anzich\u00e9 come vampira, morta durante il rito per spezzare la maledizione di Klaus ma con in circolo il sangue di Damon fattole ingerire a forza da quest'ultimo. Nonostante all'inizio appaia come uno dei principali antagonisti che odia i vampiri, col proseguire della serie diventa pi\u00f9 buono tanto da sacrificarsi per sua figlia, lasciandole scritto in una lettera di addio di essere consapevole di aver fallito come genitore a causa dei suoi pregiudizi e che negli ultimi tempi non aveva fatto altro che pensare a come sarebbe potuta andare se fosse stato in grado di ascoltare il punto di vista della figlia. Al termine della lettera le dice che l'ha sempre amata e che l'avrebbe sempre amata allo stesso modo, anche se si fosse trasformata in vampira. Muore nell'episodio Anche il sole sorge. Quando Elena morir\u00e0 e trover\u00e0 la pace, ella si ricongiunger\u00e0 con Miranda, Grayson, Jenna e John.\nLiz Forbes.\nElizabeth \"Liz\" Forbes, interpretata da Marguerite MacIntyre, doppiata da Laura Boccanera. \u00c8 lo sceriffo di Mystic Falls e la madre di Caroline. Ha divorziato da Bill Forbes dopo la nascita della loro figlia poich\u00e9 l'uomo si \u00e8 scoperto gay. \u00c8 membro del Consiglio dei Fondatori e nella seconda stagione rimane disgustata quando scopre che la figlia \u00e8 una vampira, ma piano piano comincia ad accettarla perch\u00e9 si rende conto che la figlia non ha perso la sua umanit\u00e0 e che \u00e8 diventata invece una donna molto pi\u00f9 forte, anche se alla fine Caroline le fa dimenticare tutto per proteggere se stessa e i suoi amici. Alla fine riapprende la verit\u00e0, grazie a Matt, e quando vede Caroline cercare di curare Jeremy ferito accidentalmente a morte proprio da Liz si rende conto che la figlia \u00e8 perfettamente in grado di controllarsi e che \u00e8 maturata e non \u00e8 diventata un mostro. Dopo aver superato il fatto che anche Damon, membro del Consiglio dei Fondatori, \u00e8 un vampiro, i due diventano amici e iniziano a collaborare. Il rapporto con sua figlia migliora sempre di pi\u00f9 col proseguire della serie, soprattutto dopo aver scoperto che Caroline \u00e8 diventata una vampira, in quanto cos\u00ec non deve avere pi\u00f9 segreti con lei. Nel corso della serie diventa una figura materna molto ben voluta da tutti, compresi Elena, Stefan e Tyler. L'intera cittadina la rispetta molto, cos\u00ec come il corpo di polizia. Nella sesta stagione scopre di avere un tumore al cervello incurabile. Il cancro \u00e8 al quarto stadio e quindi morir\u00e0 presto. Consapevole di quanto la figlia sar\u00e0 fragile e vulnerabile dopo la sua morte, chiede a Stefan di prometterle che aiuter\u00e0 la figlia ad andare avanti con la sua vita. Liz alla fine muore nell'episodio \"Resta\". Un ricordo di Stefan con lei sar\u00e0 ci\u00f2 che permetter\u00e0 a Caroline di riaccendere la propria umanit\u00e0.\nBill Forbes.\nBill Forbes, interpretato da Jack Coleman, doppiato da Roberto Draghetti. \u00c8 il padre di Caroline e l'ex marito di Liz, che ha lasciato dopo essersi scoperto gay. Non pu\u00f2 essere ammaliato da alcun vampiro per via di esercizi mentali creati da lui stesso. Cerca di aiutare con lo stesso metodo Tyler, cercando di insegnargli a controllarsi quando \u00e8 trasformato in licantropo ma, durante la trasformazione, Tyler perde il controllo e lo ferisce gravemente. Viene portato in ospedale e l\u00ec, dopo che Meredith gli inietta del sangue di vampiro per farlo guarire, viene ucciso da Alaric ed entra in fase di transizione. Si rifiuta di diventare vampiro, non completa la transizione e muore. Nonostante all'inizio non accetti Caroline per quello che \u00e8 (una vampira), alla fine dichiara di volerle bene e che lei \u00e8 diventata la donna forte che lui e sua madre volevano. Muore nell'episodio Nel portare fuori i morti...\nCarol Lockwood.\nCarol Lockwood, interpretata da Susan Walters, doppiata da Emilia Costa. \u00c8 la moglie di Richard Lockwood e madre di Tyler. Dopo la morte del marito diventa sindaco di Mystic Falls ed \u00e8 membro del Consiglio dei Fondatori. Nella terza stagione scopre che Caroline \u00e8 un vampiro e le inietta della verbena per catturarla. L'affida poi a Bill Forbes, credendo cos\u00ec di aver salvato la vita a suo figlio. Viene a conoscenza anche della vera natura di Tyler che la costringe ad osservarlo durante la trasformazione in licantropo dopo aver saputo che la madre aveva denunciato Caroline in quanto vampiro. Accetta senza pregiudizi la natura soprannaturale del figlio, col quale il rapporto migliora considerevolmente. In seguito stringe un accordo con Klaus: in cambio di denaro permette alla famiglia degli Originali di vivere senza ripercussioni da parte del Consiglio a Mystic Falls, consapevole che gli Originali sarebbero in grado di radere al suolo la citt\u00e0 senza sforzo se ostacolati. Quando scopre il piano di Tyler di farsi possedere dallo spirito di Klaus e farsi rinchiudere nel cemento per mesi per consentire ai suoi compagni ibridi di fuggire dall'ibrido Originale, dice al figlio di essere fiera di lui perch\u00e9 \u00e8 diventato un capo e che lo sosterr\u00e0 sempre. Quella stessa sera muore uccisa da Klaus, che l'annega in una fontana come vendetta per il tradimento di Tyler.\nZach Salvatore.\nZach Salvatore, interpretato da Chris William Martin, doppiato da Francesco Bulckaen. \u00c8 il pronipote dei fratelli Salvatore (l'ultimo discendente del loro fratellastro pi\u00f9 giovane). Conviveva con Stefan aiutandolo nella conduzione della residenza di famiglia. Fa parte del Consiglio dei Fondatori, al quale fornisce la verbena che coltiva personalmente. Aveva una fidanzata di nome Gail, dalla quale ha avuto una figlia, Sarah, ma Damon uccise Gail, e dunque Stefan per proteggere Sarah dal fratello ha fatto in modo che venisse adottata da una buona famiglia, lontana da Mystic Falls. Zach viene ucciso da Damon, in seguito quest'ultimo prende il suo posto come membro del Consiglio.Nel copione originario del primo episodio, era sostituito da Pete, il prozio settantenne di Stefan e Damon.\nWilliam Tanner.\nWilliam Tanner, interpretato da Benjamin Ayres, doppiato da Fabrizio Manfredi. \u00c8 l'insegnante di storia del liceo di Mystic Falls nonch\u00e9 allenatore della squadra di football chiamata Timberwolves. All'inizio non prende in simpatia Stefan perch\u00e9 quest'ultimo per due volte gli fa fare delle brutte figure sulla materia che lui stesso insegna mostrandosi pi\u00f9 competente del docente stesso. In seguito lo stimer\u00e0 dopo averlo visto giocare molto bene a football. Viene ucciso da Damon.\nMeredith Fell.\nMeredith Fell, interpretata da Torrey DeVitto, doppiata da Angela Brusa. \u00c8 una giovane dottoressa che torna a Mystic Falls dopo aver ottenuto la laurea in una universit\u00e0 della Ivy League. \u00c8 discendente di Honoria e Thomas Fell e pertanto \u00e8 membro del Consiglio dei Fondatori. \u00c8 anche a conoscenza dell'esistenza dei vampiri e fa segretamente uso del loro sangue per curare i pazienti. Inizia a frequentare Alaric e lo copre falsificando la data dell'omicidio del suo ex-ragazzo. Cura un'emorragia cerebrale di Elena con il sangue di Damon, provocando, dopo l'incidente su Wickery Bridge, la trasformazione della ragazza in vampira. Aiuta poi Damon a liberarsi da una trappola esplosiva piazzata dal cacciatore Connor. Tempo dopo parte per l'Alaska, dove sposa un pediatra.\nAndie Star.\nAndie Star, interpretata da Dawn Olivieri, doppiata da Giuppy Izzo. \u00c8 una giornalista televisiva e fidanzata soggiogata di Damon. Muore uccisa da Stefan in un tentativo del vampiro di convincere il fratello a non seguire le sue tracce e quelle di Klaus.\nKelly Donovan.\nKelly Donovan, interpretata da Melinda Clarke, doppiata da Gi\u00f2 Gi\u00f2 Rapattoni. \u00c8 la madre di Matt e Vicki, non \u00e8 quasi mai a Mystic Falls. A detta di Vicki passa quasi tutto il tempo con un amante camionista lontano da Mystic Falls. \u00c8 un alcolista e ha amoreggiato sia con Damon sia con Tyler, migliore amico del figlio. La sua immaturit\u00e0 costante, alla fine, spinge il figlio a cacciarla di casa definitivamente, cos\u00ec lascia la citt\u00e0. Torner\u00e0 dopo molti anni nel finale della serie, si scoprir\u00e0 tra l'altro che \u00e8 morta in circostanze sconosciute, e che \u00e8 finita all'Inferno. \u00c8 tornata nel mondo dei vivi solo per annunciare che la vendetta di Katherine sui fratelli Salvatore e i loro amici sta per abbattersi, manifestando il suo rancore nei confronti di Matt e la comunit\u00e0 di Mystic Falls dato che l'hanno sempre trattata con sufficienza, infine muore dato che il suo corpo, dopo che era tornata in vita, si stava lentamente indebolendo.\nJamie.\nJamie, interpretato da Robert Ri'chard, doppiato da Flavio Aquilone. \u00c8 il figlio adottivo di Abby Bennett, lui e Bonnie intraprendono una breve relazione.\nSarah.\nSarah (Maiara Walsh) \u00e8 una compagna di scuola di Tyler e Jeremy, inoltre ha una cotta per quest'ultimo. Usando la compulsione Katherine manipola la mente di Sarah spingendola ad aggredire Tyler, il giovane Lockwood la uccide per autodifesa; \u00e8 proprio l'assassinio di Sarah che permette al ragazzo di risvegliare i suoi poteri di licantropo latenti.\nPastore Young.\nIl pastore Young, interpretato da Michael Reilly Burke, doppiato da Mario Cordova. Gestisce la chiesa protestante di Mystic Falls ed \u00e8 il padre di April. Muore nella sua abitazione dopo aver causato lui stesso un'esplosione e uccidendo con s\u00e9 altri undici membri del Consiglio dei Fondatori. In seguito si scopre che \u00e8 stato Atticus Shane a istigarlo a farlo per completare il Triangolo dell'Espressione, con la promessa che lo stregone Silas avrebbe riportato in vita la sua defunta moglie. Comunque il pastore \u00e8 stato ingannato in quanto il triangolo non poteva far tornare in vita gli esseri umani.\nApril Young.\nApril Young, interpretata da Grace Phipps, doppiata da Giulia Catania. \u00c8 la figlia del Pastore Young, che dopo essere stata in un collegio per anni, torna a Mystic Falls per il funerale del padre. \u00c8 amica di Elena e Jeremy. Scopre per caso Caroline usare le sue abilit\u00e0, in seguito assiste alla conclusione del massacro dei 12 ibridi da parte di Klaus stando nascosta. Nel medesimo luogo trova la bara in cui Klaus aveva chiuso una pugnalata Rebekah e la libera. La vampira Mikaelson in seguito rivela ad April la verit\u00e0 sulla propria natura e su quella dei suoi amici. Dopo il diploma se ne va da Mystic Falls.\nAtticus Shane.\nAtticus Shane, interpretato da David Alpay. \u00c8 un docente del Withmore College che aiuta Bonnie a recuperare i poteri. Ha mandato il cacciatore Connor Jordan a Mystic Falls per uccidere i vampiri. Conosce molte informazioni sulla magia e sui Cinque. Insegna a Bonnie l'utilizzo dell'arte magica nota col nome di \"espressione\", \u00e8 lui a rivelare che la cura per l'immortalit\u00e0 si trova nella tomba dello stregone Silas. Shane e gli altri scoprono che la tomba dello stregone si trova in un'isola vicino alla Nuova Scozia. In seguito si scopre che Shane voleva solo liberare Silas dalla sua tomba, per far s\u00ec che lui riportasse in vita la sua defunta moglie; dopo varie vicissitudini sull'isola, Shane perde la vita.\nRudy Hopkins.\nRudy Hopkins, interpretato da Rick Worthy, doppiato da Pasquale Anselmo. \u00c8 il padre di Bonnie e il nuovo sindaco dopo la morte di Carol Lockwood. Viene ucciso da Silas che gli taglia la gola.\nMegan.\nMegan, interpretata da Hayley Kiyoko, doppiata da Giulia Catania. \u00c8 una studentessa del Whitmore College, compagna di stanza di Elena e Caroline. Quando era piccola era gravemente ammalata per un difetto cardiaco congenito, ma il padre di Elena, Grayson Gilbert, riusc\u00ec a salvarla grazie alle sue ricerche. Decide di iscriversi alla stessa universit\u00e0 di Elena (in quanto Grayson era suo padre) per scoprire pi\u00f9 cose riguardo al dottor Gilbert e alla fondazione Augustine per capire come fossero riusciti a guarirla, ma durante una festa alla Whitmore House inizia a curiosare dove non avrebbe potuto recarsi, finendo con l'avvicinarsi troppo alla cella di Enzo che, altamente affamato, si nutre di lei e la uccide.\nWesley Maxfield.\nWesley Maxfield, interpretato da Rick Cosnett, doppiato da Fabrizio Manfredi (episodi 5x2-5x9) e Francesco Bulckaen (episodi 5x10-5x15). \u00c8 un dottore e un docente del Withmore College che conosceva Grayson Gilbert, di cui \u00e8 stato allievo nello studio dei vampiri e odia questa specie soprannaturale. Conduce degli esperimenti mossi al fine di creare una nuova tipologia di vampiri, che si nutrono proprio di altri vampiri. \u00c8 il tutore legale di Aaron Whitmore, dopo che Damon uccise i suoi genitori, grazie ai fondi della famiglia Whitmore sovvenziona i suoi esperimenti sui vampiri tramite la fondazione Augustine. Quando Aaron taglia i fondi a Maxfield, i Viaggiatori decidono di sovvenzionare le sue ricerche per i loro scopi, infine trasforma pure Damon in un vampiro cannibale, ma quest'ultimo lo uccide.\nAaron Whitmore.\nAaron Whitmore, interpretato da Shaun Sipos, doppiato da Raffaele Carpentieri. \u00c8 un amico di Megan, la ragazza uccisa da un vampiro al Whitmore College. Il nonno di Aaron conduceva esperimenti sui vampiri, tra cui Damon e Enzo, torturati per anni dalla fondazione Augustine. Damon per vendetta uccise tutti i membri della famiglia Whitmore, ma risparmi\u00f2 il ragazzo per far s\u00ec che creasse una sua generazione, per poi uccidere anch'essa. Alla fine Damon lo uccide.\nTom Avery.\nTom Avery, interpretato da Paul Wesley, doppiato da Stefano Crescentini. \u00c8 un paramedico e il doppelg\u00e4nger umano di Stefan. \u00c8 stato ucciso da Enzo per far s\u00ec che i viaggiatori potessero compiere il rito.\nTripp Cooke.\nThomas Vincent \"Tripp\" Cooke, nato Thomas Vincent Fell III, interpretato da Colin Ferguson, doppiato da Fabrizio Pucci. \u00c8 un discendente dei fondatori Thomas e Honoria Fell. Controlla il gruppo di difesa di Mystic Falls da quando l'incantesimo dei Viaggiatori ha trasformato la citt\u00e0 in un luogo inaccessibile alle specie soprannaturali. \u00c8 un cacciatore di vampiri. Tripp decide di affrontare i vampiri della zona, tra cui Enzo, il quale lo trasforma in un vampiro, successivamente Tripp viene condotto nel confine di Mystic Falls, che \u00e8 diventato inaccessibile per i vampiri a causa della magia dei Viaggiatori, infine Tripp (privato del suo vampirismo, che lo teneva in vita) muore.\nMonique.\nMonique (Gabrielle Walsh) arriva a Mystic Falls spacciandosi per Sarah Salvatore, la figlia di Zach. Lei e Jeremy iniziano a uscire insieme. Stefan capisce l'inganno in quanto conosce la vera Sarah fin da quando era una bambina. Monique infatti ha conosciuto Sarah qualche tempo prima, la quale non voleva incontrare la sua vera famiglia in Virginia, e quindi Monique ne ha assunto l'identit\u00e0 per avere una famiglia migliore di quella che aveva lei. Viene uccisa da Enzo.\nLiam Davis.\nLiam Davis, interpretato da Marco James, doppiato da Christian Iansante. \u00c8 uno studente di medicina al Whitmore College. Inizia una relazione con Elena, ma dopo poco tempo lei lo lascia capendo di provare ancora dei sentimenti per Damon e lo soggioga a dimenticare la loro relazione.\nSarah Salvatore.\nSarah Nelson, nata Salvatore (Tristin Mays) \u00e8 la figlia di Zach, e pronipote di quarto grado di Stefan e Damon. Quest'ultimo uccise sua madre Gail, quindi Stefan, per proteggerla da Damon, la fece adottare da una buona famiglia lontana dalla Virginia, manipolando la mente di Zach con i suoi poteri. Lei non ha mai conosciuto Stefan, nonostante lui si sia sempre preso cura di lei, anche se da lontano. Enzo intende corrompere la sua purezza per far s\u00ec che lei lo implori di trasformarla in vampiro, cos\u00ec da rendere vana tutta la fatica di Stefan per farle avere una normale e felice vita umana. Enzo per\u00f2, alla fine, comprende che la sua vendetta nei confronti di Stefan non ha pi\u00f9 senso per lui, quindi decide di lasciar perdere, capendo che Sarah merita di vivere un'esistenza felice. Viene accoltellata e uccisa da Sybil.\nPenny Ares.\nPenny Ares, interpretata da Ana Nogueira, doppiata da Angela Brusa. \u00c8 un'agente di polizia, con la quale Matt stringe amicizia e dopo un anno ne diventa la fidanzata. Grazie a Matt verr\u00e0 a conoscenza dell'esistenza dei vampiri, ritenendoli da subito una minaccia. Tre anni nel futuro lei \u00e8 morta e Matt soffre ancora per la sua perdita e ne ritiene Stefan il responsabile, tanto da aver liberato Rayna dall'Armory solo dopo averle fatto promettere che avrebbe rinchiuso Stefan nella Pietra della Fenice. In realt\u00e0 il colpevole della sua morte \u00e8 lo stesso Matt che, poco dopo il fidanzamento, le spar\u00f2 di notte nel bosco credendo fosse un vampiro, Stefan cerc\u00f2 di darle il suo sangue per salvarla, ma Penny mor\u00ec sul colpo e non pot\u00e9 berlo. Stefan soggiog\u00f2 poi Matt per indurlo a credere che fosse morta in un incidente stradale e quando Matt, grazie a delle telecamere, si rese conto che Stefan lo aveva soggiogato, pens\u00f2 che fosse stato lui ad ucciderla.\nAlexandria St. John.\nAlexandria St. John, interpretata da Mouzam Makkar, doppiata da Ilaria Latini. \u00c8 una discendente di Enzo, a capo della societ\u00e0 chiamata Armory, che ha lo scopo di collezionare oggetti magici, fondata dal suo antenato, il padre di Enzo. Desiderosa di aprire la cripta che si trova nei sotterranei della villa dell'Armory per salvare sua sorella Yvette, che anni prima vi era entrata senza farvi pi\u00f9 ritorno, d\u00e0 la caccia a Bonnie dato che solo la sua magia di strega Bennett pu\u00f2 sciogliere il sigillo della cripta, essendo stata una sua antenata a crearlo. Bonnie con i suoi poteri elimina il sigillo, quindi Alexandria e i membri dell'Armory entrano nella cripta e l\u00ec la donna vede il cadavere di Yvette, infatti era morta da diversi anni, infine la misteriosa creatura che vive nella cripta, Sybil, inizia a uccidere a uno a uno tutti i membri dell'Armory, quindi Alexandria cerca di scappare dalla villa salvo scoprire che Bonnie, con un incantesimo, ha sigillato l'edificio intrappolandovi Alexandria e tutti i membri dell'Armory che vengono uccisi dalla creatura ormai libera.\nVirginia St. John.\nVirginia St. John, interpretata da Aisha Duran, doppiata da Laura Lenghi. \u00c8 la sorella di Alexandria, diversamente da quest'ultima lei ha preferito lasciare Yvette al suo destino quando fin\u00ec intrappolata nella cripta, cercando di dissuadere Alexandria dall'aprire la cripta conscia della pericolosit\u00e0 della creatura che vi \u00e8 intrappolata al suo interno, ovvero Sybil; ma Alexandria, non sentendo ragioni, si sbarazza di Virginia facendola internare in un istituto psichiatrico. Si toglier\u00e0 la vita mordendosi la lingua.\nDorian Williams.\nDorian Williams, interpretato da Demetrius Bridges. \u00c8 uno stagista che lavora per Alaric. Stefan in passato uccise sia la sorella che il padre di Dorian, quest'ultimo cerca vendetta e lo rapisce, tra l'altro Stefan, tornato umano con la cura per il vampirismo, \u00e8 senza difese. In un impeto di rabbia Dorian gli spara ferendolo, ma avendo capito che la vendetta non lo far\u00e0 sentire meglio, decide di salvare Stefan, che viene poi portato in ospedale guarendo. Nonostante l'astio che prova nei suoi riguardi, decide di voltare pagina permettendo a Stefan di vivere la sua vita mortale. Diventer\u00e0 uno dei docenti della Salvatore Boarding School.\nGeorgie Dowling.\nGeorgina \"Georgie\" Dowling, interpretata Allison Scagliotti, doppiata da Angela Brusa. \u00c8 una stagista che lavora per Alaric per il quale prova una certa attrazione, \u00e8 specializzata in mitologia e storia dell'occulto. Viene uccisa da Seline e finisce all'Inferno.\nPeter Maxwell.\nPeter Maxwell, interpretato da Joel Gretsch, doppiato da Stefano Benassi. \u00c8 il padre di Vicki e Matt, quest'ultimo dopo tanti anni cerca di ricostruire il loro rapporto. Abbandon\u00f2 la famiglia quando Kelly rimase incinta di Matt in quanto non voleva pi\u00f9 rimanere l\u00ec, dato che odia la comunit\u00e0 di Mystic Falls, che non ha mai dato ai Maxwell, i veri fondatori di Mystic Falls, la giusta considerazione.\nTara.\nTara (Alexandra Chando) \u00e8 un medico che assomiglia ad Elena Gilbert. Viene uccisa da Damon.\nVampiri Originali.\nI vampiri Originali sono i primi vampiri mai esistiti, dai quali sono stati generati tutti gli altri. Fu Esther, la strega Originale, a trasformare suo marito Mikael e i suoi figli Finn, Elijah, Kol e Rebekah in vampiri. Diede loro l'immortalit\u00e0, la forza, la velocit\u00e0 e l'agilit\u00e0 prendendo potere dal Sole e dalla Quercia Bianca. Questi elementi per\u00f2 si rivoltarono contro i vampiri: gli spiriti delle streghe, che vedevano la loro immortalit\u00e0 come un abominio, resero il Sole loro nemico, infatti i raggi solari all'inizio erano un pericolo per loro (ustiona il loro corpo ma non li uccide), ma in seguito Esther risolse il problema creando sei anelli d'oro e lapislazzuli che li proteggono dai raggi solari; solo il legno della Quercia Bianca li pu\u00f2 uccidere definitivamente, la sua cenere unita ad un pugnale d'argento conficcato nel loro cuore pu\u00f2 portarli in uno stato di \"morte\" fino all'estrazione dell'arma; l'erba che cresceva sotto la quercia, la verbena, pu\u00f2 ustionarli, renderli incoscienti, e rende le persone umane immuni al soggiogamento. Il morso dei licantropi per loro non \u00e8 letale, ma causa loro dolore e allucinazioni per un limitato periodo di tempo (solitamente tre giorni o sino all'assunzione del sangue dell'ibrido Originale). Non possono prendere fuoco, se non quando uccisi con il legno di quercia bianca. Esther trasform\u00f2 anche Niklaus, che essendo soggetto alla maledizione della licantropia, si trasform\u00f2 in un ibrido tra le due specie, ed il cui sangue cura i vampiri dal morso di licantropo o di ibrido. Esther in seguito trasform\u00f2 Anche Alaric Saltzman (che poi torn\u00f2 umano) in un Originale, usando un incantesimo pi\u00f9 potente rispetto a quello usato sui suoi famigliari, infatti Alaric era immune al legno della Quercia Bianca, quindi virtualmente invulnerabile. In totale sono cinque, dato che Klaus lo \u00e8 solo in parte e che n\u00e9 Freya (la prima dei Mikaelson) n\u00e9 Henrik (l'ultimo di loro) hanno subito la trasformazione. I vampiri Originali sono, inoltre, gli unici esseri che possono soggiogare chiunque, eccetto le streghe e i licantropi in forma di lupo.La morte dei vampiri Originali provocherebbe la scomparsa definitiva di tutti i vampiri dalla Terra (vedi quanto accaduto con Finn, Elijah e Kol).\nElijah Mikaelson.\nElijah Mikaelson (\"Elia\" nella versione italiana delle prime quattro stagioni della serie), interpretato da Daniel Gillies, doppiato da Guido Di Naccio. \u00c8 un Originale, terzo figlio di Esther e Mikael dopo Freya e Finn. Diversamente dai suoi fratelli, Elijah ha un carattere pi\u00f9 moderato, \u00e8 un uomo d'onore e disdegna la violenza, infatti \u00e8 questa parte del suo carattere che spesso lo mette in contrasto con suo fratello Klaus. Nonostante tutto anche lui sa essere crudele se \u00e8 necessario.\nCon la nascita di una nuova doppelg\u00e4nger, Elena Gilbert, Elijah ha l'occasione di vendicarsi del fratello che ha ucciso tutti i suoi familiari. Mentre sta per strappargli il cuore, per\u00f2, Klaus gli dice che i fratelli non sono morti e che lo porter\u00e0 da loro. Elijah gli crede, ma Klaus lo colpisce con un pugnale d'argento e lo mette in una bara. In seguito, Damon lo libera insieme ai fratelli e alla madre; Elijah decide di abbandonare Mystic Falls e la sua famiglia per riflettere sulle proprie azioni, e inizia una relazione con Katherine. Klaus ed Elijah vengono a sapere che a New Orleans un gruppo di streghe ha messo in atto una sommossa contro Klaus e partono per la citt\u00e0: Katherine lo sprona a lasciar perdere e a scappare con lei, ma Elijah, a malincuore, rifiuta l'offerta. Viene fatto apparire brevemente nella mente di Katherine da Damon, nel momento in cui la donna sta per morire. Nonostante Mikael si sia dimostrato in pi\u00f9 occasioni il vampiro pi\u00f9 forte in assoluto, in realt\u00e0 \u00e8 Elijah colui che si \u00e8 battuto con Klaus ad armi pari il maggior numero di volte, nonostante quest'ultimo sia l'Ibrido Originale. Verso la fine della seconda stagione riesce addirittura ad avere la meglio su di lui in un'occasione, riuscendo a pugnalarlo e chiuderlo in una bara.\nRebekah Mikaelson.\nRebekah Mikaelson, interpretata da Claire Holt, doppiata da Valentina Favazza, e da Sabrina Duranti (episodio 3x3). \u00c8 la sorella di Klaus, l'unica fra tutti che \u00e8 sempre rimasta al suo fianco. Negli anni venti si innamora di Stefan, ma lei e Klaus sono costretti a scappare da Mikael. Siccome Rebekah non vuole lasciare Stefan, viene pugnalata dal fratello, che la rinchiude in una bara. Viene risvegliata nella terza stagione, alla fine della quale provoca la morte di Elena che, avendo del sangue di vampiro in circolo, si trasforma in vampira. Lei e Stefan diventano amanti, ma alla fine capir\u00e0 di provare dei sentimenti per Matt, in parte ricambiati. Duarante l'estate dopo il diploma di Matt, partono per un viaggio in Europa. Rebekah prova a convincerlo a lasciare Mystic Falls per sempre con lei, ma il ragazzo rifiuta l'offerta, convinto che debba ritornare alla vita reale, cos\u00ec si salutano da buoni amici.\nSi trasferisce poi a New Orleans per aiutare Klaus ed Elijah con la bambina e ritrova il suo vecchio amore, Marcel, con il quale organizza un piano per rinchiudere Klaus e vivere felici, ma Klaus batte loro e il loro esercito di vampiri e Rebekah e Marcel si arrendono. Dopo la nascita di Hope lascia la citt\u00e0 con lei per proteggerla. Successivamente torna in citt\u00e0 con Hope. Esther vuole farle un incantesimo per purificarla e renderla mortale in un corpo mortale. I suoi fratelli hanno un piano, ma Kol decide di modificarlo e trasferisce Rebekah nel corpo di Eva Sinclair (interpretata da Maisie Sellers), rinchiusa in una specie di manicomio per streghe pazze. Riesce poi a liberarsi e a tornare dai fratelli. Ora pu\u00f2 usufruire liberamente di entrambi i corpi.\nQuando era umana, Rebekah era una ragazza dolce e sensibile, ma la trasformazione in vampiro l'ha cambiata: \u00e8 diventata cinica e vendicativa. \u00c8 emotivamente fragile e facilmente manipolabile e si innamora spesso e in fretta. Testarda e ribelle, non sopporta di sentirsi oppressa per\u00f2 sa essere gentile.\nMikael.\nMikael, interpretato da Sebastian Roch\u00e9, doppiato da Stefano Benassi. \u00c8 il marito di Esther, e padre di tutti gli Originali, eccetto che di Klaus. Quando i licantropi uccisero suo figlio Henrik, Mikael costrinse sua moglie Esther a ricorrere alla magia nera per rendere lui e i propri figli pi\u00f9 forti. Nacquero cos\u00ec gli Originali, ma insieme alla velocit\u00e0, alla forza e all'immortalit\u00e0 \u00e8 arrivata una fame tremenda e Klaus era il pi\u00f9 affamato di tutti. Quando Klaus uccise la sua prima vittima i suoi poteri di licantropo latenti si risvegliarono, Mikael cap\u00ec dunque che il ragazzo era nato da una relazione adulterina tra la moglie e un lupo mannaro. Mikael, infuriato per il tradimento, obblig\u00f2 la moglie a sopprime in Klaus la sua parte di lupo negandogli ogni contatto con il suo vero io. Mikael ha passato tutta la sua vita a dare la caccia a Klaus dopo che quest'ultimo uccise Esther, viene poi disidratato e rinchiuso in un cimitero di Charlotte da Abby Bennett. Viene risvegliato da Katherine, la quale viene morsa e scopre che Mikael si nutre solo di vampiri, per questo viene chiamato da alcuni come \"il vampiro cacciatore di vampiri\". Assieme a Damon inizia ad architettare l'uccisione di Klaus, ma con l'intervento di Stefan \u00e8 lui a finire impalato con il paletto del legno della Quercia Bianca, proprio per mano di Klaus. \u00c8 sicuramente il Vampiro Originale pi\u00f9 forte di tutti (a detta di Esther, soltanto Alaric gli \u00e8 superiore, dopo la sua trasformazione in vampiro Originale), differisce dai suoi simili perch\u00e9 preferisce bere il sangue degli altri vampiri, che lo rende pi\u00f9 forte. Prova un profondo odio nei confronti di Klaus ed \u00e8 disposto a tutto pur di ucciderlo, anche uccidere gli altri figli (per sua stessa affermazione, Mikael ha distrutto intere citt\u00e0 inseguendolo per il mondo, tanto da guadagnarsi il nome de \"Il distruttore\"). Sembra essere l'unico uomo che Klaus abbia mai temuto, infatti lo stesso Klaus lo definir\u00e0 come l'uomo pi\u00f9 crudele mai apparso sulla terra.\nNell'ultimo episodio della prima stagione dello spin-off, \"The Originals\", la strega Davina riporta in vita Mikael sfruttando la nascita miracolosa di Hope Mikaelson, la figlia ibrido di Klaus; il cacciatore decide di portare a termine il suo piano per uccidere definitivamente Klaus e il resto della sua famiglia, comprese Hayley e Hope, ma viene poi ucciso dai suoi figli.\nFinn Mikaelson.\nFinn Mikaelson, interpretato da Casper Zafer, doppiato da Raffaele Carpentieri. \u00c8 un vampiro Originale, secondo figlio di Esther e Mikael, fratello maggiore di Elijah, Klaus, Kol, Rebekah e Henrik e fratello minore di Freya. Elijah e Damon lo risvegliano nella terza stagione, dopo 900 anni di torpore. Rifiuta la sua natura, arrivando ad odiare se stesso e la razza dei vampiri, per questo aiuta Esther nel suo piano per uccidere gli Originali. \u00c8 l'unico grande amore di Sage. Quando viene ucciso da Matt con il paletto intagliato con il legno della Quercia Bianca, anche tutta la sua discendenza di sangue muore.\nFinn ritorna in vita nell'ultimo episodio della prima stagione di \"The Originals\", lo spin-off della serie, ansioso di aiutare sua madre nel suo piano di trasformare i suoi fratelli in umani, abitando il corpo dello stregone Vincent, ma viene poi esorcizzato dalla sorella Freya, che libera Vincent e imprigiona lui nel proprio ciondolo. Quando la strega Davina riporta in vita Kol nel suo corpo di vampiro, senza volerlo, riporta in vita anche Finn che \u00e8 tornato nel suo corpo di Vampiro Originale, ma poco dopo viene ucciso definitivamente da Lucien Castle e dal suo morso che pu\u00f2 secernare un veleno di licantropo al quale nemmeno un Originale pu\u00f2 sopravvivere.\nKol Mikaelson.\nKol Mikaelson, interpretato da Nathaniel Buzolic, doppiato da Daniele Giuliani. \u00c8 un vampiro Originale, quarto figlio di Mikael e quinto figlio di Esther, fratello minore di Freya, Finn, Elijah e Klaus e fratello maggiore di Rebekah e Henrik. Dopo la morte di Esther, Kol part\u00ec per l'Europa, uccidendo e trasformando persone indiscriminatamente. Fin da bambino \u00e8 capriccioso, testardo e aggressivo. Elijah e Damon lo risvegliano nella terza stagione. Cerca di ostacolare i piani di Damon, il quale vuole scoprire da che Originale discende la sua linea di sangue. Viene chiamato da Rebekah per aiutarla a torturare il professor Shane, ma appena scopre che con la cura \u00e8 sepolto anche Silas, cerca di ostacolarne la ricerca, cercando di uccidere chiunque sia essenziale per il risveglio dello stregone. Viene poi fermato da Jeremy, che lo uccide col paletto di Quercia Bianca. Quando l'Altra Parte viene mostrata sulla Terra, anche lui torna giurando vendetta contro coloro che volevano la sua morte, ma viene nuovamente rinchiuso.\nNel primo episodio della seconda stagione di \"The Originals\", lo spin-off della serie, viene rivelato che Kol \u00e8 ritornato in vita insieme a Finn ed Esther, e si stabilisce nel corpo dello stregone Kaleb. Successivamente si innamora di Davina e tradisce sua madre per aiutarla e si riappacifica con i fratelli. Infine viene ucciso da Finn con un incantesimo. Davina lo riporta in vita nella terza stagione nel suo corpo originale di vampiro.\nVampiri.\nI vampiri sono una specie soprannaturale che venne creata dai vampiri Originali. La loro unica fonte di vita \u00e8 il sangue umano, possono bere anche sangue animale ma in genere non lo fanno perch\u00e9 il sangue umano li rende molto pi\u00f9 forti di quello animale. Se non si nutrono per un lungo periodo, si indeboliscono e poi si mummificano, ma non muoiono. Finch\u00e9 bevono sangue regolarmente il loro corpo continua a funzionare; possono anche bere o mangiare, anche se non gli \u00e8 necessario. Inoltre, consumare alcolici li aiuta a tenere a bada la sete di sangue. Possono morire solo se esposti alla luce del Sole, decapitati o se trafitti al cuore da qualunque tipo di legno. Il veleno secernuto dal morso di un licantropo ha effetti letali per loro, infatti li uccide in pochi giorni (solo bevendo il sangue di Klaus possono guarire dal veleno) Risultano indeboliti fisicamente e nei loro poteri se entrano in contatto con la verbena. I loro sensi sono innaturalmente sviluppati e anche la velocit\u00e0, la forza e l'agilit\u00e0 sono incredibilmente maggiori rispetto a quelle umane. Hanno inoltre la capacit\u00e0 di allontanare le loro emozioni, la capacit\u00e0 di guarire quasi istantaneamente, l'immortalit\u00e0, il soggiogamento mentale, e talvolta manifestano la capacit\u00e0 di entrare nella mente degli altri (umani o vampiri indifferentemente) anche da una certa distanza per creare illusioni o sogni, sia durante il sonno sia in stato di veglia, ma non possono leggere i pensieri. I vampiri possono entrare nelle case altrui solo se invitati da chi detiene l'atto di propriet\u00e0 (o comunque da chi ha il diritto di considerare la casa di sua propriet\u00e0).\nIl processo che trasforma un umano in vampiro si divide in tre fasi:\nLexi Branson.\nAlexia \"Lexi\" Branson, interpretata da Arielle Kebbel, doppiata da Myriam Catania (stagioni 1-3) e Erica Necci (stagioni 4-5 e 8). \u00c8 una vampira centenaria, migliore amica di Stefan. Fu lei a salvarlo poco tempo dopo la sua trasformazione in vampiro, quando era una prima versione dello \"squartatore\", insegnandogli a controllarsi e dare valore alla sua umanit\u00e0 invece di spegnerla. Lei e Stefan hanno un rapporto fraterno, si vedono una volta l'anno, al compleanno di Stefan, che trascorrono sempre divertendosi come Stefan non fa mai. Lexi, infatti, \u00e8 la sola persona con cui Stefan riesce ad essere se stesso e a divertirsi senza timore di tornare ad essere uno \"squartatore\", ruolo che poi passer\u00e0 a Caroline dopo la sua morte. Ogni volta che Stefan riprende le abitudini da \"squartatore\", Lexi torna da lui e lo fa rinsavire, spesso impiegando anni. Lexi non ha mai avuto problemi a torturare Stefan pur di farlo tornare normale quando spegneva la sua umanit\u00e0. Quando torna a Mystic Falls a fargli visita, viene presa alla sprovvista e uccisa da Damon. Compare in alcuni flashback della seconda e della quarta stagione e sotto forma di fantasma nella terza. Nella quarta stagione torna temporaneamente in vita grazie alla caduta del velo che separa il mondo dei vivi dall'Altra Parte: lei e Stefan si salutano prima che il velo venga ripristinato causando il ritorno di Lexi nel limbo in cui vanno le anime degli esseri soprannaturali morti, ma prima che ci\u00f2 avviene Lexi lo consola per aver perso l'amore di Elena, dicendogli che ne trover\u00e0 presto un altro altrettanto importante. Nel finale della quinta stagione Lexi salva Stefan dall'oscurit\u00e0 che distrugge l'Altra Parte e cerca di aprirgli gli occhi sui veri sentimenti che uniscono lui e Caroline. Poco dopo, capendo che per Bonnie il rischio di morire \u00e8 sempre pi\u00f9 alto tanto quanto pi\u00f9 le persone che resuscita sono numerose, si rifiuta di attraversarla per evitare il rischio che muoia prima che Damon torni in vita e, come migliore amica di Stefan, non pu\u00f2 permettere che lui perda suo fratello. Markos arriva di corsa per tornare in vita attraversando Bonnie, ma Lexi riesce a fermarlo facendolo precipitare nell'oscurit\u00e0, dopodich\u00e9 abbandona l'Altra Parte ascendendo a un piano superiore, trovando finalmente la tanto sospirata pace.\nLexi non sopportava Damon, specie perch\u00e9 questi, decenni prima, la ingann\u00f2 fingendosi innamorato di lei per portarsela a letto e intrappolarla su un tetto al sole, cos\u00ec da andarsene (Stefan l'aveva pregata di aiutare Damon a riaccendere la sua umanit\u00e0). Provava simpatia per Elena e sperava che fosse il vero amore di Stefan, le consigli\u00f2 di non fuggire se davvero lo amava. Lexi non ha avuto interazioni con altri personaggi, ma ha una strana predilezione per Caroline, che apprezza molto avendola vista, mentre era dall'Altra Parte, prendersi cura di Stefan e sembra che desideri che la giovane vampira e il suo migliore amico diventino una coppia.\nQuando Stefan muore e va in paradiso ritrova Lexi con la sua tanto amata macchina e si riabbracciano forte, trovando pace insieme.\nAnnabelle Zhu.\nAnnabelle \"Anna\" Zhu, interpretata da Malese Jow, doppiata da Maria Letizia Scifoni. \u00c8 una vampira, figlia di Pearl, che si innamora di Jeremy Gilbert e che sembra essere intenzionata a trasformarlo in vampiro per alleviare le sue sofferenze. Viene uccisa da John Gilbert con un paletto di legno durante un incendio, nell'ultimo episodio della prima stagione. Compare nuovamente nell'ultimo episodio della seconda stagione di fronte a Jeremy, assieme a Vicki. Rivela in seguito a Katherine e Damon, per mezzo di Jeremy, il nome del peggior nemico di Klaus: Mikael, il suo patrigno.\nPearl Zhu.\nPearl Zhu, interpretata da Kelly Hu, doppiata da Stella Musy. \u00c8 uno dei vampiri della cripta. Nel 1864 si innamor\u00f2 di Johnathan Gilbert, ma lui la trad\u00ec dopo aver scoperto la sua vera natura e fu complice della sua cattura. Viene liberata dopo 145 anni dalla figlia Anna. Diversamente dalla maggior parte dei vampiri della tomba, non sembra nutrire rabbia verso i cittadini e tenta senza successo di guidare gli altri lontano dalla vendetta. Viene uccisa assieme a Harper da John Gilbert, che la trafigge al cuore con un paletto di legno.\nIsobel Flemming.\nIsobel Flemming, interpretata da Mia Kirshner, doppiata da Domitilla D'Amico. \u00c8 la moglie di Alaric, nonch\u00e9 madre biologica di Elena. John Gilbert la mise incinta quando erano ancora due adolescenti, abbandon\u00f2 la figlia quando era ancora in fasce. Ha sempre provato interesse per i vampiri, quando incontra Damon, dopo aver avuto una relazione con lui alle spalle di Alaric, supplica il vampiro di trasformarla, Damon acconsente alla richiesta. Muore quando Klaus manipola la sua mente spingendola al suicidio, dopo aver parlato con Alaric ed Elena per l'ultima volta.\nRose Famil.\nRose Famil, interpretata da Lauren Cohan, doppiata da Valentina Mari. \u00c8 una vampira nata nel 1450 in Inghilterra e trasformata a circa 20 anni. Nel 1492 trasforma involontariamente Katherine, e per questo \u00e8 ricercata da Klaus, che vuole vendicarsi. Inizialmente sembra essere una nemica, ma si scopre in seguito che \u00e8 buona e gentile, tanto che Damon si affeziona a lei, inoltre i due diventano amanti. Morsa dal licantropo Jules, Damon la uccide per porre fine alle sue sofferenze, non essendo riuscito a trovare una cura.\nAbby Bennett.\nAbby Bennett Wilson, interpretata da Persia White, doppiata da Laura Romano. \u00c8 la madre naturale di Bonnie, una strega, e la madre adottiva di Jamie. Ha usato tutti i suoi poteri per disidratare Mikael a Charlotte, e in seguito a questa operazione ha abbandonato la figlia, trasferendosi a Monroe. Aiuta Bonnie a liberare Esther dalla sua bara. Successivamente viene trasformata in vampiro da Damon, perdendo cos\u00ec definitivamente i suoi poteri di strega e abbandona di nuovo sua figlia. Nella quarta stagione le due tornano in contatto e si sentono spesso per telefono, Bonnie afferma che, nonostante all'inizio odiasse essere un vampiro, sua madre ora apprezza questa nuova vita.\nTrevor.\nTrevor (Trent Ford) \u00e8 un vampiro nato intorno al 1450. Nel 1492 salva Katerina Petrova da Elijah e Klaus con l'aiuto di Rose. Per aver commesso questo gesto, assieme a Rose, \u00e8 costretto a scappare dai due fratelli Originali. Viene ucciso da Elijah.\nLogan Fell.\nLogan Fell, interpretato da Chris J. Johnson, doppiato da Giorgio Borghetti. \u00c8 un giornalista di Mystic Falls. \u00c8 l'ex fidanzato di Jenna e un membro del Consiglio dei Fondatori. Successivamente viene trasformato in vampiro, inconsapevolmente, da Anna. Logan, per dispetto a Liz Forbes, cerca di trasformare Caroline in vampiro, ma Damon e Stefan lo fermano. Fa un patto con Damon promettendogli di rivelargli il modo per aprire la cripta in cui dovrebbe essere imprigionata Katherine ma, prima di arrivare al luogo convenuto per l'incontro, viene ucciso da Alaric.\nNoah.\nNoah (Dillon Casey) \u00e8 un vampiro ossessionato dalla somiglianza tra Elena e Katherine. Lavora con Ben e Anna per aprire la cripta sotto Mistic Fall's. Viene ucciso da Stefan.\nBen McKittrick.\nBen McKittrick, interpretato da Sean Faris, doppiato da David Chevalier. \u00c8 un vampiro che lavora con Anna per aprire la cripta sotto Fell's Church. Viene ucciso da Stefan.\nHenry Wattles.\nHenry Wattles, interpretato da Evan Gamble. \u00c8 un vampiro imprigionato nella cripta, dopo essersi liberato John Gilbert si prende cura di lui aiutandolo a integrarsi nel ventunesimo secolo. Viene ucciso da Alaric. Quando era umano, lui e Damon erano nello stesso reggimento durante la guerra civile americana.\nHarper.\nHarper, interpretato da Sterling Sulieman, doppiato da Leonardo Graziano. \u00c8 un vampiro della cripta. Non \u00e8 intenzionato a vendicarsi delle Famiglie Fondatrici. Viene ucciso da John Gilbert con un paletto di legno nel cuore.\nFrederick.\nFrederick, interpretato da Stephen Martines, doppiato da Francesco Prando. \u00c8 un vampiro della cripta. Vuole uccidere le Famiglie Fondatrici. Viene ucciso da Stefan.\nSlater.\nSlater, interpretato da Trevor Peterson, doppiato da Francesco Venditti. \u00c8 un vampiro che fornisce informazioni sugli Originali a Damon e Rose. Si suicida dopo essere stato soggiogato da Elijah.\nSage.\nSage, interpretata da Cassidy Freeman, doppiata da Myriam Catania. \u00c8 una vampira del passato di Stefan e Damon. Appare per la prima volta in un flashback nell'episodio \"1912\". Fu la fidanzata di Finn, ma da quando quest'ultimo venne pugnalato da Klaus pi\u00f9 di 900 anni fa, vaga per il mondo e insegna ai vampiri come comportarsi con la loro natura. Fu lei ad insegnare a Damon a nutrirsi di sangue umano direttamente dalle vittime senza ucciderle. Essendo estremamente anziana \u00e8 capace di entrare persino nella mente degli Originali, ma per farlo ha bisogno che quest'ultimo sia profondamente assopito, come avviene con Rebekah. Quando scopre che Finn \u00e8 stato svegliato va a Mystic Falls, ma il vampiro Originale se ne \u00e8 andato. Klaus e Rebekah la portano dalla propria parte per convincere Finn a non suicidarsi e riescono nell'intento. Finn e Sage tornano insieme, ma la sera dello stesso giorno l'Originale viene ucciso da Matt. Desiderosa di vendetta si reca a casa dei Salvatore per ucciderli, ma muore prima di riuscirci poich\u00e9 fa parte della discendenza di sangue di Finn. Sage \u00e8 la vampira pi\u00f9 anziana comparsa su \"The Vampire Diaries\", ma non \u00e8 la pi\u00f9 vecchia dopo gli Originali, dal momento che i vampiri Lucien, Tristan ed Aurora, presenti in \"The Originals\", sono stati i primi tre vampiri non Originali della storia (trasformati rispettivamente da Klaus, Elijah e Rebekah), anche se pu\u00f2 essere associata a loro, essendo anche lei la prima (ed unica) persona trasformata in vampiro da Finn.\nWill.\nWill, interpretato da Aaron Jay Rome. \u00c8 una vecchia conoscenza di Damon, che incontr\u00f2 negli anni settanta, gestisce un locale a New York. Will lavora per Katherine, e quando quest'ultima gli ordina di uccidere Hayley, Klaus, per difenderla, lo morde infettandolo con il suo veleno di lupo mannaro, infine Damon lo uccide per mettere fine alle sue sofferenze.\nMarcel Gerard.\nMarcellus \"Marcel\" Gerard, interpretato da Charles Michael Davis, doppiato da Roberto Draghetti. \u00c8 un vampiro che vive a New Orleans, trasformato da Klaus. Compare nell'episodio \"Conseguenze\", il backdoor pilot dello spin-off della serie, \"The Originals\"; le sue vicende vengono narrate nello spin-off. Nel backdoor pilor, Marcel \u00e8 preoccupato dall'arrivo di Klaus a New Orleans, e incarica alcuni suoi vampiri di seguirlo per raccogliere informazioni. Klaus ne \u00e8 infastidito e attacca uno dei vampiri di Marcel. In seguito Klaus e Marcel hanno una seconda lite riguardo al trono di New Orleans che culmina con Klaus che morde un altro amico di Marcel, dimostrandogli che non ha potere su di lui perch\u00e9 \u00e8 immortale. Tuttavia, il giorno seguente Klaus afferma che ha capito che Marcel \u00e8 il re di New Orleans ma che vuole rimanere ancora per un po', e Marcel torna a trattarlo amichevolmente come quando era arrivato la prima volta.\nNadia Petrova.\nNadia Petrova, interpretata da Olga Fonda, doppiata da Roberta Pellini. \u00c8 la figlia di Katherine e antenata di Elena. La sua nascita macchi\u00f2 di disonore la famiglia Petrova visto che era una figlia illegittima, dopo che Klaus stermin\u00f2 la famiglia, Katherine perse le tracce di Nadia. La ragazza divenne un vampiro ed \u00e8 riconosciuta come un Viaggiatore. Dopo aver avuto una breve storia con Matt e Rebekah si \u00e8 trasferita a Mystic Falls per ricongiungersi con la madre, salvandole la vita (dato che la cura dell'immortalit\u00e0 che aveva assunto la stava uccidendo) permettendo ai Viaggiatori di trasferire la sua anima nel corpo di Elena. Nonostante Katherine abbia dato prova di essere una pessima madre, Nadia cerca pi\u00f9 volte di ricostruire il loro rapporto, inoltre ha dimostrato di provare dei sinceri sentimenti per Matt. Quando Matt scopre che Katherine \u00e8 entrata nel corpo di Elena, cerca di avvertire i suoi amici, Nadia per\u00f2 lo coglie sul fatto, a quel punto interviene Caroline e Nadia la aggredisce, ma in suo soccorso arriva Tyler, quest'ultimo la morde infettandola con il suo veleno da licantropo, e nonostante Katherine cerchi di salvarla, Nadia muore.\nJesse.\nJesse, interpretato da Kendrick Sampson, doppiato da Francesco Venditti. \u00c8 uno studente del Withmore College che diventa amico di Caroline ed Elena. Dopo aver bevuto del sangue di Caroline, viene ucciso da Wesley Maxfield, il quale lo trasforma in un vampiro pi\u00f9 forte della media e avente un irrefrenabile desiderio di sangue di vampiro. Dopo aver perso il controllo, viene ucciso da Elena nel tentativo di proteggere Damon.\nIvy.\nIvy, interpretata da Emily Chang, doppiata da Giuppy Izzo. \u00c8 una ragazza che Stefan frequenta per un breve periodo. Enzo la uccide per il puro gusto di fare del male a Stefan, nonostante tutto Enzo le aveva fatto bere il suo sangue prima di ucciderla, quindi Ivy ritorna in vita come vampiro. Stefan la lascia a Caroline perch\u00e9 le insegni come essere vampiro. Ivy dice a Caroline di aver capito che lei prova qualcosa per Stefan, dopodich\u00e9 le spezza il collo e rischia di uccidere un innocente, poi investito da Tyler, per nutrirsi. Presa dalla paura e dai sensi di colpa chiama Caroline per farsi aiutare, ma viene catturata prima da Tripp. Successivamente la conduce verso il confine di Mystic Falls, il quale a causa della magia dei Viaggiatori \u00e8 diventato un luogo inaccessibile per i vampiri, in questo modo il vampirismo di Ivy si annulla e lei muore.\nLily Salvatore.\nLillian \"Lily\" Salvatore, interpretata da Annie Wersching, doppiata da Giuppy Izzo. \u00c8 la madre di Stefan e Damon. Venne trasformata poco prima di morire da un'infermiera che le diede sangue di vampiro in punto di morte. Dopo essersi trasformata non riusc\u00ec a controllare la brama di sangue e, dopo aver finto la propria morte, fugge in Europa dove diventa una pericolosissima squartatrice, la congrega Gemini ha annotato che il numero delle sue vittime si aggira intorno a 3000. \u00c8 stata lei a trasformare Enzo in un vampiro nel 1903, in quello stesso anno viene fermata dalla congrega Gemini a New York, le streghe la intrappolano in un mondo prigione insieme agli Eretici, i suoi compagni di viaggio, che lei considera la sua vera famiglia, provando per loro un affetto persino superiore a quello che prova per i suoi figli. Lily \u00e8 sopravvissuta bevendo due gocce di sangue a settimana, quel che basta a non svenire. Le scorte di sangue trovato in quel mondo prigione nell'ultimo secolo erano quasi finite, perci\u00f2 i suoi compagni di viaggio, che le hanno insegnato a dominare la sete di sangue, si sono essiccati lasciando a lei l'onere e l'onore di sopravvivere e vegliare su di loro. Damon la libera dal mondo prigione, ma Lily intende liberare gli Eretici, che considera la sua vera famiglia. Lily rivela a Damon di non riuscire nemmeno a ricordare l'amore che prova per i figli e che per loro non prova alcun affetto, perch\u00e9 gli ricordano un periodo brutto della propria vita, dato che odiava suo marito, e che smise di essere una donna debole e rassegnata solo quando divenne un vampiro. Kai libera gli Eretici dal mondo prigione, quindi Lily si ricongiunge a loro, inoltre prendono il controllo di Mystic Falls. Nonostante affermi di non sentirsi pi\u00f9 legata ai suoi figli, spesso tradisce un lieve sentimento affettuoso nei loro riguardi. Quando Stefan e Damon rivelano a Lily che il suo amato Julian, il suo compagno vampiro, aveva picchiato Valerie (una degli Eretici) fino a farla abortire, dato che aspettava un bambino da Stefan, la donna decide di combattere al loro fianco per ucciderlo. Dato che la forza vitale di Lily \u00e8 legata a quella di Julian per merito di un incantesimo degli Eretici, lei decide di uccidersi pugnalandosi al cuore con un paletto di legno cos\u00ec che Julian faccia la stessa fine, ma il suo sacrificio si rivela vano dato che Julian aveva fatto sciogliere il legame che li univa da Mary Louis, un'altra eretica. La morte di Lily riempie di tristezza i cuori dei fratelli Salvatore e degli Eretici.\nJulian.\nJulian, interpretato da Todd Lasance. \u00c8 il compagno vampiro di Lily, gli Eretici lo vedono come una figura paterna, infatti gli vogliono molto bene anche grazie al suo carattere carismatico. Quando Stefan era un umano, Julian e Valerie, su richiesta di Lily, andarono a Mystic Falls per tenerlo d'occhio. Valerie e Stefan si innamorarono, lui la mise incinta, Valerie decise di rimanere con lui, ma Julian insisteva sul fatto che la ragazza dovesse seguire Lily in Inghilterra, com'era da programma, e nonostante sapesse che aspettava un bambino, Julian la picchi\u00f2 cos\u00ec forte che la fece abortire. Valerie si suicid\u00f2 ma dato che nel suo corpo circolava il sangue di Lily ritorn\u00f2 in vita diventando la prima eretica, Julian sbalordito dal suo potenziale decide di circondarsi di Eretici per creare un esercito invincibile, infatti a dispetto di quello che credono gli Eretici lui non li ama per davvero, ma li considera solo delle armi. Mor\u00ec nel 1903, ucciso dalla cacciatrice Rayna, il suo spirito viene intrappolato nella Pietra della Fenice, ma viene riportato in vita dalla stessa pietra con un incantesimo di Nora, Mary Louis e Beau, infine si ricongiunge con Lily. \u00c8 un individuo spietato e malvagio, Valerie si riferisce a lui come a un demonio. Dopo la morte di Lily chiama tutti i suoi conoscenti vampiri e si scatena a Mystic Falls, assumendone il possesso. Stefan lo uccide con un paletto di legno con l'aiuto di Valerie. Rayna \u00e8 diventata una cacciatrice soprannaturale proprio per vendicarsi di lui che, per non soffrire delle allucinazioni mortali di un cacciatore della Fratellanza dei Cinque, il padre di Rayna, fece uccidere quest'ultimo dalla ragazza con la compulsione.\nKrystal.\nKrystal, interpretata da Alex Mauriello, doppiata da Maria Letizia Scifoni. \u00c8 una vampira, fa parte del gruppo capeggiato da Julian, i quali prendono possesso di Mystic Falls. Lei e Damon finiscono a letto insieme. Con l'aiuto di altri quattro vampiri attacca Matt e Penny, ma poi interviene Rayna che uccide sia Krystal che i suoi compagni vampiri.\nViolet Fell.\nViolet Fell, interpretata da Sammi Hanratty. \u00c8 una studentessa di Mystic Falls che viene trasformata in vampira da Stefan. Quest'ultimo poi la uccide dopo che la ragazza si era trasformata in un'assassina dato che non riusciva a tenere a freno la sua sete di sangue.\nLicantropi.\nI licantropi, chiamati anche lupi mannari, sono esseri umani che, ad ogni plenilunio, si trasformano in feroci lupi guidati unicamente dal proprio istinto animale e con una forte propensione a predare vampiri e umani. Se trasformati, dispongono di forza, resistenza, velocit\u00e0, agilit\u00e0 e riflessi sovrumani, di olfatto, udito e vista super-sviluppati (attraverso il primo possono distinguere i vampiri dagli umani), di un'efficace visione notturna e della capacit\u00e0 di percepire le bugie, quando esse vengono dette. Il loro morso pu\u00f2 ridurre un vampiro non Originale in uno stato di demenza, violenza, allucinazioni e impulsivit\u00e0 che conduce la vittima a uno stato peggiore della morte (per questo si preferisce uccidere i vampiri morsi), essi guariscono solo bevendo il sangue di Klaus, che ha il potere di neutralizzare gli effetti del veleno; tra l'altro anche gli Eretici possono guarire un vampiro dal veleno di lupo semplicemente assorbendo la sua magia. Possono essere uccisi con la decapitazione, la rottura del collo, l'estrazione del cuore o con la magia. Lo strozzalupo li indebolisce, mentre l'argento, a dispetto delle leggende, \u00e8 innocuo. Nella loro forma umana sono molto pi\u00f9 deboli dei vampiri, ma la situazione cambia completamente durante la Luna piena. Guariscono dalle ferite ma invecchiano normalmente.\nPer diventare licantropi bisogna commettere un omicidio, ma bisogna possedere soprattutto il gene della licantropia ereditato da almeno uno dei genitori, anche dai possessori che non hanno mai scatenato la maledizione, ma che lo possiedono. La trasformazione \u00e8 molto dolorosa e lunga, ma con il tempo ci si pu\u00f2 abituare al dolore e si possono velocizzare i tempi.\nL'origine della licantropia viene narrata solo nella quarta stagione dello spin-off \"The Originals\".\nRichard Lockwood.\nRichard Lockwood, interpretato da Robert Pralgo, doppiato da Stefano Benassi. \u00c8 il padre di Tyler. Oltre a essere un membro del Consiglio dei Fondatori, \u00e8 il sindaco di Mystic Falls, \u00e8 un uomo prepotente e dispotico, nonch\u00e9 violento, e questo crea non poche diatribe tra lui e Tyler. Pur non avendo mai attivato il gene della licantropia, come Tyler e Mason, di fatto anche lui \u00e8 un licantropo come tutti i Lockwood, infatti alla festa dei Padri Fondatori (nell'ultimo episodio della prima stagione) il congegno che stordisce le creature soprannaturali, quali sono i vampiri, stordisce pure Richard essendo lui un lupo mannaro; i membri del consiglio pensando erroneamente che fosse un vampiro lo trascinano in un edificio pieno di vampiri a cui dare fuoco, uno dei vampiri rinchiusi nell'edificio uccide Richard spezzandogli l'osso del collo.\nMason Lockwood.\nMason Lockwood, interpretato da Taylor Kinney, doppiato da Alessio Cigliano. \u00c8 il fratello minore di Richard Lockwood e lo zio di Tyler. Tornato a Mystic Falls dopo la morte di suo fratello per prendersi cura di Tyler, si scopre essere un licantropo e il nuovo amante di Katherine. Mason attiv\u00f2 il gene della licantropia uccidendo il suo migliore amico per autodifesa, dato che lo aggred\u00ec, anche se lo fece perch\u00e9 Katherine plagi\u00f2 la sua mente affinch\u00e9 aggredisse Mason. Il motivo che lo spinge a tornare a Mystic Falls \u00e8 legato alla ricerca della pietra di luna, che secondo la leggenda dovrebbe annullare gli effetti della maledizione dei licantropi. Viene ucciso da Damon, che gli strappa il cuore dal petto. Ritorna come fantasma nella terza stagione e, dopo averlo torturato un po', aiuta Damon a trovare le iscrizioni sugli Originali sotto la vecchia tenuta dei Lockwood, sperando di trovare qualcosa in grado di uccidere Klaus e salvare cos\u00ec Tyler dal suo legame di asservimento.\nJules.\nJules, interpretata da Michaela McManus, doppiata da Antonella Baldini. \u00c8 un'amica di Mason. Arriva a Mystic Falls per avere sue notizie e ben presto scopre che \u00e8 morto. Assieme al suo branco, diventa la principale nemica dei vampiri (dopo Klaus). Sembra nutrire vero affetto nei confronti di Tyler. Muore infine sacrificata da Klaus.\nBrady.\nBrady, interpretato da Stephen Amell, doppiato da David Chevalier. \u00c8 un amico di Jules, con la quale capeggia un branco di licantropi. Vuole spezzare la maledizione del Sole e della Luna. Mentre cerca di catturare Elena, viene ucciso da Stefan.\nStevie.\nStevie, interpretato da Erik Stocklin, doppiato da Niccol\u00f2 Guidi. \u00c8 un licantropo appartenente al branco di Jules e Brady. Dopo aver fatto irruzione nella casa dei Salvatore, aggredisce Alaric e Damon, inoltre tortura quest'ultimo ma Elijah arriva in suo soccorso uccidendo Stevie.\nRay Sutton.\nRay Sutton (David Gallagher) \u00e8 un licantropo, Klaus cerca di fare di lui il primo ibrido vampiro/licantropo. Muore nel tentativo, per idrofobia, mentre era nella fase di transizione, per non aver bevuto in tempo il sangue della doppelg\u00e4nger, l'ultimo elemento necessario per completare la trasformazione.\nStreghe.\nUna strega \u00e8 un essere umano, maschio o femmina, in grado di cambiare la realt\u00e0 con la magia. I poteri di una strega sono ereditari e si sviluppano con tempistiche differenti, c'\u00e8 chi li sviluppa gi\u00e0 nell'infanzia, altri nell'adolescenza e altri ancora in et\u00e0 adulta. Essi includono l'abilit\u00e0 di evocazione, il controllo e lo stordimento della mente, l'inflizione del dolore, la preveggenza, la telecinesi e la mescita di pozioni. Ogni strega possiede un grimorio, cio\u00e8 un libro, trasmesso di generazione in generazione, nel quale sono raccolti incantesimi, ricette di pozioni e altri rituali. Essendo ancora esseri umani, sono mortali, ma possono decedere anche per uso eccessivo della magia. Possono essere trasformate in vampiri, ma perdono la loro magia (esempio: Finn, Elijah, Kol e Rebekah, figli della strega Esther, e Abby, la madre di Bonnie). Le streghe sono immuni al soggiogamento dei vampiri.\nEmily Bennett.\nEmily Bennett, interpretata da Bianca Lawson, doppiata da Francesca Manicone (stagioni 1-2) e Giulia Catania (episodio 5x11). Fu, nel 1864, serva e strega personale di Katherine Pierce. Aiuta i vampiri catturati dal Consiglio dei Fondatori chiudendoli e proteggendoli nella cripta sotto Fell's Church. Su richiesta di Katherine cre\u00f2 gli anelli solari per Stefan e Damon Salvatore. \u00c8 un'antenata di Bonnie. Viene uccisa dai membri del Consiglio dei Fondatori quando Katherine rivel\u00f2 loro che era una strega. Il suo spirito si impossessa di quello della sua discendente Bonnie per distruggere il proprio talismano e impedire l'apertura della cripta che libererebbe tutti i vampiri in essa imprigionati.\nSheila Bennett.\nSheila Bennett, interpretata da Jasmine Guy, doppiata da Barbara Castracane. \u00c8 la nonna di Bonnie Bennett, ha un legame molto forte con la nipote e le insegna la magia. Sebbene non nutra fiducia nei vampiri, sembra nutrire una sorta di rispetto per Stefan per il valore che quest'ultimo da alla vita umana. Muore in seguito all'incantesimo per aprire la cripta sotto le rovine di Fell's Church. Nonostante sia morta, dall'Altra Parte continua a vegliare sulla nipote e a parlarle quando le \u00e8 possibile. Al termine della quinta stagione, compiendo un sacrificio misterioso, fa s\u00ec che Bonnie finisca in uno dei mondi prigione della congrega Gemini anzich\u00e9 morire con l'implosione dell'Altra Parte, dicendole di essere forte. Sapeva che Bonnie nel mondo prigione avrebbe avuto la magia che, unita al sangue dei Bennett e all'Ascendente della Gemini, le avrebbe consentito di tornare nel mondo reale, viva.\nLucy Bennett.\nLucy Bennett, interpretata da Natashia Williams, doppiata da Sabrina Duranti. \u00c8 una strega nipote di Abby e cugina di Bonnie. Lei e Katherine apparentemente sembrano essere amiche, ma pi\u00f9 che altro Lucy la aiuta per ripagarla di un favore. Alla fine tradisce il vampiro aiutando Bonnie, mettendo Katherine fuori combattimento con la sua magia. Nella sesta stagione d\u00e0 una fiala col suo sangue a Damon per aiutarlo a liberare Bonnie dal mondo prigione in cui \u00e8 rinchiusa. Alexandria afferma che sua sorella Virginia l'ha uccisa per evitare che aprisse la cripta della villa dell'Armory.\nEsther.\nEsther, interpretata da Alice Evans, doppiata da Rossella Izzo, e da Antonella Baldini (episodio 3x9). \u00c8 una delle streghe pi\u00f9 potenti della storia e moglie di Mikael. Quando perse sua figlia, la strega Ayana, amica e mentore di Esther, trov\u00f2 per loro un continente ancora non colonizzato e privo di malattie (l'America) dove Esther e Mikael si trasferirono convivendo pacificamente con i licantropi della zona. Lei e il marito ebbero altri figli, Finn, Elijah, Niklaus, Kol, Rebekah e Henrik, ma quest'ultimo venne ucciso dai licantropi. Mikael per vendetta e per proteggere la famiglia decise di combattere i lupi mannari ordinando alla moglie di trasformare lui e i suoi figli in creature immortali, e fu cos\u00ec che Esther cre\u00f2 la specie dei vampiri, usando un incantesimo insegnatole dalla strega Ayana. Nacquero in questo modo i Vampiri Originali, motivo per cui le venne dato il soprannome di \"strega Originale\". Quando Klaus uccise la sua prima vittima i suoi poteri di licantropo latenti si risvegliarono, e dunque tutti scoprirono il suo segreto, cio\u00e8 che lui nacque da una relazione adulterina tra Esther e un lupo mannaro, e dunque questo fa di Klaus l'ibrido Originale, met\u00e0 licantropo e met\u00e0 vampiro. Mikael obblig\u00f2 Esther a imporre su Klaus la maledizione dell'ibrido, rendendo dormienti i suoi poteri di lupo, dopo ci\u00f2 Klaus, per vendetta, uccise la madre, e chiuse il suo corpo in una bara che custod\u00ec per secoli: il suo corpo viene preservato da un incantesimo di Ayana, la quale fa in modo che, nel momento in cui la sua bara fosse stata aperta da due streghe Bennett, ella sarebbe tornata in vita. Viene liberata da Abby e Bonnie dopo aver trascorso nell'Altra Parte mille anni, costretta come punizione a guardare tutte le stragi commesse dai figli nel corso della storia. Ama la sua famiglia, ma considera i suoi figli un abominio, pertanto cerca di ucciderli facendoli tornare umani per poi uccidere Finn dopo averli connessi gli uni agli altri. Il suo tentativo fallisce, cos\u00ec ci riprova trasformando Alaric in un Vampiro Originale cacciatore di vampiri e incanta un paletto di quercia bianca per renderlo indistruttibili, visto la quercia bianca brucia dopo essere stata conficcata nel cuore di un Originale. Ogni volta che Alaric finiva nell'Altra Parte, Esther lo condizionava finendo col creare una seconda personalit\u00e0 oscura e dedita solo alla distruzione dei vampiri. Mentre \u00e8 in transizione, Alaric la uccide ma, mentre \u00e8 dall'Altra Parte, Esther riesce comunque a possedere Bonnie per un tempo sufficiente a nutrire Alaric per fargli completare la transizione. Il suo corpo privo di vita viene poi chiuso da Klaus in una bara.\nRitorna in vita nell'ultimo episodio della prima stagione dello spin-off della serie, \"The Originals\", insieme a suoi figli Finn e Kol, dopo che i suoi resti erano stati consacrati a New Orleans facendola diventare parte del \"piano ancestrale\". Mentre era con loro, Esther decret\u00f2 che le streghe di New Orleans dovessero perseguire l'uccisione di Hope, sua nipote e figlia di Klaus. Per questo Klaus affida Hope a Rebekah e sparge la voce che sia morte. Esther decide di riunire la famiglia e spera di salvare i suoi figli dal vampirismo trasferendo i loro spiriti nei corpi di altri umani con un incantesimo di possessione. Infatti ella stessa e Kol e Finn sono nel corpo di streghe e stregoni. Grazie ad un piano di Rebekah e Klaus, viene trasformata in una vampira e, in questa forma, uccisa da Freya, la sua primogenita. Alla fine viene riportata in vita, inconsapevolmente, da Davina perch\u00e9 serve il suo sangue per uccidere sua sorella Dahlia. Si sacrificher\u00e0 proprio per salvare i suoi figli dalla sorella.\nLuka Martin.\nLuka Martin, interpretato da Bryton James, doppiato da Gabriele Sabatini. \u00c8 uno stregone, figlio di Jonas Martin. Lui e suo padre sono alleati con Elijah, e quando quest'ultimo finisce immobilizzato a causa del pugnale d'argento nella tenuta dei Salvatore, Luka cerca di liberarlo con la proiezione astrale, ma Damon usa un lanciafiamme sulla proiezione astrale di Luka, e dato che lo stregone percepiva tutto ci\u00f2 che a sua volta veniva percepito dalla sua proiezione, Luka muore a causa delle ustioni.\nJonas Martin.\nJonas Martin, interpretato da Randy J. Goodwin, doppiato da Stefano Benassi. \u00c8 anch'egli uno stregone, padre di Luka e Greta Martin. Lui e il figlio erano alleati di Elijah allo scopo di uccidere Klaus e salvare Greta. Muore ucciso da Katherine e Stefan.\nGreta Martin.\nGreta Martin, interpretata da Lisa Tucker, doppiata da Jasmine Laurenti. \u00c8 la strega che compie il rituale per sciogliere la maledizione che affligge Klaus. \u00c8 figlia di Jonas e sorella di Luka. Nonostante il padre e il fratello pensassero che lei fosse stata rapita da Klaus, in realt\u00e0 lei si era volontariamente schierata dalla sua parte e lo ha aiutato spontaneamente a spezzare la maledizione dell'ibrido. Viene uccisa da Damon.\nGloria.\nGloria, interpretata da Enisha Brewster da giovane, e da Charmin Lee da anziana. \u00c8 una strega proprietaria di un locale a Chicago dagli anni venti. In quel locale Stefan conobbe Klaus e Rebekah. Avendo capito che il ciondolo di Elena, in realt\u00e0 talismano di Esther, la potentissima strega Originale, \u00e8 stato in possesso di Stefan e che quest'ultimo ne conosce l'ubicazione, imprigiona il giovane Salvatore per estorcergli le informazioni su dove trovarlo. Viene uccisa da Katherine.\nMaddox.\nMaddox, interpretato da Gino Anthony Pesi, doppiato da Fabrizio Picconi. \u00c8 uno stregone di Klaus. Attira Tyler e Jules in citt\u00e0 e successivamente cattura i due licantropi e la vampira Caroline per il suo padrone che intende sacrificarli nel rituale. Viene ucciso da Matt e Damon.\nAja.\nAja, interpretata da Cynthia Addai-Robinson, doppiata da Sabrina Duranti. \u00c8 un'amica della famiglia Bennett. Quando Bonnie fatica a controllare il potere dell'espressione, Abbie la chiama per aiutarla, ma alla fine si scopre che Aja non voleva aiutare Bonnie ma ucciderla per paura del suo potere, ma Caroline la uccide salvando l'amica. Ritorna in vita quando Bonnie fa cadere il velo che separa l'Altra Parte dal mondo dei vivi. Aja cerca di vendicarsi di Caroline aggredendo lei e i suoi amici, ma all'ultimo momento arriva Klaus che la decapita con un cappello da diploma uccidendola per la seconda volta.\nLiv Parker.\nOlivia \"Liv\" Parker, interpretata da Penelope Mitchell, doppiata da Giulia Catania. \u00c8 una studentessa del Whitmore College che entra in contatto con Bonnie, la ragazza infatti scopre che Liv \u00e8 una strega. Inizialmente Liv fa credere a Bonnie di non essere molto pratica, ma poi Liv da prova di aver mentito perch\u00e9 in realt\u00e0 \u00e8 una strega dalle notevoli capacit\u00e0. La strega aveva inscenato tutto solo per avvicinarsi a Elena e i suoi amici, cos\u00ec da rintracciare i Viaggiatori, perch\u00e9 la ragazza fa parte di un gruppo di stregoni il cui obiettivo \u00e8 quello di dare la caccia ai Viaggiatori. Fa parte della congrega Gemini ed \u00e8 la sorella minore di Jo e Kai. Inizia una relazione con Tyler ma, quando Liv decide di uccidere Kai per vendicare la morte di Luke, e quindi uccidere anche se stessa e tutta la congrega Gemini (in quanto la morte del leader provoca la morte di tutta la congrega e Kai ne \u00e8 diventato leader dopo la fusione con Luke), Tyler la lascia perch\u00e9 ha preferito scegliere la morte piuttosto che stare con lui. Il giorno del matrimonio di Jo e Alaric, Kai interrompe la cerimonia seminando il panico, Kai ferisce mortalmente Tyler e si suicida per diventare un eretico, causando la morte del resto della congrega, compresa Liv. Alla fine Liv, in punto di morte, permette a Tyler di ucciderla, consentendo al giovane Lockwood di riattivare i suoi poteri di licantropo latenti e di salvarsi dalle ferite col potere di rigenerazione del lupo.\nLuke Parker.\nLucas \"Luke\" Parker, interpretato da Chris Brochu, doppiato da Daniele Giuliani. \u00c8 il fratello omosessuale di Liv, e studente al Whitmore College. Come la sorella anche lui \u00e8 uno stregone, e pure lui ha lo scopo di dare la caccia ai Viaggiatori. Fa parte della congrega Gemini ed \u00e8 il fratello minore di Jo e Kai. Luke, capendo di non poter permettere la morte di nessuna delle sorelle, che avverrebbe di certo visto che nel caso si fondessero lui e Liv vincerebbe lui mentre tra Jo e Kai vincerebbe Kai, decide di provare a fondersi lui con Kai pur non essendo suo gemello, visto che \u00e8 il solo abbastanza forte da avere una speranza di batterlo. Kai, per\u00f2, ne esce vincitore, causando la morte di Luke.\nJo Laughlin.\nJosette \"Jo\" Laughlin, nata Parker, interpretata da Jodi Lyn O'Keefe, doppiata da Rossella Izzo. \u00c8 un medico e lavora come insegnante di medicina al Whitmore College. Elena \u00e8 una delle sue studentesse. Jo dimostra da subito un certo interesse per Alaric, i due intraprenderanno una relazione. Successivamente si scoprir\u00e0 che \u00e8 una strega, che ha rinunciato ai suoi poteri vincolandoli. Jo \u00e8 la sorella maggiore di Liv e Luke, e sorella gemella di Kai, si priv\u00f2 della magia per impedire al suo gemello di assorbire la sua nel rituale che sancisce il prossimo leader della congrega Gemini. Kai fa la fusione con Luke, uccidendolo, ma inizia a soffrire degli effetti collaterali per non essersi fuso con la gemella, rischiando di morire, Jo dunque gli permette di assorbire la sua magia, e lei diventa una normale umana. Scoprir\u00e0 di aspettare un bambino da Alaric e si fidanza ufficialmente con quest'ultimo, inoltre, essendo tipico dei membri della congrega Gemini, Jo scoprir\u00e0 di essere incinta di due gemelle (Josie e Lizzie). Il giorno delle sue nozze con Alaric, purtroppo, Kai la uccide accoltellandola al ventre sull'altare.\nJoshua Parker.\nJoshua Parker , interpretato da Christopher Cousins, doppiato da Massimo Rossi. \u00c8 il leader della congrega Gemini, nonch\u00e9 il padre di Kai, Jo, Liv e Luke. Ebbe anche altri quattro figli, ma vennero uccisi da Kai, arrabbiato per via del fatto che Joshua non avrebbe fatto di lui il suo erede. Dopo il genocidio, Joshua segreg\u00f2 Kai nel limbo temporale dove avrebbe vissuto all'infinito nell'anno 1994, ma grazie all'ascendente e alla magia di Jo, suo figlio riesce a liberarsi. Joshua \u00e8 fedele ai suoi doveri di leader, per lui la congrega viene prima di ogni altra cosa, persino dell'incolumit\u00e0 dei suoi figli. In realt\u00e0, per\u00f2, questo modo di pensare \u00e8 dovuto al fatto che, se i gemelli non si fondono, la leadership della Congrega non viene trasmessa e, se il leader muore, tutta la congrega Gemini muore, compresi tutti i suoi figli. Purtroppo Kai diventa il leader dopo essersi fuso con Luke, e aver assorbito la magia di Jo, infine Joshua muore nell'ultimo episodio della sesta stagione, insieme a tutta la congrega Gemini, quando Kai si suicida per diventare un eretico.\nHazel.\nHazel (Gena Shaw) \u00e8 una strega e membro della Congrega Gemini. Aiutava i Gemini a nascondere Tom Avery, il doppelg\u00e4nger umano di Stefan. Muore uccisa da Enzo.\nJosie e Lizzie Saltzman.\nJosette e Elizabeth Saltzman (Lily Rose Mumford e Tierney Mumford) sono le figlie di Alaric e Jo. Nonostante Kai le avesse uccise apparentemente quando erano nel grembo della madre, i membri della congrega Gemini le salvarono trasferendole, nello stato fetale, nel grembo di Caroline, la quale ha portato avanti la gravidanza; a detta di Valerie questo \u00e8 un raro incantesimo usato dalla congrega per proteggere la sua prole. Alaric e Caroline si prendono cura di loro, le due gemelle considerano Caroline una madre. Josie \u00e8 stata chiamata come la sua mamma biologica, mentre Lizzie \u00e8 stata chiamata come la madre di Caroline, inoltre provano molta simpatia per Stefan il quale \u00e8 affezionato a entrambe. Le due bambine da sole non possono praticare la magia, ma possono assorbirla da altre fonti dotate di magia e dalle streghe stesse, proprio come Kai.\nIbridi.\nGli ibridi sono un incrocio tra un licantropo e un vampiro, perci\u00f2 le loro abilit\u00e0 si mescolano. Per ucciderli bisogna decapitarli o strappare loro il cuore. Sono fisicamente pi\u00f9 forti di un vampiro, tranne di quelli pi\u00f9 anziani, inoltre dispongono di sensi molto pi\u00f9 sviluppati, una grande velocit\u00e0 e agilit\u00e0, sono immortali, possono trasformarsi in lupi quando vogliono (senza subire la maledizione della luna come invece succede ai licantropi), manipolare le menti degli umani con la compulsione, mentre la verbena e lo strozzalupo non hanno effetto su di loro, proprio come la luce del Sole. Come i licantropi il loro morso secerna un veleno mortale per i vampiri, tranne quelli Originali, che pu\u00f2 essere annullato con il sangue di Klaus. Proprio come i vampiri, anche il loro sangue pu\u00f2 trasformare una persona in un vampiro.\nPer diventare un ibrido bisogna essere un licantropo che ha scatenato la maledizione. Le tre fasi di trasformazione sono:\nDopo la vampirizzazione di Elena, gli ibridi di Klaus non si possono pi\u00f9 creare. Solo la figlia di Klaus, Hope, ha il potere di trasformare dei licantropi in ibridi con il suo sangue. Quando un Originale muore anche i vampiri appartenenti alla sua discendenza di sangue morirebbero con lui, la stessa cosa vale anche per gli ibridi, infatti se l'ibrido originale che li ha creati muore, anche loro seguirebbero la stessa fine.\nMindy.\nMindy, interpretato da Kimberley Drummond. \u00c8 una dei primi ibridi creati da Klaus. Viene decapitata da Stefan.\nTony.\nTony, interpretato da Zane Stephens. \u00c8 uno dei primi ibridi creati da Klaus. Investe Alaric con un suv, uccidendolo (anche se poi torna in vita con l'anello magico dei Gilbert). Viene decapitato da Jeremy.\nNate.\nNate, interpretato da Michael Lee Kimel, doppiato da Leonardo Graziano. \u00c8 uno degli ibridi creati da Klaus, viene ucciso dal cacciatore della Fratellanza dei Cinque, Connor Jordan, che lo decapita con una catena.\nDean.\nDean, interpretato da Blake Hood, doppiato da Leonardo Graziano. \u00c8 uno degli ibridi di Klaus, viene spinto da quest'ultimo a prendere parte al piano per salvare Jeremy, Matt e April dal cacciatore di vampiri Connor Jordan, che li tiene in ostaggio al Mystic Grill, ma Connor uccide Dean durante l'operazione di salvataggio.\nChris.\nChris, interpretato Ser'Darius Blain, doppiato da Corrado Conforti. \u00c8 uno degli ibridi creati da Klaus, asservito a lui, ma Tyler e Hayley lo aiutano a liberarsi dal legame di asservimento rendendolo libero. Elena diventa vittima della maledizione della fratellanza che l'avrebbe portata al suicidio dopo che lei aveva ucciso Connor Jordan, e dato che la maledizione viene spezzata solo quando un cacciatore prende il posto di quello deceduto, Jeremy uccide Chris attivando i suoi poteri latenti di cacciatore, salvando Elena dalla maledizione.\nKim.\nKimberly \"Kim\", interpretata da Alyssa Diaz, doppiata da Ilaria Latini. \u00c8 un'ibrida che viene aiutata da Tyler e Hayley a spezzare il legame di asservimento a Klaus. Collabora insieme a Tyler nella speranza di sconfiggere Klaus, ma quest'ultimo la uccide decapitandola con una spada.\nAdrian.\nAdrian, interpretato da Micah Joe Parker. \u00c8 uno degli ibridi che Tyler e Hayley liberano dall'asservimento di Klaus. Pure lui prende parte al piano di Tyler per sconfiggere Kluas insieme agli altri undici ibridi, ma lui e tutti gli altri vengono uccisi da Klaus.\nHayley Marshall.\nHayley Marshall, interpretata da Phoebe Tonkin, doppiata da Myriam Catania. \u00c8 un licantropo, amica di Tyler. Ha incontrato l'ibrido sui monti Appalachi e lo ha aiutato a spezzare il legame di asservimento a Klaus. Si trasferisce a Mystic Falls per aiutarlo a spezzare il legame di asservimento anche degli altri ibridi al servizio di Klaus. Durante la quarta stagione, nell'episodio che fa da pilot a \"The Originals\", si scopre che \u00e8 rimasta incinta dopo aver trascorso una notte con Klaus.Hayley non ha mai conosciuto i suoi genitori biologici e cerca informazioni su di loro passando da un branco di licantropi ad un altro per sopravvivere. Ha un carattere tranquillo, ma anche forte e deciso. \u00c8 una ragazza indipendente, che ha dovuto imparare molto presto a badare a se stessa e che detesta sentirsi prigioniera; \u00e8 testarda e opportunista, ma anche protettiva.Hayley ricompare come personaggio principale in \"The Originals\".\nHope Mikaelson.\nHope Mikaelson \u00e8 un personaggio dell'universo di \"The Vampire Diaries\" che appare nello spin-off della serie, \"The Originals\". Hope \u00e8 la figlia di Klaus e Hayley ed un'ibrida di tre specie, in quanto licantropo per met\u00e0, vampira per un quarto e strega per l'altro quarto. Ci\u00f2 la rende una creatura un'unica al mondo, poich\u00e9 \u00e8 la prima a possedere i tratti delle tre specie soprannaturali. Hope cresce come un'umana, in quanto \u00e8 un licantropo che non ha attivato il gene, ma possiede anche poteri magici di strega e il sangue di vampiro. La licantropia l'ha ereditata sia da Klaus, nato licantropo, che da Hayley, mentre il vampirismo e i poteri da strega li ha ereditati solo da Klaus, in quanto Vampiro Originale con geni da strega ereditati dalla madre, ma non utilizzabili nel suo corpo. Hope \u00e8 anche licantropo di sangue reale da parte di madre, mentre da parte di entrambi i genitori discende da due dei sette branchi originali di lupi mannari. Hope \u00e8, inoltre, una strega dal potenziale immenso essendo una primogenita Mikaelson, le quali hanno per tradizione poteri talmente vasti da essere quasi incontrollabili, ed ha eseguito la sua prima magia a soli 6 mesi di vita. Il suo sangue, oltretutto, le consente di trasformare i lupi mannari in ibridi.\nCacciatori di vampiri.\nSono esseri umani la cui forza \u00e8 stata aumentata dalle streghe al fine di contrastare i vampiri, essi sono in possesso di poteri speciali e di un'ottima preparazione nella lotta ai vampiri.\nUn esempio \u00e8 la Fratellanza dei Cinque, un ordine composto da cinque cacciatori dotati di poteri speciali, come ad esempio una completa immunit\u00e0 a ogni tipo di manipolazione mentale (quali quelle dei vampiri e di Silas), inoltre possono vantare delle capacit\u00e0 fisiche superiori a quelle di un normale umano. Fu la strega Qetsiyah, tramite una sua discendente, a creare la fratellanza nel 1100 d.C., con lo scopo di uccidere l'immortale Silas nel caso si risvegliasse. Sembra che i cinque provino un odio incondizionato per tutte le creature immortali (come i vampiri). Ogni volta che un membro della fratellanza muore, un altro prescelto prende il suo posto. Se un vampiro uccide un cacciatore, va incontro alla sua maledizione, che consiste in una serie di allucinazioni che lo portano verso il suicidio. Silas, per sua stessa ammissione, sembra essere l'unico immune alla maledizione, dato che l'aver ucciso Jeremy non gli ha causato nessun problema. La maledizione viene interrotta solo quando il nuovo prescelto prende il posto del cacciatore morto, cosa che avviene quando uccide il suo primo vampiro. I Cacciatori sono immuni anche all'incantesimo che permette ai Viaggiatori di insediarsi nei corpi di altre persone. I primi Cacciatori erano cinque fratelli ed erano loro i possessori dei pugnali d'argento magici e delle ceneri di Quercia Bianca in grado di uccidere un Originale temporaneamente (fino all'estrazione del pugnale). Alexander, illudendo Rebekah di amarla, la pugnala in casa degli Originali, mentre i suoi fratelli pugnalano il resto della famiglia nel sonno. Tuttavia i Cinque, ignari del fatto che Klaus fosse immune all'argento grazie al suo lato licantropo (ancora in gran parte sopito a causa della maledizione dell'Ibrido), vengono sterminati da quest'ultimo. Klaus non sapeva che potevano nascere nuovi Cacciatori, inoltre pat\u00ec per oltre 50 anni la maledizione del cacciatore. I Cacciatori hanno un tatuaggio che rappresenta una mappa, che porta alla cura per l'immortalit\u00e0, il tatuaggio pu\u00f2 essere visto solo dai Cacciatori, anche da quelli che non hanno ancora attivato il loro potere, il tatuaggio diventa completo solo quando i cacciatori uccidono un numero adeguato di vampiri e allora esso diventa visibile agli occhi di chiunque, ma dopo che la cura \u00e8 stata sottratta da Katherine, il tatuaggio \u00e8 sparito.\nPoi c'\u00e8 la cacciatrice della Pietra della Fenice, lei \u00e8 stata potenziata dalla magia di alcuni stregoni, che le hanno conferito una forza fisica sovrumana, tale da rivaleggiare con quella dei vampiri, immunit\u00e0 alla magia, capacit\u00e0 di risorgere ogni volta che viene uccisa finch\u00e9 non muore otto volte (il numero di vite a sua disposizione; la sua pi\u00f9 quelle dei sette sciamani che l'hanno \"creata\") e ad ogni resurrezione diventa pi\u00f9 forte e la sua et\u00e0 ritorna a quella che aveva quando venne trasformata nella cacciatrice; sente in s\u00e9 l'innato desiderio di affrontare ogni vampiro che le si para davanti e intrappolare il suo spirito nella Pietra della Fenice tramite la sua daga, inoltre quando ferisce un vampiro con la daga lo marchia con una cicatrice a forma di croce e lei pu\u00f2 localizzarlo ovunque si trovi attirata dal potere della cicatrice, inoltre per lei intrappolare gli spiriti dei vampiri marchiati dalla sua daga rappresenta una priorit\u00e0 assoluta. Se lei morisse permanentemente anche i vampiri che lei ha marchiato con la daga morirebbero con lei.\nAlexander.\nAlexander, interpretato da Paul Telfer, doppiato da Francesco Venditti. \u00c8 un cacciatore membro della \"Fratellanza dei cinque\". Assieme agli altri cacciatori, uccide gli Originali nel XII secolo con i pugnali d'argento e la cenere di Quercia Bianca, ma Klaus, essendo immune all'arma, si vendica sterminando tutti e cinque i cacciatori. Quando Bonnie infrange il velo che separa l'Altra Parte dal mondo dei vivi, Alexander ritorna in vita, e usando una bomba a pressione tiene Matt in ostaggio; Rebekah porta in salvo Matt facendo esplodere la bomba. Alexander muore coinvolto nell'esplosione.\nConnor Jordan.\nConnor Jordan, interpretato da Todd Williams, doppiato da Fabio Boccanera. \u00c8 un cacciatore di vampiri, uno dei Cinque. Viene ucciso da Elena, e questo fa di lui la prima vittima che muore per mano sua. Ritorna in vita dopo che il velo, che separa l'Altra Parte dal mondo dei viventi, viene infranto da Bonnie; in questa occasione cerca di vendicarsi di Elena minacciando di far esplodere il Mystic Grill con una bomba. Quando Connor aziona il dispositivo di innesco, Alaric lo porta lontano mettendo tutti in salvo; Connor invece muore nell'esplosione.\nGalen Vaughn.\nGalen Vaughn, interpretato da Charlie Bewley, doppiato da Francesco Pezzulli. \u00c8 un cacciatore di vampiri, uno dei Cinque. Aggredisce Damon sull'isola dove giace Silas. Il suo scopo \u00e8 di trovare la cura, darla a Silas e ucciderlo per completare il destino della fratellanza dei Cinque. Riesce a mettere fuori gioco sia Damon che Rebekah e, quando ferisce Bonnie e sta per uccidere Jeremy, viene fermato da Katherine. Prover\u00e0 ad attaccare Damon ma sar\u00e0 catturato e interrogato da quest'ultimo e Rebekah. Riveler\u00e0 di essere d'accordo con l'ex doppelg\u00e4nger e si scopre aver trovato la maschera di Silas. Rebekah decide di ucciderlo, ma per non andare incontro alla maledizione del cacciatore lo incatena a una roccia, facendolo morire di fame e sete. Successivamente ritorna in vita quando Bonnie infrange il velo che tiene separato il mondo dei vivi dall'Altra Parte e cerca di uccidere Damon ma viene ucciso per mano di Alaric.\nVicente Cruz.\nVicente Cruz, interpretato da Gerardo Davila. \u00c8 un cacciatore di vampiri, uno dei Cinque. Egli \u00e8 il padre della cacciatrice Rayna. Viene ucciso da sua figlia, soggiogata da Julian. Sar\u00e0 proprio la morte di Vincent che spinger\u00e0 Rayna a diventare una cacciatrice a sua volta.\nRayna Cruz.\nRayna Cruz, interpretata da Leslie-Anne Huff, doppiata da Myriam Catania. \u00c8 la cacciatrice della Pietra della Fenice, nata a New Orleans \u00e8 la figlia di Vincente, un cacciatore della Fratellanza dei Cinque, nel 1857 il vampiro Julian us\u00f2 su di lei la compulsione per farle uccidere Vincente, lei per vendicare suo padre decise di diventare una cacciatrice grazie a un gruppo di stregoni che le conferirono dei poteri speciali. L'incantesimo che la trasform\u00f2 nella cacciatrice fece s\u00ec che lei sviluppasse nel corso del tempo un odio incondizionato per tutti i vampiri, cercando di intrappolare gli spiriti di tutti quelli che incontrava nella sua strada all'interno della Pietra della Fenice, per lei per\u00f2 i vampiri da lei stessa marchiati con la sua daga hanno la priorit\u00e0, infatti sente il bisogno di intrappolare i vampiri da lei marchiati con la daga nella pietra. D\u00e0 la caccia a Stefan con l'intento di ucciderlo perch\u00e9 lo ha marchiato con la sua daga. Persino Klaus la teme, inoltre la sua fama \u00e8 nota anche ai membri della Strige. Dopo che tutti i vampiri nella Pietra della Fenice vengono liberati con la distruzione della pietra, inizia ad avere visioni su ognuno di loro ed \u00e8 costretta ad affidarsi a Damon, Enzo, Bonnie, Stefan, Alaric, Caroline e Matt per uccidere tutti i vampiri usciti dalla pietra prima che impazzisca. In cambio viene convinta da Damon ad offrire la sua ultima vita a Bonnie, cos\u00ec da salvare quest'ultima dal sangue velenoso della stessa Rayna che Enzo le ha somministrato senza conoscerne i fatali effetti su una strega. Grazie all'intervento dei mercenari dell'Armory, che uccidono tutti i vampiri evasi dalla Pietra della Fenice, Rayna rispetta la sua parte del patto e, grazie ad uno sciamano discendente di coloro che la trasformarono in una cacciatrice, compie lo scambio ma prima di uccidersi spiega a Damon che Bonnie ricever\u00e0 non solo la sua vita, ma anche il suo status di cacciatrice e il suo conseguente odio per i vampiri e che grazie a questo otterr\u00e0 comunque vendetta su Damon per ci\u00f2 che le ha fatto, perch\u00e9 cos\u00ec Bonnie lo odier\u00e0 e desiderer\u00e0 ucciderlo per sempre. Subito dopo si pugnala e muore, trasferendo la sua vita e i poteri a Bonnie. Alla fine per\u00f2, Damon d\u00e0 fuoco al corpo dell'ultimo sciamano che trasform\u00f2 in principio Rayna in una cacciatrice, e Bonnie torna a essere quella di prima dato che il potere della cacciatrice era legato al corpo dell'ultimo sciamano.\nImmortali.\nGli immortali Silas e Amara sono coloro che hanno indirettamente provocato la creazione dei doppelg\u00e4nger, delle loro copie mortali. Vengono considerati i primi due esseri immortali della storia, nonostante le sirene siano nate molto prima. L'incantesimo dell'immortalit\u00e0 creato da Qetsiyah ha conferito loro poteri speciali come una grande forza fisica e una manipolazione mentale cos\u00ec potente da plagiare le menti di qualsiasi essere soprannaturale, eccetto i Cacciatori. Essi necessitano di sangue per nutrirsi, infatti hanno molto in comune con i vampiri; la cosa probabilmente \u00e8 dovuta al fatto che l'incantesimo di Ayana che Esther ha usato per trasformare i suoi figli in vampiri Originali non sia altro che una variante di quello creato da Qetsiyah (in quanto Ayana era una sua discendente), anche se la questione non \u00e8 stata chiarita. Proprio come per i vampiri, che nel caso una strega venga trasformata in uno di loro perde i suoi poteri magici, anche questa forma di immortalit\u00e0 ha lo stesso effetto, infatti Silas ha perso i suoi poteri di stregone una volta divenuto immortale. L'incantesimo ha dato vita di volta in volta a dei doppelg\u00e4nger dei due immortali, poich\u00e9 la natura deve sempre trovare un equilibrio ed essendo impossibile per loro morire essa ha creato per millenni delle copie che diversamente da loro possano morire.\nAlcuni doppelg\u00e4nger provengono unicamente dal retaggio famigliare, infatti Tatia, Elena e Katherine sono le discendenti di Amara e queste ultime due sono delle doppelg\u00e4nger particolari, in quanto il loro sangue della dinastia Petrova serve anche per rompere la maledizione di Klaus. Gli immortali si sono tecnicamente estinti quando hanno preso la cura, smettendo quindi di esserlo.\nSilas.\nSilas, interpretato da Paul Wesley, doppiato da Stefano Crescentini. \u00c8 il primo stregone che sia mai esistito che ha ottenuto l'immortalit\u00e0, ha molte cose in comune con i vampiri come ad esempio la fame di sangue e il potere della manipolazione mentale, in un certo senso si autodefinisce come il loro progenitore, nonostante ci\u00f2 pare disprezzarli infatti si innervosisce alla sola idea di essere paragonato a loro. Ha circa 2000 anni ed \u00e8 sepolto disidratato sotto un pozzo su un'isola al largo della Nuova Scozia. Era un Viaggiatore. Riusc\u00ec a trovare, assieme alla strega Qetsiyah, un modo per diventare immortale. Quando la strega, per\u00f2, venne a scoprire che Silas intendeva passare l'eternit\u00e0 con un'altra donna (Amara), cre\u00f2 una cura per l'immortalit\u00e0, uccise Amara ed imprigion\u00f2 Silas in una grotta con la cura. Qetsiyah cre\u00f2 inoltre l'Altra Parte per far s\u00ec che, se Silas avesse preso la cura prima di disidratarsi e si fosse ucciso, sarebbe finito l\u00ec e non avrebbe raggiunto la sua amata. Viene risvegliato da Katherine con il sangue di Jeremy, che viene ucciso dall'immortale. Inoltre Silas d\u00e0 prova di poter contrastare la maledizione del cacciatore senza difficolt\u00e0. La cura che aveva tra le mani viene rubata da Katherine. Silas non pu\u00f2 essere ucciso e riesce a celare il suo vero aspetto prendendo le sembianze delle altre persone plagiando la mente di coloro che lo vedono. Il suo scopo \u00e8 quello di prendere la cura e di tornare mortale per poi morire e raggiungere Amara, ma per farlo cerca di convincere Bonnie a far cadere il velo che separa l'Altra Parte dal mondo dei viventi. Damon e Bonnie lo affrontano insieme e la strega lo pietrifica come fece un tempo Qetsiyah, Stefan cerca di disfarsi del suo corpo buttandolo in fondo a un lago, ma Bonnie muore per riportare Jeremy in vita e dunque l'incantesimo che lo teneva pietrificato si scioglie. Silas si presenta a Stefan con il suo vero aspetto: \u00e8 identico al vampiro, perch\u00e9 Stefan \u00e8 il suo doppelg\u00e4nger, infatti gli spiega che quando divenne immortale la natura, per ristabilire un equilibrio, cre\u00f2 un suo sosia che diversamente da lui potesse morire. Detto questo, Silas rinchiude Stefan in una bara buttandolo nelle profondit\u00e0 del lago. Dopo aver preso la cura da Katherine, Silas ritorna uno stregone mortale e muore, ucciso da Stefan. Silas, per\u00f2, finisce comunque nell'Altra Parte, separato per l'eternit\u00e0 da Amara. Dopo che Markos scappa dall'Altra Parte causa uno squilibrio della Natura, cosa che porta l'Altra Parte a disintegrarsi e attrarre i suoi membri nell'oblio. Per sfuggire a questo destino, Silas si allea con Bonnie e Enzo insegnando a Bonnie l'incantesimo per scappare. Dopo aver finito la preparazione per l'incantesimo, un portale dell'oblio comincia ad attrarlo e nonostante chieda l'aiuto di Bonnie, la ragazza lo lascia andare vendicando cos\u00ec il padre, ucciso proprio dallo stregone, che resta quindi condannato a rimanere separato per l'eternit\u00e0 da Amara.\nAmara.\nAmara, interpretata da Nina Dobrev, doppiata da Alessia Amendola. \u00c8 la donna amata da Silas. Elena, Tatia e Katherine sono sue doppelg\u00e4nger. Amara era la schiava di Qetsiyah. Secondo quanto racconta la leggenda, quest'ultima uccise la ragazza, ma Amara viene invece trovata da Silas, pietrificata all'interno di una cassa in un magazzino e si scopre che l'elemento che lega l'incantesimo dell'Altra Parte \u00e8 proprio lei. Per secoli i Viaggiatori hanno custodito il suo corpo, ma quando Silas, Damon e Jeremy la ritrovano, la nutrono con del sangue liberandola dal suo sigillo. In seguito si nutre del sangue di Silas (nelle cui vene scorre la cura per l'immortalit\u00e0), tornando a essere dunque mortale. Si uccide dopo che Qetsyah ha trasferito il suo status di Ancora dell'Altro Lato a Bonnie. Ella trova, dunque, la pace.\nViaggiatori.\nI Viaggiatori sono una sottospecie di streghe che non rispetta la magia della natura, infatti la magia convenzionale e ci\u00f2 che la rappresenta, come la magia del vampirismo, i grimori, e i gioielli di lapislazzuli, sono considerati da loro come delle cose disdicevoli. La loro comunit\u00e0 \u00e8 caratterizzata dal continuo spostamento dei propri membri. Sembra che i membri della Congrega Gemini, di cui fanno parte Liv, Luke, Jo e Kai, siano da secoli loro acerrimi rivali.\nQetsiyah.\nQetsiyah \"Tessa\", interpretata da Janina Gavankar, doppiata da Giuppy Izzo. \u00c8 una viaggiatrice, come Silas; un tempo i due erano considerati gli esponenti pi\u00f9 potenti della comunit\u00e0 dei Viaggiatori. Rese Silas immortale poich\u00e9 era innamorata di lui. Quando scopr\u00ec, per\u00f2, che Silas amava un'altra donna, Amara, e l'aveva resa immortale al suo posto, Qetsiyah sigill\u00f2 la sua rivale in amore in una cassa e ne inscen\u00f2 la morte. La strega cre\u00f2, poi, una cura per l'immortalit\u00e0 e un purgatorio per le creature soprannaturali chiamato l'Altra Parte, per fare in modo che Silas non si riunisse mai con Amara e us\u00f2 proprio quest'ultima (ormai sigillata) come Ancora Mistica per legare l'incantesimo. Imprigion\u00f2 Silas in una profonda caverna con la cura nella speranza che egli, disperato, la prendesse e si uccidesse per riunirsi con Amara nell'aldil\u00e0, solo per scoprire di essere per sempre destinato a rimanere nell'Altra Parte in quanto Viaggiatore e quindi essere soprannaturale. Qetsiyah \u00e8 la capostipite della famiglia Bennett e praticante dell'Espressione. Viene definita una delle streghe pi\u00f9 potenti della storia, ma non si sa se fosse pi\u00f9 potente di Silas quando questi era ancora uno stregone. Viene uccisa dai Viaggiatori, ma ritorna in vita quando Bonnie abbassa il velo che separa il mondo dei vivi da quello dei morti soprannaturali. Quando Stefan uccide Silas, Qetsiyah si toglie la vita ricongiungendosi con lui dall'Altra Parte.\nGregor.\nGregor, interpretato da Hans Obma. \u00c8 il ragazzo di Nadia, entra nel corpo di Matt Donovan, ma viene ucciso da Katherine con uno speciale coltello che uccide i viaggiatori quando entrano nel corpo di un'altra persona, lasciando l'ospite illeso.\nMia.\nMia, interpretata da Taylor Treadwell, doppiata da Laura Lenghi. \u00c8 la viaggiatrice che ha permesso a Katherine di impossessarsi del corpo di Elena, quando chiede a Nadia e Katherine il suo compenso, Katherine la uccide senza piet\u00e0.\nSloan.\nSloan, interpretata da Caitlin McHugh, doppiata da Georgia Lepore. \u00c8 a capo del gruppo di Viaggiatori fino al ritorno di Markos. Riesce a far risorgere Markos con un incantesimo sacrificando un gran numero di Viaggiatori. Markos la uccide durante uno dei suoi esperimenti per annullare la magia del vampirismo.\nMaria.\nMaria, interpretata da Tamara Austin, doppiata da Rossa Caputo. \u00c8 una viaggiatrice e moglie di Julian, il viaggiatore che ha preso possesso del corpo di Tyler. Quando i Viaggiatori catturano Stefan e Elena, Maria li aiuter\u00e0 a scappare. Verr\u00e0 uccisa dagli stregoni gemelli Liv e Luke.\nMarkos.\nMarkos, interpretato da Raffi Barsoumian, doppiato da Andrea Mete. \u00c8 il leader dei Viaggiatori. Viene resuscitato grazie al sangue di Stefan e di Elena. Stando a quanto lui stesso ha rivelato, \u00e8 stato proprio lui a legare i doppelg\u00e4nger di Amara e Silas proprio perch\u00e9 aveva bisogno di avere a disposizione il sangue di entrambi. Le streghe tanto tempo fa fecero un incantesimo ai Viaggiatori impedendo loro di mettere radici, altrimenti nel caso si stabilissero permanentemente in un luogo, esso sarebbe soggetto a delle catastrofi, dunque Markos mette in piedi un incantesimo per annullare la magia dal mondo e liberare la sua gente dalla maledizione. Markos riesce a togliere la magia da Mystic Falls, ma Damon e Elena fanno esplodere la citt\u00e0 uccidendo sia lui che gli altri Viaggiatori, in seguito cerca di ritornare in vita passando attraverso Bonnie, ma viene fermato da Lexi e finisce nell'oblio a causa delle discrepanze che l'Altra Parte ha subito proprio per colpa della sua magia.\nEretici.\nGli Eretici sono un incrocio tra strega e vampiro che, originariamente, erano stregoni risucchia-magia della congrega Gemini, ripudiati dalla stessa congrega in quanto ritenuti abomini. Questi Eretici, da umani, non erano in grado di praticare la magia, ma di assorbirla attraverso il contatto con persone o oggetti dotati di magia e di usarla finch\u00e9 essa non viene esaurita, se risucchiano tutta la magia di una strega, quest'ultima muore. Una volta trasformati in vampiri, la loro capacit\u00e0 di assorbimento rimane e, siccome il vampirismo \u00e8 originato dalla magia, sono in grado di assorbire magia da loro stessi all'infinito, ottenendo una quantit\u00e0 illimitata di magia a cui accedere. Possono assorbire la magia, praticarla attraverso l'assorbimento della magia del loro stesso corpo e hanno anche tutti i poteri dei vampiri. Gli Eretici, inoltre, sono gli unici esseri, a parte gli ibridi e gli Originali, contro cui non ha effetto il morso di un lupo mannaro, o da quello di un ibrido. I licantropi, infatti, sono tali a causa di una maledizione, una magia, perci\u00f2 anche il loro veleno \u00e8 magico. Di conseguenza gli Eretici possono semplicemente assorbirlo, neutralizzandone cos\u00ec gli effetti. Gli Eretici sono anche capaci di neutralizzare il soggiogamento di altri vampiri semplicemente assorbendolo. Possono rendersi invisibili agli occhi degli altri grazie ai loro incantesimi di occultamento, una specialit\u00e0 della congrega Gemini. Tutti gli Eretici hanno completato la loro trasformazione con il sangue di Lily Salvatore.\nKai Parker.\nMalachai \"Kai\" Parker, interpretato da Chris Wood, doppiato da Francesco Venditti. \u00c8 il fratello gemello di Jo oltre a essere il fratello maggiore di Liv e Luke, \u00e8 uno psicopatico che prova piacere nell'uccidere. Dato che Kai non riusciva a usare la magia, se non assorbendone da altre streghe, suo padre non lo riteneva idoneo per diventare il leader della congrega, non accettando la cosa uccise i suoi fratelli, cerc\u00f2 di uccidere anche Liv e Luke per impedire che uno dei due diventasse il capo della congrega Gemini al suo posto, ragion per cui risparmia Jo, che gli serve per poter completare il rituale dell'unione tramite il quale i gemelli assorbono la magia reciproca fino alla morte di uno dei due, quello pi\u00f9 debole, e l'altro, disponente del potere proprio e del gemello, diventa il nuovo leader della congrega. Venne segregato nel mondo prigione dalla congrega Gemini, dove si ripete all'infinito nell'anno 1994, come penitenza per il suo crimine. Damon e Bonnie hanno avuto modo di conoscerlo nel mondo prigione giungendo l\u00ec dopo la scomparsa dell'Altra Parte. Kai scappa dal mondo prigione usando il sangue di Bonnie e la magia di sua sorella Jo, che lei in passato aveva sigillato in un coltello. Kai assorbe la magia dei Viaggiatori che risiedeva a Mystic Falls, ottenendo un potere enorme. Jeremy, usando la balestra, lo ferisce con una freccia, e Alaric lo narcotizza, in seguito Jo lo tiene in osservazione somministrandogli dei sonniferi, impedendogli di svegliarsi, questo fa s\u00ec che lui perda l'energia assorbita. Quando Kai si risveglia, per\u00f2, si fonde con suo fratello Luke, uscendone vincitore, diventando il nuovo leader della congrega, purtroppo per lui la fusione gli ha fatto assorbire l'anima del fratello, la quale lo fa sentire in colpa per le cose orribili che fa. Inoltre rischier\u00e0 anche di morire, tutti questi effetti collaterali sono dovuti al fatto che Kai ha effettuato la fusione con Luke, e non con la gemella, quindi Jo lo salva passandogli i suoi poteri. Bonnie intrappola Kai in un altro mondo prigione, in un limbo temporale in cui \u00e8 costretto a rivivere all'infinito l'anno 1903, insieme a lui vi sono altre creature che la congrega Gemini sigill\u00f2 tanto tempo fa, gli Eretici, ibridi met\u00e0 streghe e met\u00e0 vampiri, che come lui assorbono energia magica. Kai funge da sacca di sangue per gli Eretici, che cos\u00ec tornano a muoversi e, ricordandosi della pietra tombale di Silas, contenente il sangue calcificato di Qetsiyah, riesce ad ottenere il sangue Bennett necessario per fare l'incantesimo per tornare indietro. Kai riesce a fuggire dal mondo prigione, beve il sangue di Lily e, dopo essersi presentato al matrimonio di Alaric e Jo, uccidendo quest'ultima sull'altare con una coltellata al ventre, e si suicida, sterminando cos\u00ec tutta la congrega dato che le loro vite erano legate alla sua in conseguenza del fatto che era diventato il leader della congrega. Grazie al sangue di Lily che scorreva ancora dentro di lui risorge diventando un eretico pure lui, e aumenta ancora il suo potere. Kai, su richiesta di Lily, decide di fare un torto a Damon facendo cadere Elena in uno stato di sonno con la sua magia legandola alla forza vitale di Bonnie, cos\u00ec lei si risveglier\u00e0 solo quando Bonnie morir\u00e0; Kai affronta Bonnie e la ferisce mortalmente, poi sopraggiunge Damon e Kai, compiaciuto, d\u00e0 per scontato che Damon la lascer\u00e0 morire pur di risvegliare Elena, ma Damon alla fine uccide Kai decapitandolo, e salva Bonnie. La sua anima finisce all'Inferno dal quale per\u00f2 evade quando Matt, suonando per undici volte di seguito la campana magica dei Maxwell, apre una breccia tra il mondo dei vivi e gli Inferi che Kai attraversa. Prova a uccidere Josie e Lizzie, le figlie di Jo e Alaric, ma quest'ultimo lo mette fuori combattimento con l'aiuto di Caroline, infine Bonnie lo intrappola in un altro mondo prigione dal quale non uscir\u00e0 mai pi\u00f9. Nell'ultimo episodio Bonnie riesce a sciogliere l'incantesimo di Kai permettendo a Elena di risvegliarsi.\nNella seconda stagione della serie televisiva spin-off \"Legacies\", Kai Parker evade dal mondo prigione tramite un portale di Malivore, ma poco dopo viene decapitato da Alaric.\nNora Hildegard.\nNora Hildegard, interpretata da Scarlett Byrne, doppiata da Giulia Catania. \u00c8 un'eretica, appartenente al gruppo di Eretici che Kai ha liberato dal mondo prigione. Lei e Mary Louise sono amanti. Diversamente da Mary Louise, Nora \u00e8 molto felice di poter esprimere in pubblico il suo amore per la compagna, cosa che prima non le era possibile poich\u00e9 l'omosessualit\u00e0 non era ancora comunemente accettata, \u00e8 uno spirito libero ed \u00e8 pi\u00f9 amichevole della sua compagna. Come la sua fidanzata, Nora \u00e8 spietata e vendicativa. Quando scopre la verit\u00e0 su Valerie, Nora si schiera con lei, Lily e i Salvatore contro Julian. Dopo aver scoperto che la fidanzata ha salvato Julian tradendo Lily e Valerie, Nora le restituisce l'anello di fidanzamento perch\u00e9 non vuole essere manipolata da Julian come Mary Louise e poi piange la morte di Lily dopo averle dato il suo addio. Quando scopre che Stefan e Valerie hanno rapito Mary Louise per attirare Julian in trappola pugnala Stefan con la spada della Cacciatrice imprigionandolo nella pietra della fenice. Dopo aver capito il malinteso, per\u00f2, aiuta Bonnie a liberare quest'ultimo dalla pietra. Nora e Bonnie fanno amicizia, Nora si \u00e8 iscritta al Whitmore e frequenta le lezioni con Bonnie. Nora si fida di Bonnie perch\u00e9 la ritiene una persona leale. Quando Rayna uccide Beau, Nora e Mary Louise scappano insieme. Viene catturata insieme alla fidanzata dai membri dell'Armeria. Tre anni dopo riesce a scappare con Mary Louise, ma quest'ultima sta morendo a causa del sangue velenoso di Rayna iniettato nel suo corpo dall'Armeria mentre Nora viene marchiata dalla spada di Rayna, cos\u00ec Mary Louise decide di distruggere la pietra della fenice a costo della vita per salvare Nora. Nora le dice di non poter vivere senza di lei e cos\u00ec eseguono insieme l'incantesimo che distrugge la pietra provocando la loro morte con l'esplosione dell'auto in cui si trovano.\nValerie Tulle.\nValerie Tulle, interpretata da Elizabeth Blackmore, doppiata da Domitilla D'Amico. \u00c8 un'eretica, Kai libera lei e gli altri cinque Eretici dal mondo prigione, \u00e8 anche stata il primo amore di Stefan Salvatore. Lavorava nel reparto dove si trovavano i malati di tubercolosi nella clinica in cui era stata ricoverata Lily Salvatore quando era umana. Dopo che la donna si trasform\u00f2 in vampira prese Valerie sotto la sua ala protettiva. Quando, nel 1863, Valerie venne mandata da Lily a Mystic Falls a controllare come stesse Stefan, si innamor\u00f2, ricambiata, del giovane Salvatore. Senza saperlo, Stefan la mise incinta. Valerie decise di rimanere con lui, nonostante dovesse partire per l'Inghilterra con Lily, e quando Julian, il compagno vampiro di Lily, lo venne a sapere, la picchi\u00f2 cos\u00ec forte che la fece abortire, lei si tolse la vita il giorno dopo avendo perso ogni desiderio di vivere, ma risorse come un'eretica, dato che nel suo corpo circolava il sangue di Lily, infatti Valerie \u00e8 stata la prima eretica. Questa perdita l'ha segnata profondamente e l'ha resa pi\u00f9 spietata, ma Valerie sa essere anche dolce e gentile. Odia immensamente Julian, tanto da uccidere Oscar, per il solo fatto di aver cercato di farlo rientrare nel loro gruppo. Dopo aver collaborato con Stefan e Damon per distruggere il cadavere di Julian senza successo perch\u00e9 fermati da Lily e dagli altri tre eretici, Valerie confessa a Stefan la verit\u00e0 sulla propria gravidanza e su come Julian uccise il loro bambino mentre era ancora nel suo ventre. Stefan decide di stare vicino a Valerie e l'accoglie alla residenza Lockwood e di uccidere Julian per vendetta. Legher\u00e0 molto anche con Caroline e cercher\u00e0 di assisterla e proteggerla in ogni modo durante la gravidanza, inoltre quando riveler\u00e0 agli altri Eretici ci\u00f2 che le fece Julian, tutti loro, a eccezione di Mary Louise, decideranno di schierarsi dalla sua parte per sconfiggere Julian. Stefan riuscir\u00e0 a ucciderlo, anche grazie all'aiuto di Valerie, vendicando cos\u00ec il loro bambino. Valerie e Bonnie aiuteranno Caroline a partorire le bambine di Alaric. Visto che Stefan viene marchiato dalla spada di Rayna, quest'ultima gli dar\u00e0 la caccia finch\u00e9 non lo uccider\u00e0, e quando Stefan decide di lasciare che Caroline stia con Alaric e le bambine, viene cacciato da Mystic Falls sotto ricatto da Matt e abbandonato da Damon, Valerie sceglie di restare accanto a Stefan e parte insieme a lui. Un anno dopo i due iniziano una relazione sentimentale e due anni pi\u00f9 avanti stanno ancora insieme. Quando Stefan resta intrappolato nel corpo di un essere umano appena defunto e quindi destinato a morire entro due giorni poich\u00e9 quel corpo non \u00e8 in grado di sopportare lo spirito di un vampiro, Valerie si adopera con Damon e Alaric per salvarlo. Alla fine riesce ad eseguire l'incantesimo che riporta Stefan nel suo corpo, ma poi Valerie decide di porre fine alla sua relazione con Stefan perch\u00e9 lei \u00e8 consapevole che il vampiro non ha mai smesso di amare Caroline, dicendogli che lui \u00e8 stato l'amore della sua vita ma che Valerie al contrario \u00e8 stata l'amore della sua solo quando era umano. Valerie gli augura di essere felice e Stefan le augura felicit\u00e0 a propria volta e i due si salutano, subito dopo Valerie inizia il suo viaggio verso una nuova vita. Tutti i suoi compagni Eretici sono morti, facendo quindi di Valerie l'ultima eretica rimasta in vita.\nBeau.\nBeau, interpretato da Jaiden Kaine. \u00c8 un altro eretico che la congrega Gemini confin\u00f2 nel mondo prigione, liberato, insieme agli altri Eretici, da Kai. Un tempo era un cantante lirico ma quando Rayna Cruz lo fer\u00ec con la sua daga alla gola, lasciando la cicatrice a forma di croce, danneggi\u00f2 in maniera irreversibile le sue corde vocali che nemmeno il suo potere rigenerante di vampiro riusc\u00ec a guarire, da allora divenne privo di voce. Segue fedelmente Lily e Julian e non perdona Valerie, che gi\u00e0 conosceva prima che entrambi diventassero vampiri, per il suo tradimento ma, dopo aver saputo la verit\u00e0 sul figlio di lei e Stefan, si schiera dalla sua parte contro Julian. Viene ucciso da Rayna che lo imprigiona nella pietra della fenice per poi distruggere il suo corpo, impedendogli di tornare libero. Per\u00f2, quando la Pietra della Fenice viene distrutta, l'anima di Beau viene liberata trasferendosi in un altro corpo, ma Damon lo uccide strappandogli il cuore.\nMary Louise.\nMary Louise, interpretata da Teressa Liane, doppiata da Chiara Gioncardi. \u00c8 un'altra eretica, Kai libera lei e gli altri Eretici dal mondo prigione in cui vennero vincolati dalla congrega Gemini. Tra tutti gli Eretici \u00e8 sicuramente quella pi\u00f9 affezionata a Julian, quest'ultimo la considera la sua preferita. Lei e Nora sono amanti. Nonostante si sia risvegliata in un'epoca in cui la sua omosessualit\u00e0 non viene pi\u00f9 vista in modo scandalistico, non si sente ancora a suo agio a manifestare il suo affetto a Nora in pubblico. Mary Louise, proprio come la fidanzata, \u00e8 spietata e vendicativa. Valerie dice che, tra lei e Nora, \u00e8 Mary Louise quella pi\u00f9 gentile, ma se viene in qualche modo offesa Nora lei diventa molto pi\u00f9 pericolosa della fidanzata. Mary Louise \u00e8 estremamente gelosa e teme che ogni interazione di Nora con un'altra ragazza possa allontanarle, dimostrandosi estremamente territoriale con la sua ragazza. Chiede a Nora di sposarla e la fidanzata accetta. Mary Louise, per\u00f2, dopo aver scoperto del bambino perso da Valerie a causa di Julian, resta fedele a quest'ultimo e lo salva da morte certa. Mary Louise annulla l'incantesimo di collegamento tra Julian e Lily, ma proprio per questo Lily si uccide pensando che la magia fosse ancora attiva e Julian voleva uccidere Damon o Valerie. Dopo che Nora scopre che \u00e8 leale a Julian anzich\u00e9 a Valerie, a cui Nora ha invece scelto di credere, le restituisce l'anello e se ne va. Dopo aver scoperto della morte di Lily da Julian, Mary Louise scoppia in lacrime. Mary Louise, gelosa dell'amicizia tra Bonnie e la sua ex, va con loro a cercare Rayna per ucciderla. Una volta tornate al Whitmore, Mary Louise si scusa con Nora per essersi schierata con Julian, ribadisce di amarla e le chiede perdono. Allo stesso modo Mary Louise si riappacifica con Valerie. Mentre sono in fuga da Rayna, Nora le chiede di sposarla, ma subito dopo gli uomini dell'Armeria le catturano. Tre anni dopo riesce a scappare con Nora, ma Alex l'ha avvelenata col sangue di Rayna che la uccider\u00e0 entro una settimana, mentre Nora viene marchiata dalla spada di Rayna e decide di distruggere la pietra della fenice a costo della vita. Nora inizia a fare l'incantesimo con lei e Mary Louise le dice che deve continuare a vivere, ma Nora le risponde di non poter vivere senza di lei e cos\u00ec eseguono insieme l'incantesimo che distrugge la pietra provocando la loro morte con l'esplosione dell'auto in cui si trovano.\nOscar.\nOscar, interpretato da Tim Kang, doppiato da Fabrizio Vidale. \u00c8 un eretico, pure lui fa parte del gruppo composto dai sei Eretici che Kai ha liberato dal mondo prigione. Valerie gli vuole bene come a un fratello, ma lo uccide strappandogli via il cuore, dato che Oscar voleva ricongiungere Julian con il loro gruppo, dato che Valerie lo odia per aver ucciso il suo bambino. Oscar voleva negoziare la posizione di Julian con la sua libert\u00e0 dalla \"famiglia\" degli Eretici, poich\u00e9 odiava il rigore e il modo limitato con cui Lily permetteva loro di vivere e intendeva solo avere una vita felice per conto suo. Viene riportato in vita con il potere della Pietra della Fenice, ma in realt\u00e0 non si tratta di lui, ma di un altro vampiro che era stato intrappolato nella pietra. Viene ucciso da Enzo.\nMalcolm.\nMalcolm, interpretato da Justice Leak. \u00c8 uno dei sei Eretici che venne segregato nel mondo prigione dalla congrega Gemini nel 1903 ma poi, insieme agli altri Eretici, viene liberato da Kai. Valerie lo definisce come il \"cocco di mamma\", visto che fa sempre ci\u00f2 che Lily gli dice e quest'ultima sembra preferirlo agli altri della \"famiglia\", la stessa Lily lo definisce il suo figlio maggiore. Non si fa problemi ad uccidere per nutrirsi. Malcolm \u00e8 ben voluto da Lily e da tutti gli altri Eretici perch\u00e9 \u00e8 stato lui a unire il gruppo facendo di loro una famiglia, quando tutti gli altri voltarono loro le spalle per paura dei loro poteri. Bonnie decide di affrontarlo, ma Malcolm assorbe la sua magia, abbassando cos\u00ec la guardia, permettendo a Damon di approfittare della sua distrazione strappandogli il cuore.\nSensitivi.\nI sensitivi sono persone nate con il potere di percepire i sentimenti degli altri e condizionare le menti altrui, non solo quelle degli umani, ma anche quelle delle altre creature soprannaturali, al semplice contatto fisico, addirittura possono persino riprogrammare la memoria di una persona, questo fa di loro le creature con il maggior potere di controllo mentale apparse nella serie subito dopo gli Immortali, tanto da poter anche leggere nella mente e nei ricordi della gente. Possono anche creare illusioni semplicemente con la loro voce.\nCade, il primo sensitivo della storia, don\u00f2 a Seline e Sybil l'immortalit\u00e0, in aggiunta ai loro poteri di sensitive, le due divennero le prime creature immortali della storia, creando il mito delle sirene, ma Cade fece loro questo dono a patto che si nutrissero dei mortali permettendo poi a Arcadius di prendere le anime delle loro vittime portandole all'Inferno. Pure Cade dopo aver trascorso secoli all'Inferno \u00e8 diventato immortale come le due sorelle, anche se lui pu\u00f2 ucciderle manipolando le fiamme infernali, che pare possano consumare qualunque cosa.\nCade.\nArcadius \"Cade\", interpretato da Wol\u00e9 Parks, doppiato da Francesco Pezzulli. \u00c8 il primo sensitivo della storia. Inizialmente era ben amato dalla sua comunit\u00e0 visto che usava il suo potere a fin di bene ma poi la gente, iniziando a provare timore del suo dono, lo bruci\u00f2 vivo. Prima di morire, percependo la cattiveria nell'animo della gente, prov\u00f2 un tale disgusto che, con i suoi poteri, cre\u00f2 una dimensione ultraterrena, quello che tutti conoscono come l'Inferno, infatti Cade ha ispirato il mito del Diavolo, cos\u00ec che il suo spirito avrebbe portato l\u00ec le anime delle persone cattive dopo la loro dipartita per torturarle, in una dimensione di fuoco e fiamme, a detta di Seline ci\u00f2 \u00e8 dovuto al fatto che la dimensione infernale creata da Cade con i suoi poteri \u00e8 la manifestazione psichica della rabbia che ha provato quando \u00e8 morto bruciato vivo. \u00c8 stato lui a donare a Sybil e Selina l'immortalit\u00e0 a patto per\u00f2 che diventassero le sue serve allo scopo di uccidere le persone malvagie portando le loro anime all'Inferno. Quando Matt suoner\u00e0 la campana magica dei Maxwell undici volte, aprir\u00e0 uno squarcio tra l'Inferno e il mondo dei vivi, permettendo a Cade di attraversarlo, in questo modo Cade torner\u00e0 a camminare nel mondo mortale e uccider\u00e0 Sybil e Seline non avendo pi\u00f9 bisogno di loro. Pu\u00f2 distruggere qualunque cosa proiettando delle fiamme, infatti essendo il signore degli Inferi pu\u00f2 manipolare le fiamme infernali a suo piacimento. Stefan lo affronter\u00e0 usando l'unica arma che pu\u00f2 ucciderlo, ovvero il pugnale intriso delle ceneri dello stesso Cade, e grazie all'aiuto di Damon e Bonnie, che riusciranno a distrarlo, Stefan lo pugnala con l'arma che trasforma il suo corpo in cenere, morendo.\nSybil.\nSybil, interpretata da Nathalie Kelley, doppiata da Valentina Favazza. \u00c8 la creatura immortale che era stata segregata nella grotta sotterranea della cripta della villa dell'Armory dall'antenata di Bonnie, Beatrice Bennett. Sar\u00e0 proprio Bonnie a liberarla con un incantesimo. Bonnie cerca di sigillarla con la sua magia dentro la villa, ma Josie e Lizzie assorbono la magia del sigillo, quindi Sybil torna a essere libera. Dopo aver asservito le menti di Damon e Enzo li spinge a portarle come nutrimento delle persone, lei poi, dopo averle divorate vive, recupera le sue forze. Cade la uccider\u00e0 bruciandola viva.\nSeline.\nSeline, interpretata da Kristen Gutoskie, doppiata da Giulia Catania. \u00c8 la tata di Josie e Lizzie Saltzman, e successivamente si scopre essere la sorella di Sybil. In verit\u00e0, tra loro non c'\u00e8 nessun legame di sangue, ma si vogliono bene come se fossero una famiglia. Le due vennero segregate in un'isola prima che Arcadio le portasse in salvo dando a entrambe il dono dell'immortalit\u00e0, comunque ancor prima di diventare una sirena immortale, Seline praticava gi\u00e0 il cannibalismo, infatti quando era segregata nell'isola usava i suoi poteri psichici per attirare gli uomini che navigavano con le loro navi vicino all'isola per poi nutrirsi di loro. Venne segregata insieme alla sorella nella cripta della villa dell'Armory, ma riusc\u00ec a fuggire nel 1882 quando Dalton St. John apr\u00ec la cripta. Stanca di servire Cade, il quale in cambio dei loro servigi ha concesso alle due sorelle l'immortalit\u00e0 e la salvezza delle loro anime dall'Inferno, propone al suo padrone di lasciare libere lei e Sybil in cambio di Josie e Lizzie, le quali prenderebbero il loro posto, ma Sybil, nutrendo astio nei confronti della sorella per averla lasciata sola nella cripta per tanti anni, propone i fratelli Salvatore come sostituti, quindi venendo a patti con Sybil, Cade accetta e le concede ancora l'immortalit\u00e0 e sicurezza dall'Inferno, al contrario di Seline. Quest'ultima comunque ha dato prova di essere sinceramente affezionata a Josie e Lizzie. Lei e sua sorella verranno uccise da Cade il quale le brucer\u00e0 vive.\nPersonaggi del passato.\nSono i personaggi morti prima del settembre 2009 e quindi negli antefatti della serie televisiva. Sono visibili nei flashback dei personaggi. Alcuni di loro sono stati molto importanti nel passato ed influiscono ancora sui fatti del presente.\nHenrik Mikaelson.\nHenrik Mikaelson, interpretata da Devon Allowitz. Era il figlio minore di Esther e Mikael, fratello di Elijah, Rebekah, Finn e Kol e fratellastro di Klaus. Muore ucciso da un licantropo in una notte di luna piena per essere uscito di nascosto con Klaus a vedere i lupi trasformarsi. La sua morte \u00e8 una delle cause che hanno portato alla creazione dei vampiri da parte di sua madre ed \u00e8 una delle ragioni principali per cui Mikael odia Klaus, ritenendolo irresponsabile.\nAyana.\nAyana, interpretata da Maria Howell. \u00c8 una delle antenate pi\u00f9 antiche della famiglia Bennett, era una strega molto potente e fu lei a insegnare alla strega originale Esther tutto quello che c'\u00e8 da sapere sulla magia e ad addestrarla. In Europa, Ayana scopr\u00ec l'esistenza dell'America dagli Spiriti e fece fuggire l\u00ec la famiglia dei futuri vampiri Originali per proteggerli dalla peste. Quando il figlio di Mikael e Esther, Henrik, mor\u00ec per colpa dei licantropi nativi americani, con cui fino ad allora la famiglia viveva in pace, Mikael chiese inizialmente ad Ayana di trasformare lui e i suoi figli in vampiri, ma lei si rifiut\u00f2, e fu Esther a farlo. Dopo la morte di Esther preserv\u00f2 il corpo dell'amica con un incantesimo perch\u00e9 potesse tornare un giorno.\nJohnathan Gilbert.\nJohnathan Gilbert, interpretato da Joe Knezevich. Fu un membro del Consiglio dei Fondatori nel 1864. Con l'aiuto di Emily Bennett costru\u00ec alcuni dispositivi anti-vampiri. Per un periodo si innamor\u00f2 di Pearl Zhu, ma nei suoi diari vi \u00e8 scritto che \u00e8 sempre stato innamorato di Emily. \u00c8 un antenato di Elena e Jeremy.\nGiuseppe Salvatore.\nGiuseppe Salvatore, interpretato da John Charles Meyer da giovane, e da James Remar da anziano, doppiato da Francesco Bulckaen (da giovane) e Saverio Indrio (da vecchio). Fu il padre di Damon e Stefan. Quest'ultimo lo uccise involontariamente nel 1864. Ha sempre creduto che sua moglie Lily fosse morta di tubercolosi, senza sapere che in realt\u00e0 era diventata un vampiro, inoltre Lily per sua stessa ammissione odiava Giuseppe. Fu membro del primo Consiglio dei Fondatori e quindi fondatore di Mystic Falls; viene inoltre rivelato che aveva avuto un figlio illegittimo e che da questo figlio discende Zach. Odiava profondamente i vampiri e quando vide Stefan e Damon cercare di liberare Katherine li uccise con un colpo di fucile senza esitare.\nZachariah Salvatore.\nZachariah Salvatore, interpretato da Marcus Hester. Fu il figlio del fratellastro di Stefan e Damon. Giuseppe, infatti, aveva avuto una relazione con una cameriera. Zachariah fu membro del Consiglio dei Fondatori e venne ucciso da Samantha Gilbert. Da lui discende Zach Salvatore.\nHonoria Fell.\nHonoria Fell, interpretata da Kelly Finley. Fu la moglie di Thomas Fell. Fu membro del primo Consiglio dei Fondatori e quindi fondatrice di Mystic Falls. Venne uccisa da Stefan.\nThomas Fell.\nThomas Fell, interpretato da Daniel Thomas May. Fu il marito di Honoria Fell. Fu membro del primo Consiglio dei Fondatori e quindi fondatore di Mystic Falls. Fu Stefan a ucciderlo, infatti il vampiro ha affermato che Thomas \u00e8 stata la seconda persona che lui ha ucciso dopo suo padre.\nGeorge Lockwood.\nGeorge Lockwood, interpretato da Simon Miller, doppiato da Leonardo Graziano. Fu il sindaco di Mystic Falls nel 1864. Figlio di Benjamin, fu il primo Lockwood a scatenare la sua maledizione di licantropo.\nFece un accordo con Katherine Pierce: la vampira gli avrebbe dato la Pietra di Luna e in cambio George l'avrebbe aiutata a scappare da Fell's Church al momento della cattura dei vampiri.\nSamantha Gilbert.\nSamantha Gilbert, interpretata da Lindsey Garrett. Fu un'antenata di Elena e nipote di Johnathan Gilbert. Il suo anello le concesse di sfuggire alla morte, ma con il tempo divenne una psicopatica.\nGrayson Gilbert.\nGrayson Gilbert, interpretato da Jason MacDonald. \u00c8 il padre biologico di Jeremy e il padre adottivo di Elena. Era un cacciatore di vampiri e Faceva parte del Consiglio dei Fondatori e della Fondazione Augustine, infatti era un grande medico e le sue ricerche condotte sui vampiri fatte tramite la Augustine, gli hanno permesso di salvare molti pazienti. Tuttavia le ricerche fatte sui vampiri erano torture atroci per questi ultimi (una di essere era l'elettroshock ad alto voltaggio su tutto il corpo dei vampiri). Muore annegato in un incidente stradale sul Wickery Bridge il 23 maggio 2009 con sua moglie Miranda. Era il fratello di John Gilbert.\nMiranda Sommers-Gilbert.\nMiranda Sommers-Gilbert, interpretata da Erin Beute, doppiata da Sabrina Duranti. \u00c8 la madre biologica di Jeremy e la madre adottiva di Elena. Faceva parte del Consiglio dei Fondatori prima di morire annegata nell'incidente stradale su Wickery Bridge il 23 maggio 2009 con suo marito Grayson. Era la sorella di Jenna Sommers.\nCaitlin Shane.\nCaitlin Shane, interpretata da Camille Guaty. \u00c8 stata la moglie di Atticus Shane. La donna \u00e8 morta dopo aver provato a compiere un incantesimo di resurrezione sul figlio Sam. Compare come una specie di fantasma ad Atticus mentre lui \u00e8 sull'isola dove giace Silas. In realt\u00e0 quella non era la defunta Caitlin, ma l'immortale Silas che d\u00e0 a Atticus l'idea di liberarlo dalla sua prigionia promettendogli di far risorgere la moglie.\nMaggie James.\nMaggie James, interpretata da Heather Hemmens, doppiata da Ilaria Latini. Era un membro della fondazione Augustine, era innamorata di Enzo nel 1950, allora cavia della fondazione, era perfino disposta a diventare un vampiro per scappare con lui, ma Enzo us\u00f2 la compulsione per farle dimenticare l'amore che provava per lui, ritenendo che ci\u00f2 fosse necessario per il suo bene. Nel 1960 la donna, dopo aver recuperato i suoi ricordi e avendo scoperto che Enzo \u00e8 morto a causa di Damon Salvatore (inconsapevole che fosse sopravvissuto), va a Mystic Falls per dare la caccia a Damon per vendicare il suo amato, dopo averlo trovato cerca di metterlo fuori combattimento iniettandogli della verbena, ma il vampiro la uccide decapitandola.\nJoseph Salvatore.\nJoseph Salvatore, interpretato da Judd Lormand. \u00c8 un membro della famiglia Salvatore, la fondazione Augustine lo pag\u00f2 profumatamente per catturare Damon, infatti nel 1953 riusc\u00ec a catturare il vampiro mettendolo fuori combattimento con una siringa di verbena, ma Damon prima di perdere i sensi lo uccise.\nDottor Whitmore.\nIl Dr. Whitmore, interpretato da Trevor St. John, doppiato da Giorgio Borghetti. \u00c8 il nonno di Aaron, membro della fondazione Augustine. Dopo aver catturato Damon nel 1953, lo tortur\u00f2 per cinque anni facendo su di lui degli esperimenti. Damon, dopo essersi liberato, lo uccide per vendetta.\nGail.\nGail, interpretata da Tadasay Young. Era la fidanzata di Zach Salvatore, era incinta della loro bambina, ma Damon la uccise nel 1994. Nonostante sia morta, comunque, \u00e8 riuscita ugualmente a mettere alla luce sua figlia, Sarah.\nDalton St. John.\nDalton St. John, interpretato da Merrill Capp, doppiato da Alessandro Rigotti. Era lo zio di Enzo e bisnonno di Alexandria e Virginia. Nel 1882 entr\u00f2 nella cripta nell'Armory per scoprire quale segreto si celava al suo interno, l\u00ec erano segregate le sirene Sybil e Seline, quest'ultima grazie a Dalton inoltre lo trasform\u00f2 in un assassino malvagio e insensibile, completamente incapace di provare sentimenti benigni.\nBeatrice Bennett.\nBeatrice Bennett, interpretata da Jaz Sinclair. \u00c8 un'antenata di Bonnie, era molto amica di Ethan Malxwell, l'antenato di Matt. \u00c8 stata lei a imprigionare con un sigillo magico Sybil e Seline nella grotta della cripta della villa dell'Armory nel 1790, ma fu costretta a imprigionarvi pure Ethan che ormai era caduto sotto il controllo dei poteri di Seline."}
{"id": "3875426", "revid": "287204", "url": "https://it.wikipedia.org/wiki?curid=3875426", "title": "Eta Leonis", "text": "Eta Leonis (\u03b7 Leo, \u03b7 Leonis) \u00e8 una stella nella costellazione del Leone di magnitudine apparente media 3,51 e distante oltre 1275 anni luce dalla Terra.\nOsservazione.\nSi tratta di una stella situata nell'emisfero celeste boreale; grazie alla sua posizione non fortemente boreale, pu\u00f2 essere osservata dalla gran parte delle regioni della Terra, sebbene gli osservatori dell'emisfero nord siano pi\u00f9 avvantaggiati. Nei pressi del circolo polare artico appare circumpolare, mentre resta sempre invisibile solo in prossimit\u00e0 dell'Antartide. Essendo di magnitudine 3,5 la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nCaratteristiche fisiche.\nEta Leonis \u00e8 una stella variabile, la sua magnitudine oscilla tra +3,43 e +3,60, e nonostante non sia stato confermato pare essere una stella binaria con una distanza tra le 2 componenti di circa 40 U.A. e un periodo orbitale di 65 anni. Eta Leonis ha una massa quasi 8 volte quella del Sole ed un raggio 27 volte superiore ed \u00e8 soggetta ad una perdita di massa considerevole, pari a 500 milionesimi di massa solare all'anno, un ritmo 100.000 volte maggiore della perdita di massa del Sole dovuta al vento solare."}
{"id": "3875429", "revid": "773636", "url": "https://it.wikipedia.org/wiki?curid=3875429", "title": "Vladimir Vasil'evi\u010d Stasov", "text": "Biografia.\nNel 1836 Stasov fu mandato dal padre alla Scuola imperiale di giurisprudenza, allora appena fondata. L\u00ec matur\u00f2 un vivo interesse per la musica, ma non trovando in s\u00e9 particolari doti di compositore, decise allora di cimentarsi nell'attivit\u00e0 di critico. Nel 1842 scrisse un articolo su Liszt, allora giunto a San Pietroburgo, anche se non lo fece mai stampare.\nNel 1843 Stasov termin\u00f2 la Scuola e inizi\u00f2 una carriera di funzionario presso vari dipartimenti dell'amministrazione zarista. Nel 1847, quando apparvero i suoi primi articoli sulla rivista \"Note patriottiche\", ebbe inizio la sua attivit\u00e0 di critico letterario. In quello stesso anno Stasov fu invitato da Kraevskij, editore della rivista, a collaborare alla sezione di letteratura straniera (Stasov parlava correntemente sei lingue). Nello stesso periodo inizi\u00f2 inoltre a scrivere brevi articoli su questioni di pittura, scultura, architettura e musica.\nNel 1848, a causa dei suoi legami con il \"Circolo Petra\u0161evskij\", Stasov fu allontanato dalla rivista, arrestato e rinchiuso nella Fortezza di Pietro e Paolo. Nel 1851 diede le dimissioni dai suoi incarichi amministrativi e, in qualit\u00e0 di segretario dell'industriale e mecenate Demidoff, un uomo molto ricco e cultore delle arti, and\u00f2 all'estero. Lavor\u00f2 in importanti biblioteche ed archivi, fu bibliotecario a Villa San Donato, nei pressi di Firenze, di propriet\u00e0 di Demidov, e faceva spesso visita ad artisti ed architetti russi residenti in Italia, quali Brjullov, Ivanov, Vorob'ev e Ajvazovskij.\nNel maggio del 1854 Stasov fece ritorno a San Pietroburgo. In quel periodo con il suo aiuto si form\u00f2 il sodalizio artistico di compositori che divenne famoso con il nome, dato da Stasov stesso, di \"Potente mucchietto\", e che fu conosciuto all'estero come \"Gruppo dei Cinque\". Negli anni '60 sostenne la \"Compagnia delle esportazioni di arte itinerante\", alla quale fu strettamente legata tutta la sua attivit\u00e0: Stasov ne fu uno dei principali ispiratori e prese parte attiva alla preparazione delle sue esposizioni.\nAlla fine del 1856 il Direttore della Biblioteca pubblica imperiale, Modest Korf, propose a Stasov di lavorare come suo aiutante, in particolare nella raccolta di materiali sulla storia della vita e del regno di Nicola I. Dal 1856 al 1872, quindi, Stasov lavor\u00f2 presso la Biblioteca con un suo ufficio nella sezione di arte. Per sua iniziativa fu organizzata una serie di esposizioni di antichi manoscritti russi. Nel novembre del 1872 a Stasov fu assegnato un posto di ruolo di bibliotecario, e fino alla sua morte diresse la sezione di arte. Egli raccolse i manoscritti di molti artisti russi, in particolare compositori: grazie a lui, infatti, la Biblioteca pu\u00f2 vantare gli archivi pi\u00f9 completi dei compositori russi della scuola pietroburghese.\nNel 1900 fu nominato membro onorario dell'Accademia russa delle scienze, assieme al suo amico Lev Tolstoj.\nMor\u00ec il 23 ottobre 1906 a San Pietroburgo e fu sepolto nella \"Necropoli dei Maestri dell'Arte\" del Cimitero Tichvin.\nCarattere e idee.\nStasov fu una figura molto rilevante e, secondo alcuni critici, addirittura tirannica nella cultura russa dell'Ottocento. Scopr\u00ec molti talenti, ne ispir\u00f2 molti lavori e ne combatt\u00e9 molte battaglie in numerosi articoli e lettere sulla stampa. Voleva che l'arte russa si liberasse da quella che vedeva come la presa dell'Europa: copiando l'occidente i russi non avrebbero potuto essere che al pi\u00f9 \"di seconda mano\". Invece, attingendo alle tradizioni nazionali, avrebbero potuto creare un'arte autenticamente russa che avrebbe potuto raggiungere l'originalit\u00e0 e gli alti livelli artistici dell'Europa. Per essere \"nazionale\", secondo Stasov, l'arte non doveva solo ritrarre la vita delle persone, ma anche avere per loro un significato e mostrare al popolo come vivere.\nTurgenev, che condusse contro di lui una prolungata polemica, gli dedic\u00f2 il seguente epigramma:"}
{"id": "3875431", "revid": "123286979", "url": "https://it.wikipedia.org/wiki?curid=3875431", "title": "Discorso sulla servit\u00f9 volontaria", "text": "Il Discorso sulla servit\u00f9 volontaria (\"Discours de la servitude volontaire o Contr'un\") \u00e8 l'opera pi\u00f9 nota di \u00c9tienne de La Bo\u00e9tie. Il testo fu redatto probabilmente intorno al 1549 e pubblicato clandestinamente nel 1576 con il titolo di \"Il contro uno\".\nLa data di redazione \u00e8 incerta: secondo gli ultimi studi esso fu composto da \u00c9tienne de La Bo\u00e9tie nel periodo dell'universit\u00e0, cio\u00e8 attorno ai 22 anni. Secondo l'amico Montaigne, tuttavia, il discorso sarebbe addirittura precedente, scritto cio\u00e8 attorno ai 18 anni.\nContenuti.\nL'autore sostiene che qualunque tiranno detiene il potere fintanto che i suoi sudditi glielo concedono. La libert\u00e0 originaria concessa all'uomo per natura sarebbe stata abbandonata dalla societ\u00e0, che una volta corrotta dall'abitudine, avrebbe poi preferito la servit\u00f9 del cortigiano alla condizione dell'uomo libero, che rifiuta di essere sottomesso e di obbedire.\nInfluenze.\n \u00c9tienne de La Bo\u00e9tie fu infatti uno dei primi a proporre la non collaborazione, e quindi una forma di disobbedienza nonviolenta, come arma realmente efficace. La Bo\u00e9tie non \u00e8 interessato alle \u00abcongiure di gente ambiziosa\u00bb interessata soltanto a \u00abfar cadere una corona, non togliere il re, cacciare s\u00ec il despota, ma tenere in vita la tirannide\u00bb, ma auspica un cambiamento e una liberazione profonda dal potere.\nSebbene ancora poco noto oltreconfine, il \"Discorso sulla servit\u00f9 volontaria\" \u00e8 stato, attraverso quattro secoli, un punto di riferimento per molti paladini delle libert\u00e0, da Marat (nel saggio \"Cha\u00eenes de l'esclavage\") a La Mennais, a Landauer, fino a Rothbard, che introduce l'opera in un'edizione del 2004. Fonte d'ispirazione per pensatori filosofi e politici, dalla matrice anarchica all'eterodossia marxista, come Simone Weil (in \"M\u00e9ditation sur l'ob\u00e9issance et la libert\u00e9\" del 1937), il testo viene ripreso e citato abbondantemente in tempi pi\u00f9 recenti, contemplando numerose riedizioni anche in lingua italiana negli ultimi anni (sei edizioni 2006-2016)."}
{"id": "3875436", "revid": "84184", "url": "https://it.wikipedia.org/wiki?curid=3875436", "title": "Johannes Mayer", "text": ""}
{"id": "3875438", "revid": "110157", "url": "https://it.wikipedia.org/wiki?curid=3875438", "title": "Manzanillo (Messico)", "text": "Manzanillo \u00e8 un comune messicano della stato di Colima, il cui capoluogo \u00e8 la localit\u00e0 omonima. Confina a nord con Minatitl\u00e1n, a est con Coquimatl\u00e1n e Armer\u00eda; a sud si trova l'Oceano Pacifico; a ovest e a nordovest confina con la regione (\"estado\") di Jalisco. Si trova tra i 103\u00b059' e i 104\u00b044' di longitudine ovest e tra i 18\u00b053' e i 19\u00b018' di latitudine nord, e a un'altezza di 4 metri sopra il livello del mare. \nDescrizione.\nManzanillo fu il terzo porto creato dagli spagnoli nel Pacifico, e nell'evoluzione della sua storia si trovano fatti e personaggi molto importanti. Il 30 ottobre del 1533, Hernando de Grijalva salp\u00f2 dal porto di una piccola frazione di Manzanillo, Santiago, nell'imbarcazione \"\"San Lorenzo\", e scopr\u00ec le Isole Revillagigedo; la seconda nave della spedizione era \"La Concepci\u00f3n\"\", guidata dal timoniere Mart\u00edn de Acosta e dal comandante Diego Becerra de Mendoza. Di vitale importanza furono i fatti avvenuti nel 1569, quando \u00c1lvaro Menda\u00f1a, di ritorno dal suo viaggio alle Isole Salomone, arriv\u00f2 allo stesso Santiago, si riforn\u00ec, e regal\u00f2 alla popolazione locale la palma da cocco. Essi iniziarono a sfruttare il suo potenziale, aumentando la loro produttivit\u00e0 grazie all'arrivo di schiavi cinesi, i quali, nonostante fossero schiavi, portarono molte nuove conoscenze agli abitanti di Colima. \nToponimo.\nGli spagnoli imposero questo nome a Manzanillo, dato che al loro arrivo trovarono molti alberi di mancinella (\"Hippomane mancinella\"), la quale \u00e8 una pianta della famiglia delle Euphorbiaceae. Il suo frutto, molto simile a una piccola mela (in spagnolo, \"manzana\"), \u00e8 velenoso, e con la sola vicinanza pu\u00f2 produrre orticaria. Cos\u00ec, nel vedere la grande quantit\u00e0 di piante della zona, e con il bisogno di battezzare il luogo, gli spagnoli optarono per Manzanillo. D'altra parte, esiste anche un'altra teoria: in nahuatl, la lingua indigena del Messico centrale, il nome Manzanillo si traduce nella parola Cozcatlan, da \"Cozcatl\" (collana o girocollo) e \"Tlan\" (luogo); significherebbe dunque \"Luogo di gioielli, collane e girocolli\", o anche \"Dove si fanno collane\", nome che rispecchierebbe i resti archeologici trovati nella regione. Infatti, si diceva che Salagua, altra piccola frazione di Manzanillo, fosse fornitore di perle o gioielli agli Aztechi durante il secolo XV, fino all'arrivo degli spagnoli (Brust, 1993).\nNella frase che descrive Colima, \"Mare e palme ai piedi del vulcano\", a Manzanillo tocca solo la parte del mare e delle palme; infatti, dalla cima del monte pi\u00f9 alto di Manzanillo, il Cerro del Toro, solo si riesce a vedere una piccola parte del vulcano (detto \"di fuoco\"), situato pi\u00f9 verso il continente. Quello che non manca sono le palme, che si scuotono al ritmo del vento proveniente dall'Oceano Pacifico. Quest'ultimo bagna le due baie, quella di Manzanillo e quella di Santiago, coperte di sabbia nera, colore dovuto, appunto, alla sua origine vulcanica. \nStoria.\nSi conoscono le principali attivit\u00e0 dei gruppi stabilitisi a Manzanillo prima dell'arrivo degli spagnoli: lavoro della ceramica, elaborazione di figure e laboratori di creazione di collane mediante l'uso di conchiglie. Questo ci fa supporre l'esistenza di subacquei che raccoglievano le perle per queste attivit\u00e0, soprattutto nell'antico porto della frazione di Salagua. Nella stessa zona, si stabil\u00ec un popolo indigeno chiamato Tzalahua.\nNel 1522, il capitano Gonzalo de Sandoval arriva fino al porto di Salagua, dove ricorre e esplora il litorale; per\u00f2 solo fino al 24 luglio del 1527 le baie di Manzanillo vengono esplorate, opera compiuta da \u00c1lvaro Saavedra Cer\u00f3n. \nIn epoca coloniale, Manzanillo rappresenta un importante centro navale; infatti, l\u00ec si costruiscono le navi usate in una spedizione mandata da Hern\u00e1n Cort\u00e9s, nel 1531, con destinazione al Mar de Bermejo e con il fine di conquistare la California. Inoltre, \u00e8 punto di partenza di diverse spedizioni nell'Oceano Pacifico. Infine, al porto di Manzanillo arrivavano prodotti orientali provenienti dalle Filippine.\nColonizzazione spagnola.\n\"Nota: questo testo fa parte del lavoro che pubblic\u00f2 lo storico Felipe Sevilla del R\u00edo a Colima nel 1974.\"\nFrazioni principali.\nLe principali attivit\u00e0 sono di carattere portuario, turistico, commerciale, miniero, dell'industria di trasformazione, agricola, peschereccia, d'allevamento, d'esportazione, di costruzione, navale e di servizi. Si trova a 103\u00a0km dal capoluogo della regione. \nServizi pubblici.\nIl comune possiede tutti i generi di servizi pubblici che \u00e8 tenuto ad offrire agli abitanti. Nonostante questo, i servizi non beneficiano allo stesso modo tutta la popolazione, considerando le differenze sociali che si trovano in tutto il territorio del comune. Uno dei servizi che non funziona come dovrebbe \u00e8 quello della sanit\u00e0, nonostante le infrastrutture create appositamente. Le aziende di sanit\u00e0 locali, quali la \"Secretar\u00eda de Salud\", l\"Instituto Mexicano del Seguro Social\", la \"Secretar\u00eda de Marina\" e l\"ISSSTE\", non sono sufficienti per coprire i bisogni della popolazione locale, che sta crescendo all'incirca il 3.1 % annuo. \nMezzi e vie di comunicazione\nIl comune si trova ben comunicato con la rete di autostrade. Le principali vie di comunicazione sono: Colima-Manzanillo (4 corsie, possibilit\u00e0 di pedaggio o strada libera), Manzanillo-Puerto Vallarta, Manzanillo-Minatitl\u00e1n, Ramal-Aeropuerto, Cuyutl\u00e1n-Manzanillo, e la connessione Colomos-Tapeixtles, che mette in comunicazione Manzanillo con tutto il resto della regione (estado) e dello stato e permette lo scambio commerciale via terra (gi\u00e0 molto sviluppato via mare). Inoltre, l'aeroporto internazionale \"Playa de Oro\", inaugurato nel 1972, \u00e8 il pi\u00f9 importante della regione (\"estado\") per il suo livello nazionale e internazionale.\nCultura di massa.\nCome parte della cultura popolare, \u00e8 importante menzionare i lavori di artigianato che si producono in queste zone: i ricami, le collane, le conchiglie, sono le cose pi\u00f9 rappresentative del porto. Per quanto riguarda la gastronomia, troviamo: il ceviche di Manzanillo, la zuppa di pesce (\"sopa de pescado\"), la zuppa di crostacei (\"sopa de mariscos\"), il polipo pazzo (\"pulpo loco\"), il polipo ubriaco (\"pulpo borracho\"), il \"salpic\u00f3n\" (gamberetti cotti nel limone), il \"pozol\" (brodo di carne con mais), il \"sope gordo\" (pane croccante di mais con carne e salse), la \"birria\" (carne di capra), il \"taco\" di pesce, \"cazuela de mariscos\" (pentolino di pesce), \"pescado ariado o bigotona, osti\u00f3n a la talla\" (ostriche), \"osti\u00f3n al whisky o gratinado\" (ostriche al whisky o gratinate), tra i vari piatti della tradizione del mare."}
{"id": "3875440", "revid": "125832399", "url": "https://it.wikipedia.org/wiki?curid=3875440", "title": "I (Kiss)", "text": "I \u00e8 il secondo singolo estratto dall'album dei Kiss \"Music from \"The Elder\"\", pubblicato nel 1981.\nIl brano.\nIl singolo raggiunse la migliore posizione in Australia, terra da sempre favorevole alla band, dove raggiunse la posizione 24, mentre in molti altri paesi non entr\u00f2 in classifica, visto lo scarso entusiasmo che \"Music from \"The Elder\"\" aveva suscitato. Scritto da Gene Simmons e Bob Ezrin, produttore dell'album, il brano vede alternarsi le voci soliste di Simmons e Paul Stanley, il che lo rende il brano dell'album pi\u00f9 vicino allo stile classico dei Kiss. La canzone non \u00e8 mai stata suonata interamente dal vivo, ma solo parzialmente e solo per esplicita richiesta dei fan nel 2004, durante il Rock the Nation Tour e nel 2011 in versione unplugged durante uno show nelle Kiss Kruise insieme a \"Just A Boy\" e \"Mr. Blackwell\", altri brani dello stesso album."}
{"id": "3875441", "revid": "124123", "url": "https://it.wikipedia.org/wiki?curid=3875441", "title": "John P. Lewis", "text": "Biografia.\nLewis fece i suoi studi presso l'Universit\u00e0 di Harvard dove ottenne un Master in Pubblica Amministrazione e un Ph.D. in Economia politica. Il suo principale interesse sia negli studi sia nell'attivit\u00e0 di cooperazione internazionale \u00e8 stato rappresentato dallo sviluppo economico. Fu professore all'Universit\u00e0 dell'Indiana a partire dal 1950. Nel 1962 fu nominato Economic Adviser dal Presidente John F. Kennedy. Nel 1964 il Presidente Lyndon B. Johnson lo mise a capo della sede per l'India dell'Agenzia americana per lo sviluppo internazionale (USAID). Il Presidente Jimmy Carter lo chiam\u00f2 a presiedere il Comitato statunitense per l'assistenza allo sviluppo dell'OCSE. Dal 1969 al 1974 \u00e8 stato Dean della prestigiosa \"Woodrow Wilson School of Public and International Affairs\" dell'Universit\u00e0 di Princeton. I pi\u00f9 significativi contributi scientifici di Lewis riguardano il sottosviluppo, la diseguaglianze sociali, la cooperazione allo sviluppo a livello internazionale e l'analisi critica dell'operato della Banca Mondiale nel suo primo mezzo secolo di vita. Fra i suoi allievi l'italiano Arnaldo Mauri di cui fu ospite a Milano nel 1960. Agli inizi degli anni ottanta patrocin\u00f2 la chiamata a Princeton dell'economista scozzese Angus Deaton, Nobel 2015 per l'economia. Lewis come studioso e come manager pubblico si \u00e8 sempre battuto contro le diseguaglianze sociali all'interno degli USA e a favore degli aiuti internazionali. \nPubblicazioni.\nFra le opere di Lewis ricordiamo:"}
{"id": "3875442", "revid": "84184", "url": "https://it.wikipedia.org/wiki?curid=3875442", "title": "Johann Maier", "text": ""}
{"id": "3875451", "revid": "84604", "url": "https://it.wikipedia.org/wiki?curid=3875451", "title": "Doctor &amp; the Medics", "text": "I Doctor &amp; the Medics sono un gruppo musicale britannico, formatosi a Londra nel 1981 guidato da Clive Jackson in arte \"The Doctor\" conosciuti soprattutto per il frontman, incrocio tra il Joker e Gene Simmons dei Kiss e per la cover del brano \"Spirit in the Sky\" di Norman Greenbaum che divenne un ottimo successo nel 1986"}
{"id": "3875452", "revid": "438678", "url": "https://it.wikipedia.org/wiki?curid=3875452", "title": "Waterloo (album)", "text": ""}
{"id": "3875454", "revid": "438678", "url": "https://it.wikipedia.org/wiki?curid=3875454", "title": "Waterloo (singolo)", "text": ""}
{"id": "3875457", "revid": "438678", "url": "https://it.wikipedia.org/wiki?curid=3875457", "title": "Doctor and the Medics", "text": ""}
{"id": "3875459", "revid": "1402222", "url": "https://it.wikipedia.org/wiki?curid=3875459", "title": "Henry Mavrodin", "text": "Biografia.\nHenry Mavrodin nasce il 31 luglio 1937 a Bucarest, Romania. Frequenta il liceo d'arte di Bucarest nel 1957 e nello stesso anno \u00e8 ammesso all'Accademia di Belle Arti di Bucarest che conclude nel 1963. Rappresenta la Romania alla XXXV Esposizione Biennale Internazionale d'Arte di Venezia e rimane in Italia, dove riceve la cittadinanza nel 1982."}
{"id": "3875460", "revid": "709565", "url": "https://it.wikipedia.org/wiki?curid=3875460", "title": "Formato FX", "text": "Il formato FX \u00e8 un formato di sensore fotografico di dimensioni 36 \u00d7 23.9 mm, equivalente al full frame (36x24 mm), anche per quanto riguarda il rapporto tra i lati (\"aspect ratio\") che \u00e8 di 3/2.\nAlcuni sensori montati sulle fotocamere Nikon sono prodotti da Sony.\nLe fotocamere dotate di un sensore in questo formato sfoggiano nella parte anteriore, in basso a destra la scritta \"FX\" in oro.\nI sensori FX finora utilizzati sono: uno da 12,1mpx con sensibilit\u00e0 200-6400 ISO (nativi) impiegato su D3 e D700, uno da 12,1mpx con sensibilit\u00e0 200-12800 ISO (nativi) adottato su D3s, uno da 24,5mpx usato dalla D3X con sensibilit\u00e0 100-1600 ISO (nativi), uno da 16,2mpx impiegato nella D4 con sensibilit\u00e0 100-12800 ISO (nativi) ed uno da 36,3 mpx con sensibilit\u00e0 100-6400 ISO (nativi) utilizzato da D800, una versione alternativa priva di filtro AA di questo sensore ed \u00e8 usato sulle Nikon D800E.\nIl sensore da 12,1 mpx di D3 e D700 \u00e8 diventato celebre per le prestazioni ad alti ISO ma non solo, quello di D3s \u00e8 una diretta evoluzione del precedente e ha prestazioni ancora superiori in condizioni di scarsa illuminazione. \nIl sensore da 16mpx di D4 e della Df (presentato nel gennaio 2012) rappresenta un'ulteriore evoluzione, non \u00e8 stato ritoccata verso l'alto la sensibilit\u00e0 massima ma \u00e8 ulteriormente aumentata la resa alle alte sensibilit\u00e0. \nIl sensore da 24,5 mpx della D3x ha come punto di forza l'elevata gamma dinamica, la riproduzione dei colori e la risoluzione superiore."}
{"id": "3875462", "revid": "254059", "url": "https://it.wikipedia.org/wiki?curid=3875462", "title": "Monastero di San Vito (Belpasso)", "text": "Il monastero di San Vito \u00e8 un antico monastero benedettino fondato a Patern\u00f2, in un'area denominata \"Feudo di San Vito\", oggi facente parte del comune di Belpasso, in provincia di Catania.\nStoria e descrizione.\nIl complesso sorse nell'area nordoccidentale rispetto all'abitato di Patern\u00f2 e fu uno dei primi monasteri benedettini ad essere fondati in Sicilia, visto che il cenobio \u00e8 citato in due epistole di Gregorio Magno (604) il quale fa riferimento a un privilegio di papa Pelagio I (555 - 560). Esso, inoltre, \u00e8 probabilmente il primo nell'area attorno all'Etna. Fu dedicato a san Vito, perch\u00e9, secondo la tradizione, v\u00ec transit\u00f2 il santo in occasione del suo viaggio verso la Lucania.\nDopo il 732, in epoca bizantina, il monastero pass\u00f2 all'ordine basiliano con liturgia ortodossa, per poi tornare ai benedettini con l'avvento dei Normanni nella citt\u00e0, quando probabilmente divenne promiscuo, visto che da qui provennero le monache che nel 1350 fondarono il Monastero della Santissima Annunziata, allorch\u00e9 la nobildonna Gertrude di Sanfilippo don\u00f2 le sue case e il suo palazzo sul colle paternese.\nI monaci, invece, lo abbandonarono pochi anni dopo, quando nel 1359 si trasferirono nel monastero di Nicolosi insieme a quelli di Santa Maria di Licodia e di San Leone in Pannacchio.\nNel 1863 il barone di San Vito fece edificare un palazzo sui ruderi dell'antico monastero, poi passato nel XX secolo all'azienda agricola dell'istituto \"Ardizzone Gioieni\" di Catania."}
{"id": "3875478", "revid": "228587", "url": "https://it.wikipedia.org/wiki?curid=3875478", "title": "Duccio Malagamba", "text": "Nel corso di pi\u00f9 di 25 anni di esperienza professionale ha partecipato a varie esposizioni, conferenze e giurie, ricevendo quattro \"Premi Lux\u201d, riconoscimento conferito dalla Associazione dei Fotografi Professionali di Spagna. Collabora abitualmente con prestigiosi architetti a livello internazionale come per esempio \u00c1lvaro Siza, Herzog &amp; de Meuron, Rafael Moneo, EMBT, e Coop Himmelb(l)au e le sue fotografie sono pubblicate regolarmente da riviste e case editrici specializzate di tutto il mondo. \n \nDopo essersi laureato in Architettura all'Universit\u00e0 di Genova \"cum laude\", si trasferisce a Barcellona per iniziare la sua carriera di architetto. Poco tempo dopo entra nello studio MBM (Martorell-Bohigas-Mackay) Arquitectos, dove, tra l'altro, dirige il gruppo di progettazione responsabile della proposta vincitrice del concorso internazionale \u201cUn Progetto per Siena\u201d. Nel 1989 vince una Borsa di Studio del \"CNR\" (Consiglio Nazionale delle Ricerche) per una ricerca sull'architettura contemporanea spagnola. Questo lavoro d'investigazione riattiva il suo interesse per la fotografia e la qualit\u00e0 delle sue immagini ottiene un riconoscimento generale. Nel 1991, decide dedicarsi professionalmente alla fotografia di architettura.\nInsieme alla sua attivit\u00e0 come fotografo, Duccio Malagamba \u00e8 l'autore di vari articoli sulla fotografia ed architettura e dal 1995 al 2008 \u00e8 stato, prima Direttore Tecnico e poi, responsabile della sezione Gran Formato della rivista spagnola \"Dise\u00f1o Interior\".\n\"I suoi reportages, intesi come un racconto pi\u00f9 che un insieme di immagini separate, hanno come obiettivo trasmettere all'osservatore una complessa gamma di emozioni, esperienze e riflessioni, offrendo una visione del progetto esaustiva e sfaccettata. Ciononostante lo scopo principale della sua ricerca visuale \u00e8 quello di ispirare e stimolare lo spettatore pi\u00f9 che trasmettere informazioni oggettive sull'intervento ritratto\"."}
{"id": "3875484", "revid": "715366", "url": "https://it.wikipedia.org/wiki?curid=3875484", "title": "Vladimir Stasov", "text": ""}
{"id": "3875490", "revid": "125962350", "url": "https://it.wikipedia.org/wiki?curid=3875490", "title": "Faouzi Ghoulam", "text": "Caratteristiche tecniche.\nNato come esterno alto, ha abbassato poi il proprio raggio d'azione specializzandosi nel ruolo di terzino sinistro, caratterizzato comunque da una buona vena offensiva, gran corsa, resistenza, e un ottimo piede mancino, soprattutto sui calci di punizione dalla lunga distanza. Nonostante le sue spiccate qualit\u00e0 di gioco in fase offensiva, non disdegna la fase difensiva facendosi sempre trovare in posizione durante le azioni avversarie.\nCarriera.\nClub.\nSaint-\u00c9tienne.\nCresce nelle giovanili del Saint-\u00c9tienne, facendo tutta la trafila fin dai Pulcini, in cui entra nel 1999. Proprio con l'ASSE esordisce in Ligue 1 il 1\u00ba dicembre 2010, contro il Valenciennes. Sempre fedele alla casacca dei \"Verts\", nella sua stagione di debutto in prima squadra colleziona 12 gettoni di presenza in campionato, quindi l'anno successivo diventa titolare fisso: 32 volte in campo, e poi 26 nel campionato 2012-2013.\nNapoli.\nIl 31 gennaio 2014 viene acquistato a titolo definitivo dal Napoli, con cui firma un contratto fino al 30 giugno 2018. Esordisce in serie A il 2 febbraio 2014 contro l'Atalanta subentrando al 76' ad Anthony R\u00e9veill\u00e8re, partita finita poi 3-0 a favore degli atalantini. Il 3 maggio successivo vince il primo trofeo con il club partenopeo, la Coppa Italia, disputando da titolare la vittoriosa finale di Roma contro la Fiorentina. Il 22 dicembre gioca titolare la Supercoppa Italiana contro la Juventus e ai tiri di rigore finali ha messo a segno il secondo della serie che ha assegnato al Napoli il trofeo.\nIl 19 agosto 2017, alla prima giornata di campionato 2017-2018, sigla il suo primo gol con la maglia azzurra, alla 100\u00aa presenza in A, nella trasferta vinta per 1-3 sul campo del Verona. Il 1\u00ba novembre, durante l'incontro di Champions League con il Manchester City riporta la rottura del legamento crociato del ginocchio destro, riportando uno stop forzato di almeno quattro mesi.\nIl 9 febbraio 2018, durante un allenamento, si infortuna allo stesso ginocchio gi\u00e0 operato in precedenza, subendo una frattura trasversale della rotula.. Torna in campo nella partita vinta contro il Frosinone per 4-0, a circa 400 giorni dall'ultima apparizione in campo, siglando anche due assist e vestendo per la prima volta - dopo l'uscita dal campo di Marek Hamsik - la fascia di capitano della formazione partenopea.\nIl 7 marzo 2021, durante la partita vinta (3-1) contro il Bologna, riporta la rottura del legamento crociato, questa volta per\u00f2 del ginocchio sinistro.\nNazionale.\nDopo aver inizialmente rifiutato la convocazione da parte dell'Algeria, debutta il 28 febbraio 2012 con la Francia Under-21 contro l'Italia. Con la casacca dei \"Bleus\" scende in campo nelle qualificazioni all'Europeo 2013, nella partita contro la Lettonia in cui resta in campo per l'intera partita.\nQuando arriva il momento della Nazionale maggiore, sceglie quella dell'Algeria, con cui esordisce il 26 marzo 2013 nelle qualificazioni al Mondiale 2014 contro il Benin (dopo essere stato in precedenza convocato per la Coppa d'Africa 2013, senza tuttavia collezionare presenze), scendendo poi ancora in campo nella gara di ritorno e infine in un incontro amichevole, il 2 giugno 2013, con avversaria il Burkina Faso.\nConvocato per il Mondiale 2014, gioca dal primo minuto la gara contro il nella fase a gironi e gli ottavi di finale disputati il 30 giugno contro la , che si impone per 2-1.\nStatistiche.\nPresenze e reti nei club.\n\"Statistiche aggiornate al 24 febbraio 2022.\""}
{"id": "3875497", "revid": "767487", "url": "https://it.wikipedia.org/wiki?curid=3875497", "title": "Diego Nunes", "text": "Combatte nella categoria dei pesi piuma per la promozione statunitense Bellator e per la promozione svedese Superior Challenge, ed in quest'ultima \u00e8 il campione in carica dal 2014.\nIn passato \u00e8 stato uno dei fighter di punta in prestigiose promozioni statunitensi quali UFC e WEC.\n\u00c8 compagno di team di Jos\u00e9 Aldo nella Nova Uni\u00e3o di Rio de Janeiro, e si \u00e8 allenato anche nella Team Nogueira Brazil.\nCarriera nelle arti marziali miste.\nInizi.\nNunes gode di un ottimo background nelle arti marziali miste con un record di 11 successi in terra brasiliana iniziato nel 2004 fino al suo ingresso nell'organizzazione statunitense WEC, avvenuto nel dicembre 2008.\nNessuna delle undici vittorie \u00e8 stata ottenuta ai punti, e nell'ultimo incontro casalingo contro Marcelo Franca si lott\u00f2 per la nota organizzazione giapponese Shooto.\nWorld Extreme Cagefighting.\nLa prima di Nunes negli Stati Uniti \u00e8 una vittoria su Cole Province ai punti.\nSegue un'ulteriore vittoria ai punti sul connazionale Rafa\u00ebl Dias.\nLa prima sconfitta di Nunes arriva nel novembre 2009 per mano di LC Davis, che strappa la vittoria con un punteggio unanime.\nNunes vince altri due incontri prima che la WEC venga acquisita dall'UFC, con conseguente fusione dei roster di lottatori delle due organizzazioni.\nUltimate Fighting Championship.\nNel 2011 Nunes pu\u00f2 quindi debuttare nell'UFC, lega che al tempo raccoglieva i migliori lottatori di ogni categoria di peso.\nIl primo incontro \u00e8 un successo ottenuto con pochi punti di scarto sull'ex campione WEC Mike Brown.\nNel giugno dello stesso anno Nunes patisce la sua seconda sconfitta in carriera, ancora una volta ai punti, contro il veterano dei pesi leggeri UFC Kenny Florian.\nSi riscatter\u00e0 sei mesi dopo sull'armeno Manvel Gamburyan, altra ex stella della defunta WEC.\nNel 2012 viene sconfitto ai punti per due round su tre dall'esperto Dennis Siver, lottatore al debutto nei pesi piuma dopo molti anni passati a combattere nei pesi leggeri.\nSul finire dell'anno si rif\u00e0 sconfiggendo Bart Palaszewski per decisione dei giudici di gara: \u00e8 la decima volta consecutiva che un suo incontro termina ai punti.\nNel gennaio 2013 perde meritatamente contro il wrestler Nik Lentz, il quale fa valere la migliore lotta sul brasiliano; dopo tale sconfitta Nunes venne estromesso da buona parte delle classifiche dei top 10 di categoria, e un mese dopo l'UFC decise di licenziare il lottatore sudamericano, che termin\u00f2 cos\u00ec la propria esperienza nella massima promozione di MMA con un record parziale di tre vittorie e tre sconfitte.\nBellator Fighting Championships.\nDopo l'ultima sconfitta in Brasile Nunes viene licenziato dall'UFC ed ingaggiato da un'altra promozione statunitense di rilievo, ovvero la Bellator: esordisce nei quarti di finale del torneo dei pesi piuma della nona stagione contro Patricio Freire, connazionale e star dell'organizzazione che gi\u00e0 aveva lottato per il titolo; Nunes venne messo KO in poco pi\u00f9 di un minuto, venendo subito eliminato dal torneo.\nIncappa nella stessa sorte anche nel torneo del 2014 venendo eliminato dal meno quotato Matt Bessette per una criticata decisione non unanime dei giudici di gara dopo un match molto equilibrato.\nNel novembre del 2014 combatte per il titolo dell'organizzazione svedese Superior Challenge, sconfiggendo per KO la leggenda dei pesi leggeri ed ex campione Dream Joachim Hansen."}
{"id": "3875498", "revid": "125733140", "url": "https://it.wikipedia.org/wiki?curid=3875498", "title": "Grotta delle Felci", "text": "La grotta delle Felci, anche nota con il nome di grotta di Capelvenere, \u00e8 un grande anfratto di 370 m\u00b2 che si apre sul versante meridionale dell'isola di Capri, in Italia, a 200 metri sul livello del mare.\nLa grotta delle Felci costituisce una testimonianza fondamentale sulle abitudini dell'uomo nell'isola di Capri durante la tarda preistoria. Infatti, nel corso di diversi scavi, sono stati rinvenuti numerosi reperti che suggeriscono che l'antro sia stato frequentato ininterrottamente dall'uomo a partire dall'epoca neolitica fino all'et\u00e0 del Ferro.\nI primi interventi di scavo furono condotti da Ignazio Cerio, storico e cultore caprese dell'Ottocento, e portarono alla luce una collezione di vasi dipinti, incisi, manufatti e lame in ossidiana. Ulteriori scavi furono tentati da Ugo Rellini, nel 1922-23, e da Alberto Carlo Blanc durante la seconda guerra mondiale. le cui relative indagini suscitarono molto clamore fra gli scienziati dell'epoca.\nOggi il materiale rinvenuto nella grotta \u00e8 riunito, oltre nel sito museale locale (il Centro Cerio), anche nel Museo archeologico nazionale di Napoli e nel Museo di Antropologia dell'Universit\u00e0 di Napoli.\nToponimia.\nPrima del 1881, anno in cui la grotta acquis\u00ec importanza archeologica con le indagini condotte da Ignazio Cerio, la grotta non aveva una precisa identit\u00e0 topografica e toponimica.\nA questa indistinzione toponomastica della grotta delle Felci ha contribuito, in ogni caso, la mancanza di un termine popolare e locale specifico in uso nella comunit\u00e0 agro-pastorale pi\u00f9 anziana della vicina contrada Torina.\nVa ricordato comunque che non \u00e8 stato Ignazio Cerio a battezzare l'antro con il nome di \u00abgrotta delle Felci\u00bb. Di seguito viene riportata la pagina di diario dove Cerio riport\u00f2 le sue prime impressioni sulla grotta:\nPer essere gi\u00e0 noto a Cerio, in qualche modo il toponimo doveva gi\u00e0 esistere prima del sopralluogo avvenuto nel 1881; anzi, Ignazio Cerio \u00e8 il primo a tentare una spiegazione toponimica del nome della grotta, giustificata dalla presenza lungo le pareti di una piccola felce perenne, la capelvenere.\nL'intervento di Cerio, che fu fortunato dal punto di vista toponimico, intervenne a definire l'identit\u00e0 etimologica della grotta, che venne chiamata nel primo cinquantennio del Novecento \u00abgrotta di Capelvenere\u00bb. Simpaticamente, una guida di Capri del 1937 defin\u00ec la cavit\u00e0 \u00abgrotta delle Felci di Capelvenere\u00bb, sintomo di una confusione e non di una precisazione. Comunque, l'abitudine di chiamare l'antro \u00abgrotta di Capelvenere\u00bb venne persa negli anni sessanta.\nIn ogni caso, il microtoponimo \u00abgrotta delle Felci\u00bb fu primario e precedente a \u00abgrotta di Capelvenere\u00bb, che si sostitu\u00ec o si affianc\u00f2 al primo, ma solo finch\u00e9 fu viva la figura di Cerio nell'isola.\nStoria.\nLa presenza umana nella grotta \u00e8 attestata fin dal neolitico, dove Capri acquisisce definitivamente l'insularit\u00e0. In questo periodo, la grotta delle Felci aveva prevalentemente una funzione rituale, fungendo come santuario in cui la comunit\u00e0 svolgeva i propri culti. Probabilmente venivano organizzati riti per la Grande Madre Terra, di cui si ebbero ultime notizie nell'et\u00e0 romana. Nella grotta, secondo gli studiosi, dovevano svolgersi complesse cerimonie in cui si offrivano cibi e bevande contenuti in appositi recipienti, da come suggerisce l'abbondanza di tazze e ciotole trovate nella cavit\u00e0.\nNel medioevo, precisamente nel XVI secolo, i monaci della Certosa di San Giacomo adibirono la grotta a ricovero delle 400 capre che possedevano e per questo motivo venne anche chiamata \u00abgrotta delle Capre\u00bb; il nome, tuttavia, cadde in disuso gi\u00e0 all'inizio del XVII secolo, per poi scomparire del tutto. Il nome \u00abgrotta delle Felci\u00bb \u00e8 stato coniato all'inizio del XX secolo e deriva dalla presenza nella zona circostante la cavit\u00e0 di numerose piante di felci, in particolare di esemplari di capelvenere, una pianta molto diffusa nel territorio caprese.\nIgnazio Cerio, insieme al dottor Giustiniano Nicolucci, effettu\u00f2 una campagna di scavo nella grotta nel 1885; come gi\u00e0 accennato le indagini condotte dallo stesso ebbero vasta eco fra la comunit\u00e0 scientifico-archeologica dell'epoca. Durante gli scavi sono stati trovati numerosi reperti di notevole importanza poich\u00e9 testimoniavano la presenza umana a Capri durante il neolitico. Sugli scavi di Cerio l'antropologo italiano Abele De Blasio ha scritto il libro, \"Gli avanzi preistorici della grotta delle Felci nell'isola di Capri\".\nNel XX secolo si tentarono degli ulteriori interventi di scavo. Si ricordano in tal proposito quelli effettuati dal 1921 al 1922, sotto la direzione dell'archeologo Ugo Rellini, che misero alla luce ulteriori reperti.\nBen pi\u00f9 importanti furono per\u00f2 gli interventi condotti nel 1941 dall'Istituto Italiano di Paleontologia Umana sotto la guida di Alberto Carlo Blanc; infatti, durante questi ultimi interventi, si recuper\u00f2 parte dello scheletro di un cervide di taglia ridotta (precisamente un \"Cervus tyrrhenicus\") vissuto durante il pleistocene superiore. Il rapporto fra i vari frammenti dello scheletro evidenzia che questo esemplare di cervide era affetto da nanismo e da qui si pu\u00f2 dedurre che nel pleistocene Capri era separata dalla terraferma.\nIl materiale portato alla luce durante gli scavi che ebbero luogo nella grotta delle Felci \u00e8 riunito sin dal XX secolo in varie sedi: il Centro Cerio, il Museo archeologico nazionale di Napoli e nel Museo di Antropologia dell'Universit\u00e0 di Napoli.\nGeologia.\nRilevamento geologico e geomorfologico.\nLa grotta e le zone limitrofe sono interessate da numerose fratture con direzione variabile da N-S a 120\u00b0-130\u00b0 e con inclinazioni a verticale da 70\u00b0. La cinematica delle faglie con direzione 130\u00b0 \u00e8 di tipo trascorrente, mentre le superfici orientate N-S sono caratterizzate da righetti verticali.\nUn terzo sistema di fratture, che si \u00e8 rivelato molto pervasivo, \u00e8 contraddistinto da inclinazioni comprese tra i 30\u00b0 e i 40\u00b0 e da una direzione 130\u00b0-145\u00b0, andando in questo modo a intercettare oltre alle due famiglie precedenti anche la parete rocciosa, contro la quale produce superfici a franapoggio di scorrimento preferenziale.\nL'intersezione di dette famiglie di fratture d\u00e0 origine a una fascia di debolezza a inviluppo N-S che guida la geometria sulla superficie rocciosa; quest'ultima \u00e8 molto particolare, in quanto \u00e8 a \u00abdenti di sega\u00bb nelle intersezioni delle due famiglie di frattura sub-verticali.\nVi sono inoltre fenomeni carsici che, intersecandosi con diaclasi e fratture, costituiscono un punto debole della falesia.\nRilevamento geostrutturale e geomeccanico.\nLa grotta \u00e8 caratterizzata dalla presenza di cinque sistemi medi principali di giunti. Le maggiori problematiche vi sono in corrispondenza della liberazione di cunei secondo i seguenti cinematismi:\nGli ultimi due cinematismi sono probabilmente la causa della maggior parte delle frane avvenute nella grotta delle Felci.\nDi seguito, inoltre, una tabella dei dati geomeccanici e delle caratteristiche potenziali di instabilit\u00e0:\nReperti archeologici.\nGli scavi condotti nel corso degli anni nella grotta hanno portato alla luce 549 oggetti tra manufatti fittili e resti scheletrici umani, oltre che animali, testimoniando cos\u00ec la presenza dell'uomo nella cavit\u00e0 nel neolitico. Durante le ricerche effettuate da Cerio, sono stati rinvenuti un punteruolo ottenuto dalla lavorazione di un osso lungo di un animale e un sostegno di terracotta a forma di clessidra alto 10\u00a0cm, appartenente probabilmente all'et\u00e0 del Bronzo (II millennio a.C.); questo secondo Cerio era \u00abun rocchetto, presumibilmente adibito, similmente ai rocchetti lignei, alla tessitura delle reti dei pescatori\u00bb, mentre Ugo Rellini, che rinvenne anch'egli spatole e massicci punteruoli, lo consider\u00f2 un sostegno per capeduncole.\n\u00c8 stato anche rinvenuto un frammento superiore di un'olletta di argilla di forma ovoidale, con labbro aggettante e di colore nero lucido; alto 16\u00a0cm, il vaso, risalente probabilmente alla fine del Bronzo Medio, presenta sulla spalla un'ampia zona decorata a meandri, che, al momento del ritrovamento, erano \u00abriempite di pasta bianca, per dare maggiore risalto al disegno\u00bb. Un secondo frammento di olla, anch'esso risalente all'et\u00e0 del Bronzo, mostra invece una decorazione, effettuata mediante la cosiddetta tecnica dell'excisione, con un motivo a volute formato da quattro solchi e sormontato da un nastro formato da intagli triangolari.\nTra gli altri reperti trovati nella grotta vi sono vasi di terracotta, dei dischi forati di differente diametro, adibiti per la tessitura e privi di decorazioni, un boccale realizzato con un impasto nerastro, di forma ovoidale e con il bordo arrotondato e l'ansa verticale, un rocchetto fittile a forma di clessidra e un nucleo prismatico in ossidiana.\nUno dei resti di maggiore importanza rinvenuti nella cavit\u00e0 \u00e8 una mascella inferiore umana lunga circa 10 centimetri, appartenuta ad un bambino affetto da rachitismo con un'et\u00e0 pari a 7-8 anni. Molti dei reperti scheletrici animali sono stati descritti da Abele De Blasio, allievo di Giustiniano Nicolucci, nel 1895 in \"Gli avanzi preistorici della grotta delle Felci nell'isola di Capri\"; tra questi vi sono delle corna di un \"Cervus elaphus\" e un frammento della mascella inferiore di una capra.\nTrasporti.\nLa grotta \u00e8 raggiungibile solo a piedi. \u00c8 possibile tuttavia arrivare con i trasporti pubblici capresi, quali autobus o taxi, fino all'inizio di via Grotta delle Felci, dopo la quale bisogna proseguire senza utilizzo di mezzi.\nPer raggiungere la grotta a piedi \u00e8 necessario incamminarsi lungo la strada provinciale per Marina Piccola e intraprendere via Grotta delle Felci, ossia la strada asfaltata a destra subito dopo la casa del Solitario. Il percorso dopo un tratto si restringe fino a diventare un sentiero ingombro di cespugli, pietre e rovi che termina alla cosiddetta grotta dell'Arco; a questo punto bisogna salire lungo il pendio e scendere a sinistra per arrivare nella grotta delle Felci."}
{"id": "3875511", "revid": "675251", "url": "https://it.wikipedia.org/wiki?curid=3875511", "title": "Grotta di Capelvenere", "text": ""}
{"id": "3875528", "revid": "1573940", "url": "https://it.wikipedia.org/wiki?curid=3875528", "title": "Belomys pearsonii", "text": "Lo scoiattolo volante dai piedi pelosi (Belomys pearsonii ), unica specie del genere Belomys , \u00e8 uno scoiattolo volante originario dell'Asia meridionale. In passato alcuni studiosi, notando una certa somiglianza fisica con lo scoiattolo volante dai denti complessi (\"Trogopterus xanthipes\"), lo hanno classificato nel genere \"Trogopterus\".\nTassonomia.\nAttualmente, gli studiosi riconoscono due sottospecie di scoiattolo volante dai piedi pelosi:\nDescrizione.\nIl corpo dello scoiattolo volante dai piedi pelosi misura 17,8\u201326\u00a0cm di lunghezza e la coda \u00e8 lunga 10,2-15,8\u00a0cm. La pelliccia \u00e8 fine, morbida e abbastanza lunga. La colorazione della sommit\u00e0 della testa e del dorso \u00e8 di un bel marrone-rossastro lucido. Le estremit\u00e0 di molti peli, per\u00f2, sono nere, il che fa assumere al pelame una tonalit\u00e0 leggermente nerastra. Il patagio \u00e8 marrone scuro, con zone sparse di peli rossastri. Le mani sono di colore marrone-rossastro, e le regioni inferiori di colore variabile dal rossastro chiaro al bianco. Non possiede vibrisse sulle guance, ma i mustacchi sono lunghi. I piedi sono ricoperti da lunghi peli che nascondono parzialmente gli artigli. Si distingue dalle specie del genere \"Pteromys\" per avere orecchie pi\u00f9 piccole e ciuffi di lunghi peli alla base di esse.\nDistribuzione e habitat.\nLo scoiattolo volante dai piedi pelosi occupa un vasto areale frammentato che comprende Nepal, Sikkim, Bhutan, Assam, Cina meridionale, Myanmar, Thailandia, Indocina, Taiwan e Hainan.\nBiologia.\nStudi effettuati nelle regioni orientali dell'Himalaya hanno rivelato che questo animale abita le fitte foreste temperate di latifoglie a 1500\u20132400 m di quota. Sembra essere una specie piuttosto rara e non \u00e8 mai stato studiato accuratamente. A Taiwan, ove convive con specie del genere \"Petaurista\", \u00e8 molto meno comune di queste ultime. Un esemplare che \u00e8 stato visto planare per una distanza di circa 15 m atterr\u00f2 sul ramo di un albero con un considerevole impatto, il che lascia ipotizzare che sia meno specializzato nel volo planato di altre specie di scoiattoli volanti.\nConservazione.\nSoprattutto a causa della deforestazione, gli studiosi ritengono che lo scoiattolo volante dai piedi pelosi sia divenuto un animale piuttosto raro. La IUCN, tuttavia, per mancanza di prove concrete, lo inserisce tra le specie a status indeterminato."}
{"id": "3875529", "revid": "637734", "url": "https://it.wikipedia.org/wiki?curid=3875529", "title": "Belomys", "text": ""}
{"id": "3875533", "revid": "2096950", "url": "https://it.wikipedia.org/wiki?curid=3875533", "title": "Simonetti", "text": ""}
{"id": "3875538", "revid": "599013", "url": "https://it.wikipedia.org/wiki?curid=3875538", "title": "Icilio Missiroli", "text": "Biografia.\nLa sua carriera di insegnante cominci\u00f2 nelle scuole elementari di Forl\u00ec e culmin\u00f2 nel 1936 con la cattedra di Storia e filosofia al Liceo classico \"Morgagni\".\nNel 1923, in seguito alla riforma scolastica di Giovanni Gentile e dei programmi sui testi scolastici curati da Giuseppe Lombardo Radice, scrisse un Sussidiario per le classi III, IV e V delle scuole elementari dal titolo \"Romagna\" pubblicato all'interno della collana \"Almanacchi Regionali Bemporad per i Ragazzi\". Nel 1938 pubblic\u00f2 \"L'imperatore dei maghi. Favola in tre atti\", con illustrazioni di Ettore Nadiani e musica di Ottone Furlani. Fu pi\u00f9 volte direttore della rivista \u00abPensiero romagnolo\u00bb.\n\u00c8 stato autore di commedie in lingua romagnola di grande successo. Tra i suoi titoli, \"E' post dri l'irola\".\nEsponente del Partito Repubblicano Italiano, nel secondo dopoguerra ricopr\u00ec la carica di sindaco della citt\u00e0 di Forl\u00ec dal 1956 al 1965."}
{"id": "3875541", "revid": "287204", "url": "https://it.wikipedia.org/wiki?curid=3875541", "title": "PBZ Zagreb Indoors 2012", "text": "Il PBZ Zagreb Indoors 2012 \u00e8 stato un torneo di tennis giocato sul cemento indoor nella categoria ATP World Tour 250 series nell'ambito dell'ATP World Tour 2012. \u00c8 stata la 8\u00aa edizione del PBZ Zagreb Indoors. Si \u00e8 giocato a Zagabria in Croazia dal 28 gennaio al 5 febbraio 2012.\nPartecipanti.\nAltri partecipanti.\nGiocatori che hanno ricevuto la wild card nel tabellone principale:\nGiocatori passati dalle qualificazioni:\nCampioni.\nSingolare.\n Michail Ju\u017enyj ha sconfitto in finale Luk\u00e1\u0161 Lacko per 6-2, 6-3.\nDoppio.\n Marcos Baghdatis / Michail Ju\u017enyj hanno sconfitto in finale Ivan Dodig / Mate Pavi\u0107 per 6-2, 6-2."}
{"id": "3875553", "revid": "36426", "url": "https://it.wikipedia.org/wiki?curid=3875553", "title": "Arte romana imperiale", "text": ""}
{"id": "3875557", "revid": "1161173", "url": "https://it.wikipedia.org/wiki?curid=3875557", "title": "Nelson Algren", "text": "Fu un narratore dello squallore dei bassifondi di Chicago abitati da pugili, giocatori d'azzardo, immigrati soprattutto messicani e polacchi.\nSi inserisce, assieme a James Thomas Farrell, Richard Wright e John Hersey nella corrente del Realismo americano iniziata da Theodore Dreiser.\nBiografia.\nL'autore prese parte alla seconda guerra mondiale. Si laure\u00f2 in giornalismo presso l'Illinois University e successivamente diresse la rivista \"The Anvil\". Per alcuni anni ebbe una relazione sentimentale con la scrittrice parigina Simone de Beauvoir.\nPremi.\nNel 1950 Algren fu il primo vincitore del National Book Award per la narrativa per \"The Man with the Golden Arm\" \"(L'uomo dal braccio d'oro)\".\nAl cinema.\nNel 1955 dal suo romanzo \"L'uomo dal braccio d'oro\" (\"The Man with the Golden Arm\") Otto Preminger trasse il film omonimo che ricevette tre \"nomination\" al premio Oscar. La colonna sonora, interamente jazz, venne composta espressamente da Elmer Bernstein."}
{"id": "3875566", "revid": "2052878", "url": "https://it.wikipedia.org/wiki?curid=3875566", "title": "Ma quale sentimento/Che cos'\u00e8", "text": "Ma quale sentimento/Che cos'\u00e8 \u00e8 un singolo di \"Mannoia Foresi &amp; Co.\", ovvero Fiorella Mannoia e Memmo Foresi, pubblicato nel 1972.\nIl disco.\nMemmo Foresi cura anche gli arrangiamenti ed \u00e8 anche co-produttore insieme a Gianni Grandis. Il brano del lato A in alcune occasioni \u00e8 stato titolato semplicemente \"Prologo\" oppure \"Ma quale sentimento (Prologo)\"."}
{"id": "3875567", "revid": "46879617", "url": "https://it.wikipedia.org/wiki?curid=3875567", "title": "Ma quale sentimento (Prologo)/Che cos'\u00e8", "text": ""}
{"id": "3875568", "revid": "46879620", "url": "https://it.wikipedia.org/wiki?curid=3875568", "title": "Prologo/Che cos'\u00e8", "text": ""}
{"id": "3875570", "revid": "84184", "url": "https://it.wikipedia.org/wiki?curid=3875570", "title": "Taddei (disambigua)", "text": ""}
{"id": "3875572", "revid": "212348", "url": "https://it.wikipedia.org/wiki?curid=3875572", "title": "Algrin", "text": "Fedele amico del potente Stefano de Garlande, nel 1137 divenne cancelliere di Francia.\nNel 1140 fu scacciato ed esiliato com'era gi\u00e0 accaduto al suo amico."}
{"id": "3875578", "revid": "767487", "url": "https://it.wikipedia.org/wiki?curid=3875578", "title": "Edward S. Shaw", "text": "Biografia.\nShaw consegu\u00ec sia il bachelor's degree sia il Ph.D. in economia alla Stanford University. Presso questa universit\u00e0 fu chiamato nel 1941 sulla cattedra di Economia. Per un decennio fu a capo del Dipartimento di Economia. \nI suoi contributi scientifici nel campo dell'economia monetaria e finanziaria sono stati notevoli. Il suo primo volume, intitolato \"Money, Income and Monetary Policy\", pubblicato nel 1950, affrontava con un approccio innovativo e originale il tema della politica monetaria. Successivamente, in un volume pubblicato nel 1960 assieme a John G. Gurley, intitolato \"Money in a Theory of Finance\" contribuiva a sviluppare una teoria della finanza comprendente sia la teoria della moneta che quella delle istituzioni finanziarie. \nLa sua opera pi\u00f9 importante risale tuttavia al 1973, quando fu pubblicato il volume intitolato \"Financial Deepening in Economic Development\". Un'opera che valse ad attribuirgli la paternit\u00e0 della teoria della repressione finanziaria riguardante le politiche dei tassi di interesse perseguite dai governi e dalle autorit\u00e0 monetarie nella maggior parte paesi sottosviluppati. Politiche che avevano l'effetto di perpetuare la situazione di sottosviluppo. \nLe sue idee sono state successivamente adottate dalla Banca Mondiale e dal Fondo Monetario Internazionale e da molti autorevoli studiosi dei problemi del sottosviluppo. Ebbe incarichi di consulenza dalla Banca Mondiale e dalle banche centrali di Brasile, Colombia, Ghana, Iran, Malaysia, Uruguay. Il maggiore successo lo aveva ottenuto tuttavia in Corea del Sud, dove la politica da lui suggerita di innalzare i tassi di interesse reali era riuscita ad arrestare l'inflazione, ad aumentare il risparmio e ad indirizzare capitale e lavoro verso gli impieghi maggiormente produttivi. Nel 1977 Edward Shaw collabor\u00f2 con Arnaldo Mauri e Mario Masini alla realizzazione della rivista internazionale \"Savings and Development\" dedicata alle tematiche finanziarie del sottosviluppo e al microcredito, pubblicata a Milano da Finafrica (Fondazione Giordano Dell'Amore). Nel 1982 fu chiamato a presiedere il \"Drafting Committee\" alla Seconda Conferenza Internazionale delle Nazioni Unite sulla mobilitazione del risparmio nei paesi in via di sviluppo tenutasi a Kuala Lumpur. Fra i suoi allievi si ricordano gli economisti Maxwell J. Fry (Universit\u00e0 di Birmingham) e Claudio Gonzales Vega (Ohio State University), entrambi studiosi della finanza nei paesi in via di sviluppo.\nPubblicazioni.\nFra le sue opere hanno suscitato notevole interesse fra gli economisti:\nI due ultimi volumi sono stati tradotti in italiano e pubblicati dalla Cassa di Risparmio delle Provincie Lombarde nella \"Collana internazionale di saggi monetari, creditizi e bancari\" diretta da Giordano Dell'Amore:"}
{"id": "3875586", "revid": "536103", "url": "https://it.wikipedia.org/wiki?curid=3875586", "title": "Ali Bey Al-Kabir", "text": "Nato in Abkhazia, di etnia georgiana e, pare, figlio di un prete ortodosso, fu rapito e venduto come schiavo a Il Cairo. Fu reclutato nei Mamelucchi, dove fece carriera difendendo le carovane dai banditi fino a diventare \"Shaykh al-Balad \" (\"capo della citt\u00e0\"). Si trattava di un titolo che nell'Eyalet d'Egitto i mamelucchi attribuivano al \"bey\" ritenuto superiore agli altri. Spese diversi anni in lotte di potere. Un suo rivale, And el-Rahman, fin\u00ec per farlo condannare all'esilio a Gaza attorno al 1762. Sulla via dell'esilio venne raggiunto da un certo numero di sostenitori e si spost\u00f2 invece a Girga, dove attese per due anni di venir richiamato nella capitale.\nNel 1769 Ali rifiut\u00f2 alla sublime porta l'invio di uomini per la guerra contro i russi, che gli cost\u00f2 un tentativo di uccisione da parte di un emissario. Smise quindi di versare il tributo annuale. Prese in poco tempo il controllo di gran parte della penisola araba e fece addirittura coniare monete con il suo nome nel 1771, dichiarando a tutti gli effetti l'indipendenza dall'impero ottomano e nominando il cugino Sharif della Mecca.\nNel 1770 con il supporto russo e l'aiuto di \u1e92\u0101hir al-\u02bfOmar, pasci\u00e0 di Acri che controllava il nord della Palestina, fece invadere la Siria, ricostruendo il sultanato mamelucco che gli ottomani avevano conquistato nel 1517. Il 6 giugno 1771 i mamelucchi sconfissero gli ottomani nei pressi di Damasco ed entrarono nella citt\u00e0. Tuttavia il comandante principale delle truppe mamelucche, Ab\u016b l-Dhahab, fu subornato da agenti ottomani e rientr\u00f2 al Cairo. Il risultato finale fu che Ali Bey perse la sua posizione di preminenza, fuggendo in Siria nell'aprile del 1772. Qui assieme all'amico Zahir colse alcuni successi militari. All'inizio del 1773 cerc\u00f2 di sfruttare il risentimento popolare verso Ab\u016b l-Dhahab per rientrare in patria al comando di 8000 uomini. Vinto un primo scontro, in aprile causa una sua malattia e molte diserzioni venne sconfitto e catturato. Portato nella capitale vi venne assassinato pochi giorni dopo, per quanto la successione effettiva dei fatti sia incerta. Ab\u016b l-Dhahab venne riconosciuto dagli ottomani come pasci\u00e0 e la provincia d'Egitto ritorn\u00f2 formalmente a far parte dell'impero."}
{"id": "3875587", "revid": "438678", "url": "https://it.wikipedia.org/wiki?curid=3875587", "title": "Il bandito di Sierra Morena", "text": "Il bandito di Sierra Morena (\"Amanecer en puerta oscura\") \u00e8 un film del 1957 diretto da Jos\u00e9 Mar\u00eda Forqu\u00e9.\nTrama.\nAndalucia, XIX secolo. Il minatore Andr\u00e9s Ruiz durante un moto di ribellione uccide il caposquadra degli operai; l'amico Pedro, nel tentativo di aiutarlo, uccide senza volerlo il capo della miniera stessa. Costretti, assieme alle rispettive compagne, a darsi alla macchia. Tra i monti vengono aiutati a sfuggire alla Guardia Civile dal bandito Juan Cuenca, anch'egli fuggiasco per aver ucciso la moglie. Il gruppo, braccato sempre pi\u00f9 pericolosamente, tenta di imbarcarsi clandestinamente per raggiungere il continente americano, ma i tre uomini vengono arrestati e condannati a morte. Le esecuzioni vengono fissate durante la Settimana Santa di Malaga, in cui, secondo una legge, deve essere data la possibilit\u00e0 a un condannato di ottenere la grazia. Sar\u00e0 la statua del Cristo della confraternita di \"Ges\u00f9 Il Ricco\" a indicare quale dei tre detenuti potr\u00e0 ritrovare la libert\u00e0."}
{"id": "3875588", "revid": "1543377", "url": "https://it.wikipedia.org/wiki?curid=3875588", "title": "Libro di Abramo", "text": "Il Libro di Abramo \u00e8 un'opera del 1835 redatta da Joseph Smith, fondatore del mormonismo e primo presidente della Chiesa di Ges\u00f9 Cristo dei santi degli ultimi giorni.\nSmith ne realizz\u00f2 il testo effettuando la \"traduzione\" di un papiro egizio, giunto tra le sue mani mentre viveva a Kirtland (Ohio), grazie all'operato di tale Michael Chandler, che viaggiava tra le citt\u00e0 dell'Est degli Stati Uniti mostrando al pubblico alcune mummie provenienti dagli scavi archeologici realizzati in Egitto dall'italiano Antonio Lebolo.\nJoseph Smith sostenne che il \"Libro di Abramo\" fosse \"una traduzione di alcuni antichi registri, scritti da Abramo mentre si trovava in Egitto, chiamata Libro di Abramo, scritto dalla sua propria mano, su papiro\".\nLa traduzione di Smith descrive la storia della giovent\u00f9 del patriarca Abramo, la sua chiamata profetica, la sua visita presso il Faraone e la sua visione del cosmo.\nL'opera, canonizzata nel 1880 dalla Chiesa di Ges\u00f9 Cristo dei Santi degli Ultimi Giorni, rimane da allora inserita all'interno di uno dei libri delle loro scritture sacre, la \"Perla di gran prezzo\".\nSebbene non sia considerato sacro da alcuni gruppi scismatici, e bench\u00e9 le diverse chiese mormoni abbiano opinioni divergenti riguardo al \"Libro di Abramo\" (alcuni negandolo ed altri accettandolo), la Chiesa di Ges\u00f9 Cristo dei Santi degli Ultimi Giorni ne sostiene la veridicit\u00e0, e lo considera sacra scrittura redatta dalla mano del patriarca biblico Abramo.\nIl \"Libro di Abramo\" contiene numerose dottrine che sono peculiari del mormonismo.\nTra le altre:\nSi riteneva che il papiro originale del \"Libro di Abramo\" fosse andato perduto durante il grande incendio di Chicago del 1871, ma nel 1966 undici frammenti di questi papiri furono casualmente ritrovati nei magazzini del Metropolitan Museum of Art di New York, vennero riconosciuti come parte di quelli posseduti da Joseph Smith e catalogati come \"Joseph Smith Papyri\".\nNel 1967 gli undici frammenti vennero donati dal Metropolitan Museum alla Chiesa di Ges\u00f9 Cristo dei Santi degli Ultimi Giorni.\nSecondo la maggior parte degli egittologi che ne hanno analizzato la \"traduzione\", il lavoro effettuato da Joseph Smith era nel migliore dei casi \"fantasioso\" e comunque estraneo al reale contenuto dei frammenti, che vengono classificati come comuni testi funerari egizi, databili all'epoca tolemaica attorno al II secolo.\nAl di fuori dell'ambito strettamente accademico dell'egittologia, il \"Libro di Abramo\" e i frammenti di papiro ad esso collegati rimangono comunque oggetto di discussioni, con tesi sostenute da apologeti mormoni che ne propongono varie spiegazioni ed interpretazioni.\nOrigine.\nMolti papiri ed undici mummie furono scoperte a Tebe da Antonio Lebolo tra il 1818 e il 1822. \nAl suo ritorno in Italia, prima della sua morte (19 febbraio 1830), Lebolo prepar\u00f2 un \"lascito testamentario\" disponendone la vendita. Le mummie furono spedite a New York, dove furono acquistate da Michael Chandler nel 1833.\nNei due anni seguenti Chandler gir\u00f2 gli Stati Uniti d'America orientali, mettendo in mostra le mummie e vendendone alcune.\nNel luglio del 1835 Chandler si rec\u00f2 con le restanti quattro mummie e i papiri associati a Kirtland (Ohio), Ohio, allora sede della Chiesa dei Santi degli Ultimi Giorni. Nonostante la stele di Rosetta fosse stata scoperta nel 1799, la capacit\u00e0 di leggere i geroglifici si sarebbe sviluppata solo dopo il 1850, pertanto nessuno all'epoca era i grado di tradurre i Papiri. Chandler che aveva fatto gi\u00e0 numerosi tentativi chiedendo a diversi esperti di tradurre i Papiri si rivolse a Joseph Smith del quale aveva sentito parlare e che era famoso per le sue dichiarazioni di aver tradotto le tavole d'oro del Libro di Mormon.\nDopo aver esaminato i rotoli, Joseph Smith, Joseph Coe e Simeon Andrews acquistarono le quattro mummie ed almeno cinque papiri per 2400 dollari.\nJoseph Smith scrisse a proposito: \nJoseph Smith lavor\u00f2 alla traduzione del testo contenuto nei papiri durante il mese di luglio e nel novembre del 1835, e successivamente nel marzo del 1842.\nNel mese di Ottobre 1835 inizi\u00f2 a \"comporre un alfabeto del Libro di Abramo, e scrivere una grammatica della lingua egizia come utilizzata dagli antichi\"..\nNel diario dello Smith al giorno \"Gioved\u00ec 1\u00ba ottobre 1835\" viene scritto: \"Questo pomeriggio ho lavorato sull'alfabeto egizio, in compagnia dei fratelli O. Cowdery, e W.W.Phelps...\".\nI documenti cos\u00ec redatti vengono chiamati \"Alfabeto e Grammatica Egizia\" (\"EAG\", \"Egypt Alphabet and Grammar\") o \"Carte egizie Kirtland\" (\"KEP\", \"Kirtland Egyptian Papers\").\nL'opera completa verr\u00e0 infine pubblicata solo dopo la morte dello Smith nel 1842, quando verr\u00e0 stampata a puntate, sulla rivista \"Times and Seasons\". ed in seguito canonizzata nel 1880 dalla Chiesa di Ges\u00f9 Cristo dei Santi degli Ultimi Giorni \"(LDS Church)\" all'interno del Perla di gran prezzo.\nContenuto.\nTesto del \"Libro di Abramo\".\nIl \"Libro di Abramo\" racconta la vita di Abramo, i viaggi a Canaan e in Egitto, ed una visione che ricevette riguardante l'universo e la creazione del mondo. Il libro \u00e8 formato da cinque capitoli. I primi due fanno riferimento alla giovent\u00f9 di Abramo ed alla sua lotta contro l'idolatria della propria famiglia e della societ\u00e0. Racconta di come i sacerdoti pagani tentarono di sacrificare Abramo, e di come un angelo giunse a salvarlo. Nel capitolo 2 sono racchiuse informazioni riguardanti il patto di Dio con Abramo, e come fu rispettato. Dal capitolo 3 al 5 si racconta la visione riguardo l'astronomia, la creazione del mondo e la creazione dell'uomo.\nFacsimili.\nTre immagini (facsimili delle vignette dei papiri) e le relative spiegazioni di Joseph Smith sono incluse nel testo del Libro di Abramo. Secondo gli egittologi, il facsimile No. 1 ed il facsimile No. 3 fanno parte del Rotolo di Hor, nel quale erano contenuti i papiri Joseph Smith I, X e XI. Il facsimile No. 2 \u00e8 l'ipocefalo di Sheshonq. Il luogo di questa fonte \u00e8 sconosciuto.\nSecondo le spiegazioni di Joseph Smith, il facsimile No. 1 ritrae Abramo legato ad un altare, con il sacerdote idolatra di Elkenah che tenta di sacrificarlo. Nel facsimile No. 2 c'\u00e8 la rappresentazione di oggetti celesti, tra cui il paradiso e la terra, 15 altri pianeti o stelle, il sole e la luna, il numero 1000 e Dio che rivela la grandi parole chiave del Sacro Sacerdozio. Il facsimile No. 3 ritrae Abramo alla corte del faraone \"mentre discute i principi dell'astronomia\".\nInterpretazioni e contributi al movimento dei Santi degli ultimi giorni.\nLa Chiesa di Ges\u00f9 Cristo dei santi degli ultimi giorni.\nIl Libro di Abramo fu canonizzato nel 1880 dalla chiesa LDS, ed \u00e8 una parte importante dell'opera nota come Perla di gran prezzo. Il testo del Libro di Abramo \u00e8 la fonte di alcune dottrine del movimento LDS, come l'esaltazione dell'umanit\u00e0, the plurality of gods, il sacerdozio, l'esistenza pre-mortale, e gli altri mondi abitati del cosmo. Il Libro di Abramo contiene anche l'unico riferimento dell'LDS alla stella Kolob che, secondo il testo, \u00e8 la stella pi\u00f9 vicina al luogo in cui vive Dio.\nComunit\u00e0 di Cristo.\nLa Comunit\u00e0 di Cristo, precedentemente nota come la Riorganizzata Chiesa di Ges\u00f9 Cristo dei santi degli ultimi giorni (RLDS), non accetta il Libro di Abramo come canonico, nonostante venga citato nelle prime pubblicazioni della chiesa.\nChiesa di Ges\u00f9 Cristo dei santi degli ultimi giorni (Strangite).\nIl ramo Strangite del movimento non prende nessuna posizione ufficiale sul Libro di Abramo.\nChiesa fondamentalista di Ges\u00f9 Cristo dei santi degli ultimi giorni.\nLa Chiesa fondamentalista di Ges\u00f9 Cristo dei santi degli ultimi giorni sostiene la canonicit\u00e0 del Libro di Abramo.\nControversie e critiche.\nFin dalla sua pubblicazione nel 1842, il Libro di Abramo \u00e8 stato oggetto di discussione. Gli egittologi non mormoni, a partire da Theodule Deveria alla fine del XIX secolo, si sono opposti alle spiegazioni di Joseph Smith riguardo ai facsimile. Sostennero anche che parti danneggiate dei papiri siano state ricostruite in modo errato. La controversia si intensific\u00f2 alla fine degli anni sessanta, quando fu ritrovata parte del papiro Joseph Smith. La traduzione del testo egizio permise di scoprire che le parti ritrovate non avevano relazioni col testo Libro di Abramo. L'apologo della LDS Hugh Nibley e gli egittologi della Brigham Young University John Gee e Michael Dennis Rhodes hanno ampiamente discusso le varie differenze.\nPrime critiche dei facsimile.\nNel 1856 Theodule Deveria, egittologo del Louvre, ebbe l'opportunit\u00e0 di esaminare i facsimile pubblicati come parte del \"Libro di Abramo\" la sua interpretazione venne pubblicata, assieme a quella fatta da Joseph Smith, nel libro di T.B.H. Stenhouse intitolato \"\" nel 1873.\nNel 1912 il reverendo Franklin S. Spalding invi\u00f2 delle copie dei tre facsimile ad otto \"Egittologi\" ed esperti di \"Cultura Semitica\", chiedendo un parere.\nIl risultato venne pubblicato nel libro di Spalding chiamato \"Joseph Smith, Jr. - As a Translator\".\nSia Theodule Deveria che ognuno degli otto studiosi rifiutarono l'interpretazione dello Smith, ricononoscendo nei facsimile una riproduzione di normali documenti funerari egizi, ed alcuni di loro condannarono duramente Joseph Smith.\nLe tabelle sottostanti elencano le differenze tra le interpretazioni di Joseph Smith e la traduzione standard fatta dagli egittologi.\nL'egittologo James H. Breasted, dell'Universit\u00e0 di Chicago disse:\nW.M. Flinders Petrie della London University scrisse:\nA.H. Sayce, professore di egittologia di Oxford,\nFalsa ricostruzione delle lacune.\nMolti egittologi, tra cui Theodule Deveria, Klaus Baer, Richard A. Parker e Albert Lythgoe, hanno fatto notare che alcune parti del facsimile 1 sembrano contenere degli errori. Basandosi sul confronto che \u00e8 possibile fare con altri papiri simili, hanno espresso la possibilit\u00e0 che le parti mancanti del papiro siano state ricostruite in modo approssimativo ed erroneamente.\nIl papiro contenente il facsimile 1 \u00e8 considerato dagli egittologi una versione abbastanza diffusa del Libro dei morti chiamata Libro dei respiri. Lythgoe sintetizza bene il consenso nato tra questi egittologi:\nAltri errori di ricostruzione furono notati dagli egittologi. In seguito, quando il papiro originale venne ritrovato presso il Metropolitan Museum of Art di New York, risult\u00f2 evidente che, come avevano ipotizzato gli egittologi, queste porzioni erano effettivamente mancanti, compresa la porzione che raffigura il capo del personaggio in piedi, il che fece ipotizzare che Joseph Smith avesse ricostruito lui stesso le parti mancanti del papiro, che sono presenti nella versione pubblicata del facsimile.\nStudiosi ed egittologi criticarono anche il facsimile 2 per il fatto che conteneva false ricostruzioni delle lacune, ipotizzando aggiunte di Joseph Smith con personaggi presi da un altro papiro. Le critiche erano dovute al ritrovamento di una versione incompleta del facsimile 2 tra le Carte egizie Kirtland, parte delle quali erano state scritte a mano Joseph Smith. Paragonando la versione pubblicata del facsimile 2 a quella delle Carte egizie Kirtland ed ai papiri appena ritrovati, i critici fecero notare che i personaggi del papiro originale sembravano usati per riempire le parti mancanti del facsimile 2, con alcuni dei personaggi ribaltati sottosopra.\nSecondo gli apologi mormoni, queste affermazioni degli egittologi sono speculazioni, e la ricostruzione di Joseph Smith era o quella corretta, in cui le immagini erano state solo riempite per motivi estetici, oppure semplicemente cambiate di ordine senza cambiare il significato.\nLacune nel facsimile numero 1.\nChi ha esaminato il facsimile ha notato che l'immagine non \u00e8 consistente con altre scene simili conosciute in egittologia. Costoro credono che le parti mancanti siano state erroneamente ricreate partendo dalle lacune dell'originale (in quel tempo non disponibile), o da Smith o da qualche altra persona. Queste ipotetiche ricostruzioni fallaci sono avvenute nelle zone in cui il papiro era danneggiato. Quando fu scoperto il papiro originale si poterono fare confronti con le carte egizie Kirtland.\nL'egittologo della chiesa LDS, John Gee, sostiene per\u00f2 che le testimonianze dei testimoni oculari che seguirono Joseph Smith parlano di un documento completo, senza parti mancanti. Per questo motivo Gee sostiene che il facsimile sia una riproduzione non accurata di un documento originale che, dopo di allora, si danneggi\u00f2. Gee porta come esempio \"l'uomo con un coltello disegnato\", una parte non pi\u00f9 esistente ma citata in scritti apologetici e non del tempo.\nFacsimile numero 2.\nLa persona rappresentata nel facsimile 2 \u00e8 un normale artefatto egizio chiamato ipocefalo. Gli ipocefali erano posti sotto la testa o i piedi delle persone mummificate, in modo da assisterli nel ricordare cosa dire e fare durante il processo che avrebbero sostenuto nell'oltretomba.\nCome per il facsimile 1, la spiegazione di Smith differisce dall'interpretazione standard come mostrato qui sotto.\nFacsimile numero 3.\nJoseph Smith disse che questa immagine rappresenta Abramo seduto sul trono del faraone mentre insegna i principi dell'astronomia alla corte egizia. A differenza degli altri due facsimile, non \u00e8 chiaro se esistano lacune ricostruite da Joseph Smith, anche se Deveria ipotizza che sia cos\u00ec (vedi figura 6 sotto). Come per gli altri 2 facsimile, la sua interpretazione \u00e8 contestata dagli egittologi.\nSecondo gli egittologi sarebbe una scena tipica del Libro dei morti che accompagnava il \"Libro dei Respiri\", in cui il defunto a cui era dedicato il rotolo viene presentato davanti al dio egizio Osiride. I geroglifici in fondo al rotolo identificano il defunto, un sacerdote di nome Hor. Osiride \u00e8 seduto su un trono, indossa la corona Atef e tiene in mano scettro e flagello. Dietro di lui si trova Iside, vestita col copricapo del disco del sole cornuto. A destra si trova Maat, col cappello di piume, Hor (il defunto cui \u00e8 dedicato il papiro) e dietro Hor si trova Anubi, dio dell'imbalsamazione.\nRisposte degli apologi alle critiche.\nAlcuni apologi credono che esistano differenze tra le vignette ed altre vignette simili che rendono incorretta l'interpretazione. Gli apologi hanno anche criticato il metodo di interpretazione dei facsimile utilizzato dagli egittologi, dicendo che il papiro potrebbe essere stato creato da un redattore ebreo.\nIl professor Hugh Nibley della Brigham Young University fa notare che le persone che sembrano identificate in modo errato nel facsimile 3, potrebbero aver partecipato ad un rituale in cui uomini e donne potrebbero essere rappresentati con il sesso opposto. Nibley afferma anche che, nelle scene a corte, l'uomo in piedi al centro \u00e8 solitamente identificato come il servitore.\nVari apologi mormoni, tra cui quelli della Foundation for Apologetic Information &amp; Research, hanno ipotizzato che il paprio Joseph Smith attualmente in possesso della chiesa LDS non sia la fonte originale del Libro di Abramo, \nnonostante i frammenti siano stati incollati su un foglio che aveva suol retro la scritta \"disegni di un tempio e mappa di Kirtland, area dell'Ohio\", ed era accompagnato da un appunto di Emma Smith secondo cui sarebbero stati di Joseph Smith.\nGli apologi citano anche paralleli tra il Libro di Abramo e numerosi antichi documenti ed altri scritti ebraici, sostenendo che non esistono prove del fatto che Joseph Smith abbia studiato o abbia mai avuto accesso a queste fonti. Tra i vari esempi si trovano il sacrificio di Abramo, Abram che insegna al faraone egizio l'astronomia, e Dio che insegna l'astronomia ad Abramo.\nPerdita e riscoperta del papiro.\nDopo la morte di Joseph Smith, gli artefatti egizi passarono alla madre, Lucy Mack Smith, fino alla morte avvenuta il 14 maggio 1856. La vedova di Joseph Smith, Emma Hale Smith Bidamon, il cui secondo marito era Lewis C. Bidamon, ed il figlio Joseph Smith III, vendettero \"quattro mummie egizie con i relativi registri\" ad Abel Combs il 26 maggio 1856. Dieci settimane dopo due delle mummie ed una parte del papiro furono mandati a St. Louis da Edward Wyman. Il museo di St. Louis chiuse nel luglio del 1863, e la sua collezione fin\u00ec al Chicago Museum, che fu venduto a Joseph H. Wood nel 1864. Il museo, che prese il nome di Wood's Museum, fu distrutto nel Grande incendio di Chicago del 1871.\nCombs mantenne almeno una parte dei frammenti di papiro, che finirono in mano al suo padrone di cassa, Charlotte Weaver Huntsman, e da lei alla figlia Alice Combs Weaver Heusser. Nel 1918 Alice Heusser offr\u00ec al New York Metropolitan Museum of Art (MMA) alcuni dei papiri in suo possesso, ma il museo rifiut\u00f2. Nel 1947 Ludlow Bull, curatore associato del dipartimento di arte egizia del MMA, li acquist\u00f2 da Edward Heusser, vedovo di Alice.\nNel maggio del 1966 Aziz Suryal Atiya della University of Utah scopr\u00ec dieci degli undici frammenti di papiro conosciuti negli archivi del MMA quando riconobbe una delle vignette nota come facsmile 1 contenuto nel Perla di gran prezzo. Secondo Henry G. Fischer, curatore della collezione egizia del MMA, una donazione anonima al MMA permise alla chiesa LDS di acquistare i frammenti. Questi frammenti, originariamente chiamati Papiro Sensen, furono poi definiti papiro Joseph Smith I, X, e XI. Altri frammenti, chiamati JSP II, IV, V, VI, VII e VIII, sono considerati dai critici il Libro di Giuseppe a cui fa riferimento Smith. L'egittologo John A. Wilson afferm\u00f2 che i frammenti recuperati indicavano l'esistenza di almeno 6/8 diversi documenti.\nL'undicesimo frammento fu scoperto nell'ufficio storico della chiesa LDS. Aperto dalla chiesa nel 1968, il frammento fu chiamato JSP IX.\nAlcuni studiosi della LDS sostennero che buona parte della collezione di papiri originale \u00e8 mancante, ma altri hanno contestato questa affermazione, sostenendo che la maggior parte del papiro \u00e8 stata recuperata.\nEsiste un sostanziale consenso riguardo al fatto che i papiri recuperati siano solo una parte dell'originale, soprattutto per il fatto che furono incollati su carte su cui fu scritto \"disegni di un tempio e mappe del Kirtland, area di Ohio\" sul retro, con un avviso di Emma Smith secondo il quale sarebbero stati di propriet\u00e0 di Joseph Smith.\nAnalisi e traduzione del papiro.\nNel novembre del 1967 la chiesa LDS chiese a Hugh Nibley, professore di scrittura antica presso la Brigham Young University (BYU), di studiare i frammenti. Nibley era un linguista, ma non un egittologo, e quindi opero assieme a John A. Wilson e Klaus Baer nel tentativo di imparare abbastanza di scrittura egizia in modo da tradurlo autonomamente. La chiesa LDS pubblic\u00f2 fotografie seppia del papiro nella rivista \"The Improvement Era\", nel febbraio del 1968, anche se in quel momento non fu fornita una traduzione. Gli editori della rivista trimestrale ' abbozzarono una traduzione del papiro partendo dalle fotografie dei tre egittologi statunitensi: John A. Wilson (Universit\u00e0 di Chicago, Oriental Institute), Klaus Baer (Universit\u00e0 di Chicago, Oriental Institute) e Richard A. Parker (direttore del dipartimento di egittologia, Universit\u00e0 Brown). Queste traduzioni furono pubblicate in \"Dialogue\" nell'estate e nell'autunno del 1968.\nAltre traduzioni ed analisi sono state fatte varie volte a partire da quella del 1968 redatta da sctudiosi mormoni e non mormoni, tra cui Michael D. Rhodes (BYU), John Gee (BYU), e Robert K. Ritner (Universit\u00e0 di Chicago). Le traduzioni di tutti questi studiosi sono tra loro consistenti.\nCritiche e risposte.\nLe discussioni relative al Libro di Abramo vertono soprattutto sulla fonte del testo, sul metodo di interpretazione di Joseph Smith e sulla sua spiegazione del significato delle immagini. Esiste anche una piccola discussione riguardo alla traslitterazione della scrittura egizia riportata sui frammenti. Chi critica utilizza l'inarranza e l'identificazione dei testi come argomento principale per mettere in discussione l'autenticit\u00e0 del Libro di Abramo:\nDifesa del libro.\nNumerose teorie sono state presentate in difesa della posizione ufficiale della chiesa LDS, secondo cui si tratterebbe di rivelazione di Dio, tramite Joseph Smith, che racconta una storia vera di eventi della vita di Abramo;\nLibro di Giuseppe.\nCome accennato sopra, una seconda opera non tradotta fu identificata da Joseph Smith dopo aver analizzato il papiro originale. Egli disse che un rotolo conteneva \"gli scritti di Giuseppe d'Egitto\"."}
{"id": "3875595", "revid": "767487", "url": "https://it.wikipedia.org/wiki?curid=3875595", "title": "Due occhi e dodici mani", "text": "Due occhi e dodici mani (\"Do Aankhen Barah Haath\") \u00e8 un film del 1957 diretto e interpretato da Rajaram Vankudre Shantaram.\nIl film \u00e8 ispirato alla storia raccontata dalo sceneggiatore G.D. Madgulkar a V. Shantaram su un esperimento di \"prigione aperta\" tentato nella colonia di Swatantrapur, nello stato principesco di Aundh.\nSi \u00e8 aggiudicato diversi riconoscimenti, tra cui quello come miglior film ai National Film Awards e il Gran premio della giuria al Festival di Berlino 1958. Nel 2005, \"India Times\" lo ha incluso tra i 25 film pi\u00f9 importanti di Bollywood.\nTrama.\nIl giovane secondino Adinath intende portare sulla retta via sei pericolosi prigionieri rilasciati in libert\u00e0 condizionata. Si trasferisce quindi con loro in una fattoria fatiscente, riabilitandoli attraverso il duro lavoro della terra. Apparentemente i sei uomini sembrano seguirlo ma un giorno si accordano per eliminarlo. Il tentativo fallisce e, poco alla volta, tutti si pentono sinceramente dei loro errori. Adinath morir\u00e0 per mano dei tirapiedi di un nemico corrotto, che non vuole competitori nel mercato redditizio che controlla.\nColonna sonora.\nLa colonna sonora include tre brani scritti da Bharat Vyas e Vasant Desai ed eseguiti dalla cantante indiana Lata Mangeshkar: \"Ae Malik Tere Bande Hum\", \"Main Jagu Tu So Ja\" e \"Sainyya Jhutonka Bada\"."}
{"id": "3875602", "revid": "438678", "url": "https://it.wikipedia.org/wiki?curid=3875602", "title": "Questione di vita o di morte", "text": "Questione di vita o di morte (\"Tiger Bay\") \u00e8 un film del 1959 diretto da J. Lee Thompson, basato sul racconto \"Rodolphe e il revolver\" di No\u00ebl Calef.\nGirato nel distretto portuale di Tiger Bay a Cardiff, nei pressi del Newport Transporter Bridge di Newport e negli Avonmouth Docks di Bristol, il film contiene numerose scene documentaristiche che ritraggono la vita operaia del Galles.\nTrama.\nDopo un lungo periodo di assenza, il marinaio Korchinsky torna dalla fidanzata, ma scopre che lei si \u00e8 innamorata di un altro uomo. Durante un violento litigio, dalla rivoltella di Korchinsky parte involontariamente un colpo che ferisce a morte la donna.\nGinny, una ragazzina che vive nello stesso palazzo, assiste alla scena attraverso la buca delle lettere. Successivamente fa la conoscenza del marinaio, le diventa amica e lo aiuta a sfuggire alla polizia che intanto si \u00e8 messa sulle tracce dell'uomo.\nQuando Korchinsky decide di imbarcarsi su una nave e darsi alla fuga, la polizia lo raggiunge. Ginny, che \u00e8 presente, cade accidentalmente in acqua ma il marinaio la salva."}
{"id": "3875603", "revid": "1776051", "url": "https://it.wikipedia.org/wiki?curid=3875603", "title": "Only You Can Rock Me", "text": "Only You Can Rock Me \u00e8 un EP del gruppo musicale inglese UFO, pubblicato nel 1978. \u00c8 arrivato al 50\u00ba posto nella Official Singles Chart."}
{"id": "3875605", "revid": "2166030", "url": "https://it.wikipedia.org/wiki?curid=3875605", "title": "Mehmed Al\u00ec Pasci\u00e0", "text": "Inizialmente ambasciatore in Europa, divenne ministro degli Esteri, presidente del consiglio e Gran Visir.\nFu da sempre un convinto riformista e fuse l'impero ottomano in una salda unit\u00e0.\n\u00c2li Pasci\u00e0 ha sostenuto uno stile di riforma occidentale per modernizzare l'impero, compresa la secolarizzazione dello stato e il miglioramento delle libert\u00e0 civili. Ha lavorato per pacificare i movimenti nazionalisti e allo stesso tempo respingere gli aggressori stranieri che cercavano di indebolire il controllo ottomano. Ha sostenuto per un nazionalismo ottomano che avrebbe sostituito diverse lealt\u00e0 etniche e religiose.\nDalle umili origini come figlio di un portinaio, \u00c2li Pasci\u00e0 sal\u00ec nei ranghi dello stato ottomano e divenne ministro degli Affari esteri per un breve periodo nel 1840, e di nuovo nel 1846. Divent\u00f2 Gran Visir per alcuni mesi nel 1852, poi di nuovo ministro degli Esteri nel 1854. Tra il 1855 e il 1871 si altern\u00f2 tra i due lavori, ricoprendo infine la carica di ministro degli Esteri sette volte e di Gran Visir cinque volte nella sua vita. Nel 1851 fu insignito dell'Ordine dell'Aquila Rossa, I Classe (per i non cristiani).\nMassone, fu membro della Gran Loggia dei Liberi e Accettati Muratori di Turchia.\nPrimi anni.\nMehmed Emin \u00c2li Pasci\u00e0 nacque il 5 marzo 1815 a Costantinopoli in una casa di modesta. Era figlio di un negoziante, senza istruzione formale tranne i tre anni di scuola elementare. Fu alle elementari che Ali Pasci\u00e0 impar\u00f2 a leggere e scrivere oltre a memorizzare alcune sure del Corano. Tuttavia, \u00c2li Pasci\u00e0 continu\u00f2 a istruirsi, imparando il francese. Inizi\u00f2 la sua lunga carriera nel servizio pubblico all'et\u00e0 di 14 anni come impiegato nel consiglio imperiale. L'anno successivo \u00c2li Pasci\u00e0 fu trasferito al dipartimento dei registri del Consiglio Imperiale. Ancora una volta \u00c2li Pasci\u00e0 fu trasferito un anno dopo, questa volta all'ufficio di traduzione.\nUfficio di traduzione.\nL'ufficio di traduzione (in turco: \"Terc\u00fcme Odas\u0131\", noto in italiano come l'ufficio del dragomanno dal turco \"terc\u00fcme\", \"traduzione\") fu istituito in risposta all'indipendenza greca. Ci\u00f2 era dovuto al fatto che, prima dell'indipendenza greca, molti greci svolgevano l'incarico di traduttori negli affari del governo. Di conseguenza, la rivolta greca per l'indipendenza provoc\u00f2 un esodo dei traduttori greci che lavoravano per il governo creando una carenza di traduttori. Inoltre, gli affari interni, tra cui la sconfitta degli eserciti ottomani per mano degli egiziani e il trattato di H\u00fcnk\u00e2r \u0130skelesi con i russi, la diplomazia divenne pi\u00f9 importante. Tali sviluppi non solo portarono alla crescita all'interno dell'Ufficio di traduzione, ma anche ad una maggiore analisi da parte dell'Ufficio di traduzione che port\u00f2 un aumento dei salari. Il lavoro, tuttavia, non solo miglior\u00f2 le sorti di Ali Pasci\u00e0 nella vita; ebbe anche un impatto sulle sue politiche future. Ad esempio, \u00c2li Pasci\u00e0 e altri nell'Ufficio di traduzione, come il futuro compagno di \u00c2li Pasci\u00e0 nella riforma, Mehmed Fuad Pasci\u00e0, acquisirono l'esperienza necessaria nel mondo della diplomazia attraverso il lavoro di traduzione proprio in quel campo. Questa esposizione alla sfera diplomatica allontan\u00f2 Mehmed Emin \u00c2li Pasci\u00e0 dai valori della societ\u00e0 ottomana tradizionale, sviluppando in lui i valori di un burocrate razionale.\nMustafa Re\u015fid Pasci\u00e0.\nNel 1835 \u00c2li Pasci\u00e0 fu nominato secondo segretario dell'Ambasciata a Vienna, dove studi\u00f2 l'organizzazione dell'Impero austriaco. Alcuni anni dopo \u00c2li Pasci\u00e0 si ritrov\u00f2 come consigliere di Mustafa Re\u015fid Pasci\u00e0. Sebbene Mustafa Re\u015fid Pasci\u00e0 fosse solo ambasciatore alla Corte di San Giacomo, meglio conosciuta come la corte reale della Gran Bretagna, sarebbe stato nominato Gran Visir nel 1839 e inizi\u00f2 un periodo di riforma nell'Impero Ottomano, noto come Riforma di Tenzimat. Mustafa lasci\u00f2 Ali Pasci\u00e0 in carica mentre tornava nell'impero ottomano per assumere la sua posizione di Gran Visir. Questo sviluppo alla fine avrebbe portato \u00c2li Pasci\u00e0 ad essere nominato ambasciatore ufficiale e avrebbe continuato a salire sempre pi\u00f9 in alto in carica politica.\nGuerra di Crimea.\nNel 1854 durante la guerra di Crimea \u00c2li Pasci\u00e0 fu richiamato dal pensionamento per riprendere per la seconda volta il portafoglio degli affari esteri sotto Reshid Pasci\u00e0 e in tale veste partecip\u00f2 nel 1855 alla conferenza di Vienna. Nel 1855 divenne nuovamente Gran Visir per un anno, carica che ricopr\u00ec non meno di cinque volte; in quel ruolo rappresent\u00f2 la Porta al Congresso di Parigi nel 1856 e firm\u00f2 il trattato di pace che pose fine alla guerra di Crimea.\nAmbasciatore.\nNel 1846 Mehmed Emin \u00c2li Pasci\u00e0 fu nominato Ministro degli Affari Esteri sotto Mustafa Pasci\u00e0, il che non sorprende data la sua abilit\u00e0 ben affinata in diplomazia. Il sultano Abd\u00fcl Aziz, che spesso si scontr\u00f2 con \u00c2li Pasci\u00e0 per i poteri del Gran Visir, ammise di non poter sostituire un uomo cos\u00ec riconosciuto in Europa. Fu durante il suo ruolo di ambasciatore che \u00c2li Pasci\u00e0 promosse l'amicizia con l'Inghilterra e la Francia e incorpor\u00f2 le pratiche occidentali nell'impero ottomano. Ad esempio, sulla base della sua esperienza del sistema educativo francese, \u00c2li Pasci\u00e0 pose le fondamenta del prestigioso Liceo Galatasaray nella sua forma moderna, dove i bambini delle minoranze religiose venivano istruiti tra gli studenti musulmani. Questo \u00e8 stato fatto in modo che le persone di altre religioni smettessero di vedere i turchi come nemici. Le responsabilit\u00e0 e il riconoscimento di \u00c2li Pasci\u00e0 aumentarono ulteriormente quando fu scelto come delegato principale per i colloqui di pace, mentre fu nuovamente nominato Gran Visir nel Congresso di Vienna del 1855, dopo la guerra di Crimea. Fu l\u00ec che form\u00f2 un accordo di pace che includesse l'Impero Ottomano nel Concerto d'Europa, un equilibrio di potere tra le nazioni europee, e che le altre potenze del Concerto d'Europa avrebbero rispettato i territori dell'Impero Ottomano e la sua indipendenza. Successivamente, fu leggermente modificato e incorporato nell'articolo sette del trattato di Parigi del 1856.\nEditto del 1856.\nSebbene l'intervento di Inghilterra, Francia e del Regno di Sardegna nella guerra di Crimea, oltre al Trattato di Parigi del 1856, salv\u00f2 l'Impero Ottomano dalla Russia, l'Impero Ottomano stava ora affrontando pressioni esterne dai suoi salvatori per trattare tutti i loro cittadini allo stesso modo indipendentemente della religione. In risposta, il Gran Visir \u00c2li Pasci\u00e0 formul\u00f2 l'editto di riforma Hatt-i Humayun del 1856, che prometteva uguaglianza a tutti di fronte alla legge, apriva uffici civili a tutti i soggetti, garantiva la sicurezza della vita e della propriet\u00e0 dei non musulmani e prometteva che non si sarebbe costretti a cambiare religione. Di conseguenza, ci fu un aumento dei missionari cristiani nell'impero ottomano. Ci\u00f2 ha creato la preoccupazione che i musulmani si convertissero al cristianesimo e abbandonassero il servizio militare. In risposta a questa paura, l'Impero Ottomano fin\u00ec per fare una politica secondo cui la conversione non sarebbe stata consentita. In breve, i convertiti al cristianesimo potrebbero essere arrestati e puniti. Le nuove libert\u00e0 erano anche impopolari presso alcuni membri non musulmani della popolazione ottomana. I sudditi cristiani, ad esempio, erano arrabbiati per essere stati messi sullo stesso livello degli ebrei.\n\u00c2li Pasci\u00e0 contro l'opposizione.\n\u00c2li Pasci\u00e0 combatt\u00e9 costantemente contro il sultano sui poteri del Gran Visir durante il suo mandato. Non solo ha insistito sul fatto che il sultano deferisse a lui le nomine ministeriali, ma anche i segretari e persino gli assistenti. \u00c2li Pasci\u00e0 era anche noto per rimuovere coloro che erano politicamente in disaccordo, come i giovani ottomani. I giovani ottomani erano contro la riforma di Tanzimat e la consideravano un assecondamento alle richieste dell'Europa a scapito della legge della sharia. Ali Pasci\u00e0, d'altra parte, voleva la fusione di tutte le materie fornendo pari opportunit\u00e0 nell'istruzione e nelle cariche pubbliche, con il risultato finale che i cristiani non si sarebbero pi\u00f9 visti oppressi dallo stato ottomano, portando quindi a un impero pi\u00f9 stabile. Questa idea di fusione dei cittadini ottomani era conosciuta come ottomanismo e i giovani ottomani non condividevano questo punto di vista, esprimendo le loro opinioni attraverso i media come i giornali. Sebbene le tattiche di opposizione dei giovani ottomani rientrassero nei confini della censura di Istanbul, \u00c2li Pasci\u00e0 chiuse i loro giornali e li band\u00ec.\nMorte ed eredit\u00e0.\nIl suo amico intimo e collega riformatore di Tanzimat era Fu'ad Pasci\u00e0, che mor\u00ec nel 1869 come ministro degli esteri ad interim. Alla sua morte, \u00c2li Pasci\u00e0 assunse il ruolo di ministro degli esteri e primo ministro (gran visir). In lutto per la morte di Fu'ad Pasci\u00e0, e con l'ulteriore stress di attuare le riforme da solo, la salute di \u00c2li Pasci\u00e0 inizi\u00f2 a peggiorare. Fu colpito dalla tubercolosi e mor\u00ec il 7 settembre 1871 dopo tre mesi di malattia, all'et\u00e0 di 56 anni.\nIn risposta alla sua morte, i giovani ottomani tornarono dall'esilio, sperando di trovare un governo pi\u00f9 in linea con i loro ideali. Il periodo Tanzimat \u00e8 terminato. Il nuovo visir, Mahmud Nedim Pasci\u00e0, era un sostenitore dell'assolutismo sultano, e l'unica cosa che condivideva con i giovani ottomani era la convinzione di un carattere islamico dell'Impero Ottomano. \nNel 1910 fu pubblicato un testamento politico del defunto \u00c2li Pasci\u00e0. Il documento fu scritto nel 1871, poco prima della sua morte, ed era indirizzato al sultano Abd\u00fcl Aziz. In esso, racconta i suoi successi come mantenere intatto l'Impero Ottomano, migliorare la burocrazia, affrontare le rivolte con piccole concessioni, iniziare la costruzione di ferrovie e la pacificazione con le potenze europee. Cita anche alcuni fallimenti da parte sua, come il sistema fiscale inadeguato, e continua a dare al sultano consigli per il futuro. Tali consigli includono il mantenimento della libert\u00e0 religiosa, l'accettazione dei non musulmani nelle forze armate e nella pubblica amministrazione e il miglioramento del sistema fiscale impiegando societ\u00e0 controllate per la riscossione delle tasse. Tuttavia, esistono dei dubbi sull'accuratezza o l'autenticit\u00e0 di questo documento."}
{"id": "3875606", "revid": "767487", "url": "https://it.wikipedia.org/wiki?curid=3875606", "title": "Windows (Amanda Somerville)", "text": "Windows \u00e8 un album di Amanda Somerville, pubblicato nel 2008 dalla Hya! Discs.\nTracce.\n(*) - Traccia non inclusa nella versione digitale"}
{"id": "3875608", "revid": "1448629", "url": "https://it.wikipedia.org/wiki?curid=3875608", "title": "Protogeometrico", "text": "Il periodo protogeometrico \u00e8 la prima fase dell'arte greca compresa tra la distruzione delle rocche di Micene (inizio del XII secolo a.C.) e il 900 a.C., che prepar\u00f2 la strada all'avvento del mondo greco in quella nuova forma di aggregazione politica e sociale chiamata polis questo periodo inoltre anticipa il periodo geometrico (che si sviluppa dal 900 a.C. fino al 700 a.C.). Con il crollo della cultura micenea la scrittura e le arti palaziali furono dimenticate, ad Atene dopo la prima fase chiamata \"submicenea\", una prima rinnovata attitudine alla forma si impose in epoca protogeometrica, mentre una nuova tradizione sorse in epoca geometrica quando le immagini acquisirono nuovamente significato e funzione sociale.\nLe prime sintesi basate sulle testimonianze archeologiche relative al cosiddetto medioevo ellenico apparvero nei primi anni settanta del XX secolo ad opera di Vincent Desborough (1972) e Anthony Snodgrass (1971). Il primo concentrava l'attenzione sui siti maggiormente conosciuti e studiati, come Atene, Cnosso e Argo, terminando l'indagine con l'inizio del periodo geometrico. Snodgrass allargava l'indagine sia in senso geografico sia in termini cronologici comprendendo tutto il geometrico. Gli scavi in Eubea, Lefkandi e Eretria, giunsero in seguito alla pubblicazione di questi lavori. Nicolas Coldstream nel 1977 prosegu\u00ec il lavoro di Desborough approfondendo gli sviluppi regionali.\nContesto storico.\nLe ipotesi relative al crollo della civilt\u00e0 micenea sono diverse. Secondo una di queste ipotesi, alla fine del XII secolo a.C. dovette avvenire un grosso sconvolgimento nel Mediterraneo orientale, con i \"popoli del mare\" che distrussero l'impero ittita. Secondo le fonti letterarie, la civilt\u00e0 micenea fu distrutta dalla calata di un popolo indoeuropeo invasore, i Dori, che nei miti sono indicati anche come gli \"Eraclidi\" di ritorno, ovvero discendenti di Eracle. Tale suggestione rivela come tale evento venisse percepito come interno al mondo greco e pi\u00f9 che allo scontro tra popolazioni diverse farebbe pensare all'assestamento di ondate successive di popolazioni di ceppo greco: Dori che si mischiano con Micenei e Achei protogreci.\nIl ferro era gi\u00e0 conosciuto nell'Egeo all'inizio del XV secolo a.C., ma era difficoltoso da estrarre e abbastanza raro da essere considerato un metallo prezioso. L'utilizzo del bronzo, il metallo pi\u00f9 diffuso durante il periodo miceneo, necessitava di importazioni di stagno dall'Oriente con il quale i contatti commerciali diminuirono fino ad interrompersi durante il protogeometrico. All'inizio del medioevo ellenico i fabbri greci dovettero iniziare a sfruttare maggiormente il ferro, che la Grecia offriva in discreta quantit\u00e0, portandone la lavorazione al suo pieno sviluppo.\nDopo la colonizzazione del Peloponneso e delle Isole egee, nel periodo protogeometrico ci fu un evento che trasform\u00f2 i confini della Grecia: la migrazione ionica. La migrazione attraverso l'Egeo fu una diaspora iniziata prima del 1050 a.C., che dur\u00f2 generazioni e che diede origine a quella che chiamiamo la popolazione ionica.\nNel IX secolo a.C. ripresero impulso il commercio e l'artigianato, nacque l'uso di un alfabeto derivato da quello fenicio ed ebbe luogo una nuova spinta colonizzatrice diretta verso l'Italia meridionale e la Sicilia.\nLa civilt\u00e0 degli invasori fu pi\u00f9 primitiva di quella micenea, come indicano i ritrovamenti archeologici, ma fu importante perch\u00e9 vide la nascita delle \"poleis\", guidate dall'oligarchia nobiliare, e la comparsa dei caratteri fondamentali della religione greca.\nInoltre, i poemi omerici e la \"Teogonia\" di Esiodo segnarono la nascita della letteratura greca.\nSubmiceneo.\nLa frammentazione stilistica su base regionale (l'Argolide, le Isole del Mar Egeo, Lefkandi) nelle ceramiche del XII secolo a.C. indica che la cultura micenea, un tempo uniforme, si era scissa in stili regionali ormai chiusi in se stessi e che termin\u00f2 in momenti diversi nelle diverse aree della Grecia. Durante il periodo submiceneo (1125-1050 a.C.) la cultura greca era solo parzialmente derivata da quella micenea, ne sono un indizio i differenti tipi tombali: a differenza di quanto avveniva nell'Attica orientale (ad esempio Perati, dove vivevano comunit\u00e0 di rifugiati micenei), nella zona occidentale dell'Attica le tombe a \"th\u00f2los\" micenee non sopravvivevano. Il rito funebre prevalente presso i submicenei attici era l'inumazione che avveniva insieme a diversi oggetti posseduti in vita, come anelli o altri ornamenti per i capelli e per le vesti; scarse invece dovevano essere le offerte, stando all'esiguo numero di vasi ritrovati nei principali cimiteri, a Salamina e al Ceramico di Atene. La differenza nella ricchezza di queste tombe era data dalla quantit\u00e0 di materiale presente in esse e non dalla qualit\u00e0. Le tombe pi\u00f9 ricche potevano comprendere oggetti in oro e in vetro, ma non vi erano preferenze nel tipo di oggetti o nella loro forma o decorazione.\nOltre al significato delle immagini era andato perduto, insieme alle basi della cultura micenea, il senso della qualit\u00e0 artigianale degli oggetti. Nell'XI secolo a.C. i pittori vascolari ateniesi dipingevano solo forme astratte premendo il pennello contro il vaso che girava sulla ruota: semicerchi concentrici, triangoli, linee ondulate, erano motivi eseguiti a mano e senza accuratezza. Il diametro massimo, che \u00e8 una dimensione fondamentale nell'architettura di ogni vaso, sui vasi submicenei si trovava generalmente sotto la met\u00e0 del corpo, come per un cedimento dell'argilla alla forza di gravit\u00e0.\nProtogeometrico.\nDurante il protogeometrico (1050-900 a.C.) iniziarono a formarsi alcune distinzioni nelle pratiche funerarie: il rito prevalente divenne la cremazione mentre l'inumazione fu riservata ai bambini; allo stesso tempo iniziarono ad evidenziarsi alcune differenze, attribuibili al sesso e alla classe sociale del defunto, nel corredo funerario e nelle forme ceramiche utilizzate.\nUna nuova cultura artigiana, che raggiunse in breve tempo il resto della Grecia, si form\u00f2 nei villaggi di Atene, ma anche altre comunit\u00e0 erano ugualmente attive e vivaci. Argo era stata un centro di produzione metallurgica molto importante durante l'et\u00e0 del bronzo e le sue ceramiche protogeometriche furono le uniche in grado di competere con quelle attiche. Lo stesso pu\u00f2 dirsi di Lefkandi, dove vivevano ceramisti che erano stati protagonisti durante le prime esportazioni greche verso il Mediterraneo orientale, e certamente aveva importato un gran numero di oggetti dal Vicino Oriente. Gli scavi ad Asini hanno restituito una sequenza ceramica ininterrotta dall'et\u00e0 micenea al protogeometrico; simile continuit\u00e0 insediativa \u00e8 stata riscontrata dagli scavi presso il santuario di Kalapodi.\nA Lefkandi si rinvenne negli anni ottanta del XX secolo una struttura absidale costruita intorno al 1000 a.C., notevole per la data, per le dimensioni (550 m2), per la presenza di ci\u00f2 che sembra essere stato un peristilio e per la funzione che dovette svolgere quando venne trasformato in tumulo: il culto di un \"eroe\" che anticipava di quasi 300 anni il fenomeno dell'autolegittimazione dell'aristocrazia greca come discendente dagli eroi dell'et\u00e0 del bronzo. Un simile edificio consente di riflettere sull'organizzazione sociale e sulle condizioni economiche che dovettero permetterne l'erezione, mentre analoghi rinvenimenti (Mitrou e Thermo) non consentono di ritenerlo caso unico ed isolato.\nTra la produzione del XII secolo a.C. degli ultimi artigiani micenei e la ceramografia attica dell'VIII secolo a.C. trascorse un'epoca apparentemente priva di immagini. La statuetta in terracotta rinvenuta a Lefkandi, per met\u00e0 uomo e per met\u00e0 animale, probabile primitiva rappresentazione di un centauro, appartenente al tardo X o all'inizio del IX secolo a.C. e il cavallo attico protogeometrico dipinto su un'anfora funeraria del Ceramico (Atene, Museo del Ceramico 560) sono precoci e solitari esempi di una evoluzione che avverr\u00e0 da l\u00ec a 200 anni, durante i quali l'arte greca continu\u00f2 a rimanere essenzialmente astratta.\nCeramografia.\nDopo sessant'anni di scavi, studi e classificazioni, il primo lavoro completo sulla ceramica protogeometrica apparve nel 1952 ad opera di Vincent Desborough, un testo che permetteva di seguire l'unit\u00e0 dello stile attraverso i vari territori della Grecia pur evidenziandone le particolarit\u00e0 regionali, la complessit\u00e0 e la problematicit\u00e0 delle transizioni.\nLa decorazione astratta submicenea divenne in epoca protogeometrica uno stile ordinato e rigoroso, capace di interagire con la forma del vaso. I vasai attici sollevarono il diametro massimo del vaso al centro del ventre o sopra la spalla, svilupparono un materiale pittorico migliore e usarono una ruota pi\u00f9 veloce. Sulla spalla posero l'ornamento caratteristico del nuovo stile, il semicerchio concentrico applicato a compasso con un pennello multiplo, le bande orizzontali dividevano il vaso nelle sue parti principali e il cerchio si identificava con il ventre implicandone il volume sferico. Il vaso veniva interpretato come la somma delle sue parti le quali stabilivano una relazione simpatetica con gli ornamenti sulla superficie. L'idea del pennello multiplo proveniva da Cipro; il compasso fu ritenuto invenzione attica sinch\u00e9 esemplari ceramici decorati con pennello multiplo e compasso furono restituiti dagli scavi di Kalapodi e datati anteriormente al periodo protogeometrico. Lo stile attico si diffuse presto ad altre parti della Grecia e per la prima volta gli altri stili regionali dovettero affrontare lo stile attico con le sue norme tecniche, la sua precisione e l'articolazione armonica della parte con il tutto. Una volta stabilitosi nel tardo XI secolo a.C. cambi\u00f2 molto poco nel corso del X. Le figure non avevano alcun ruolo da svolgere nella struttura vascolare protogeometrica; la silhouette di cavallo sulla gi\u00e0 citata anfora 560 del Ceramico, datata intorno alla met\u00e0 del X secolo a.C. era funzionale alla nobilitazione del committente, sia come simbolo di rango aristocratico, sia come allusione alla processione rituale funeraria conosciuta come \"ekphora\" durante la quale un gruppo di cavalli trasportava il carro funebre verso il rogo."}
{"id": "3875610", "revid": "767487", "url": "https://it.wikipedia.org/wiki?curid=3875610", "title": "The Caretaker - Il guardiano", "text": "The Caretaker - Il guardiano (\"The Caretaker\") \u00e8 un film del 1963 diretto da Clive Donner."}
{"id": "3875611", "revid": "98663081", "url": "https://it.wikipedia.org/wiki?curid=3875611", "title": "Diddley bow", "text": "Il diddley bow \u00e8 uno strumento a corda di origine africana divenuto popolare nei primi decenni del XX secolo. Si pensa che tragga le sue origini da alcuni strumenti tradizionali provenienti dalle coste ghanesi dell'Africa occidentale. Ebbe la sua popolarit\u00e0 principalmente nel sud degli Stati Uniti e tra gli altri nomi con i quali veniva chiamato troviamo il \"jitterbug\" il \"one-string\" mentre un etnomusicologo lo potrebbe formalmente definire uno \"zither monocorda\".\nOrigini.\nIl diddley bow deriva da strumenti tradizionali dell'Africa Occidentale. Nato inizialmente come gioco per bambini si hanno prime tracce documentate della sua esistenza intorno al 1930. Data la sua semplicit\u00e0 di costruzione si trattava di uno strumento diffuso tra i figli degli schiavi.\nCostruzione.\nSi tratta di uno strumento fatto in casa, solitamente composto da una tavola di legno e da una corda tesa e fissata alle sue estremit\u00e0 da due viti. Lo strumento viene suonato pizzicando con una mano la corda, mentre con l'altra mano si varia la tonalit\u00e0 del suono scorrendo lungo di essa con un cilindro cavo di metallo o di vetro. Ad una delle sue estremit\u00e0 la corda a volte, veniva fatta passare sopra una bottiglia vuota, in modo da amplificare il suono dello strumento. Il diddley bow era tradizionalmente considerato uno strumento \"entry-level\", normalmente suonato da ragazzi che sarebbero passati ad una chitarra se avessero mostrato talento e abilit\u00e0 con esso. Tuttavia al giorno d'oggi viene suonato anche da musicisti professionisti come strumento solista o d'accompagnamento.\nIl diddley bow \u00e8 rappresentativo della musica blues, poich\u00e9 molti chitarristi di questo genere hanno iniziato proprio suonandolo in giovent\u00f9. Tuttavia, poich\u00e9 si \u00e8 spesso ritenuto strumento per bambini, in pochissimi hanno continuato a suonarlo una volta raggiunta l'et\u00e0 adulta.\nIstruzioni dettagliate per la costruzione di un arco Diddley sono disponibili all'indirizzo onestringwillie.com."}
{"id": "3875612", "revid": "124978378", "url": "https://it.wikipedia.org/wiki?curid=3875612", "title": "Galeazzo Cavriani", "text": "Biografia.\nEra figlio primogenito di Francesco Cavriani (m. 1439), della aristocratica famiglia Cavriani di Mantova.\nComp\u00ec studi giuridici all'Universit\u00e0 di Bologna e grazie all'intercessione del marchese Gianfrancesco Gonzaga divenne arciprete di Mantova.\nPoco dopo la morte di Gianfrancesco, il suo successore Ludovico III Gonzaga, nel 1444 approv\u00f2 l'elezione di Galeazzo a vescovo di Mantova.\nNel 1445 Papa Eugenio IV lo nomin\u00f2 governatore di Perugia e fu governatore di Roma dal 1459 al 1460, facendo poi ritorno alla citt\u00e0 natale. Durante la sua assenza Papa Pio II convoc\u00f2 a Mantova un concilio per prendere un'azione comune contro i Turchi Ottomani che conquistarono Costantinopoli e stavano per prendere possesso di tutto l'Impero bizantino, guidati da Maometto II.\nMor\u00ec nel 1466 e fu sepolto nella Cattedrale di San Pietro a Mantova."}
{"id": "3875614", "revid": "765341", "url": "https://it.wikipedia.org/wiki?curid=3875614", "title": "The Caretaker", "text": ""}
{"id": "3875619", "revid": "1876595", "url": "https://it.wikipedia.org/wiki?curid=3875619", "title": "Nisio Isin", "text": "Biografia.\nHa frequentato e in seguito abbandonato la Ritsumeikan University, senza laurearsi. Esordisce come scrittore nel 2002 con \"Kubikiri Saikuru\", primo volume della saga \"Zaregoto\", con il quale vince il 23\u00ba Mephisto Award a soli 20 anni. Collabora con K\u014ddansha per le riviste letterarie Faust e Pandora.\nOpere.\nSerie \"Zaregoto\".\nIllustrata da Take, pubblicata fra febbraio 2002 e novembre 2005 da K\u014ddansha, per un totale di nove volumi.\nIl protagonista e narratore, un diciannovenne apatico studente universitario soprannominato \"Ii\" o \"Ii-chan\", accompagna l'amica ed esperta hacker Tomo Kunagisa ad un raduno di geni su un'isola, organizzato dalla ricca Iria Akagami. Ma quando uno degli ospiti viene trovato decapitato e l'arrivo del detective chiamato ad indagare \u00e8 previsto solo fra una settimana, Ii si ritrova costretto a indagare e risolvere in fretta il caso.\nNonostante Ii-chan cerchi di rimanere un semplice spettatore degli eventi, finisce poi per essere coinvolto in prima persona nei misteri e delitti incontrati nei vari libri.\nSerie \"Ningen\".\nSpin-off di \"Zaregoto\" e incentrata sul clan Zerozaki. \u00c8 illustrata da Take e pubblicata da K\u014ddansha. Il primo volume \u00e8 uscito nel febbraio 2004 mentre l'ultimo pubblicato \u00e8 uscito nel marzo 2010\nSerie \"Saikyou\".\nSpin-off di \"Zaregoto\" e incentrata su Jun Aikawa. \u00c8 illustrata da Take e pubblicata da K\u014ddansha.\nSerie \"Sekai\".\nIllustrate da TAGRO.\nSerie di storie di genere giallo/poliziesche collegate fra loro, ciascuna narrata da un diverso punto di vista.\nSerie \"Shin Honkaku Mah\u014d Sh\u014djo Risuka\".\nPubblicato su Faust e illustrato da Kinu Nishimura.\nLa prefettura di Nagasaki \u00e8 divenuta un territorio tenuto sotto stretto controllo in quanto popolata da maghi, ritenuti una possibile minaccia per i normali umani. Risuka Mizukura \u00e8 una bambina di 10 anni in cerca del padre, Shingo Mizukura, il pi\u00f9 potente mago vivente. Ad aiutarla nell'impresa e nel guidarla nel mondo umano c'\u00e8 il suo coetaneo umano Kizutaka Kugi, un bambino che vede Risuka come una pedina da usare per realizzare il suo sogno.\nSerie \"JDC Tribute\".\nCreato da Ry\u016bsui Seiry\u014din. Nisio Isin ha contribuito scrivendo due storie ambientate nel setting della serie.\nSerie \"Monogatari\".\nPubblicate inizialmente sulla rivista Mephisto e poi ripubblicate sotto etichetta Kodansha Box. Illustrate da Vofan.\nBakemonogatari \u00e8 incentrato su Koyomi Araragi, uno studente liceale del terzo anno che \u00e8 quasi ritornato completamente umano dopo essere diventato per breve tempo un vampiro. Un giorno, una sua compagna di classe di nome Hitagi Senj\u014dgahara, nota per non parlare mai con nessuno, cade dalle scale finendo tra le braccia di Koyomi. Lui scopre cos\u00ec che il peso della compagna \u00e8 quasi nullo, sfidando le leggi della fisica. Dopo essere stato minacciato da lei, che non voleva che il suo segreto venisse scoperto, Koyomi le offre il suo aiuto, e la presenta a Meme Oshino, un uomo senza-tetto di mezza et\u00e0 che aiut\u00f2 in precedenza Koyomi a ritornare umano.\nLa serie tende ad introdurre una nuova eroina per capitolo, ciascuna coinvolta con un diverso tipo di \"apparizione\".\nLe novel sono state adattate in animazione da Shaft.\nSerie \"Katanagatari\".\nIllustrata da Take e pubblicato al ritmo di un volume al mese da gennaio 2007 a dicembre 2007, per un totale di 12 volumi. \u00c8 stato poi pubblicato uno spinoff intitolato Maniwagatari nel febbraio 2008. \u00c8 stata poi adattata in una serie OAV dallo studio White Fox nel 2010.\nLa serie \u00e8 ambientata nel Giappone del XVIII secolo. Nel corso della sua carriera il fabbro Shikizaki Kiki ha creato 1000 spade: le ultime 12 fabbricate sono ritenute da tutti, i suoi capolavori, sia per la loro bellezza che per i loro poteri. A Togame, ambiziosa stratega agli ordini dello Shogun, viene ordinato di trovare le 12 spade. Per farlo la ragazza chiede aiuto a Yasuri Shichika, ultimo erede della scuola Kyot\u014dry\u016b, uno stile che permette al ragazzo di combattere con efficacia a mani nude contro avversari armati di spada.\nSerie \"B\u014dkyaku tantei\".\nIllustrata da VOFAN. \nIl protagonista \u00e8 Yakusuke Kakushidate, ragazzo venticinquenne, la cui sfortuna lo porta spesso a ritrovarsi in scene del crimine, diventandone il principale sospettato. A salvarlo sempre \u00e8 Ky\u014dko Okitegami, una detective che risolve i casi di un solo giorno perch\u00e9 soffre di una strana amnesia: quando dorme, dimentica tutto ci\u00f2 che \u00e8 successo il giorno prima."}
{"id": "3875620", "revid": "287204", "url": "https://it.wikipedia.org/wiki?curid=3875620", "title": "Arte greca arcaica", "text": "Larte greca arcaica comprende il VII e il VI secolo a.C. Il primo \u00e8 un periodo di innovazioni ed esperimenti etichettato con il termine \"orientalizzante\" e comprendente fenomeni ed eventi di varia e complessa natura tra i quali la nascita della ceramica protocorinzia e il periodo che in scultura viene detto dedalico, ovvero la nascita della statuaria greca. Frequentemente intorno al 620 a.C. si pone l'inizio del periodo arcaico propriamente detto, fase durante la quale si consolidano e sviluppano le conquiste del periodo precedente e in cui, terminate le influenze orientali, l'arte greca inizia il proprio autonomo cammino. Convenzionalmente la fine dell'arte arcaica viene posta intorno al 480 a.C.\nDefinizione.\nBench\u00e9 sia sconsigliato procedere a generalizzazioni esistono alcune caratteristiche pertinenti all'arte greca arcaica che \u00e8 possibile tenere presente non dimenticando al contempo che la serie di eventi che trasformano l'arte arcaica in classica (come la contraddizione della superficie e della legge della frontalit\u00e0 o l'investigazione dei caratteri) inizia molti secoli dopo del 480 a.C.\nLa prima caratteristica \u00e8 la rappresentazione tramite schemi e convenzioni; le forme, le posture e i movimenti delle figure arcaiche erano limitate e tipiche; il modo di correre, stare e camminare veniva rappresentato sempre in base agli stessi schemi di lettura che servivano a rendere gestibile l'infinita complessit\u00e0 e irregolarit\u00e0 delle forme naturali: un mondo di schemi \u00e8 un mondo ordinato, la natura ne \u00e8 come controllata e questa tensione tra l'apparenza fenomenica delle cose e il desiderio di restituirle in schemi e modelli ripetibili \u00e8 ci\u00f2 che chiamiamo stile arcaico il quale procede verso il naturalismo (l'arte \u00e8 per i greci una forma di conoscenza come lo sar\u00e0 nel Rinascimento) nonostante lo sforzo opposto tendente a soddisfare una larga richiesta di regolarit\u00e0 e ordine, alla quale anche i filosofi di Mileto tentavano di dare la propria rivoluzionaria risposta. Poco nell'arte arcaica pu\u00f2 essere considerato soggettivo o implicito. L'azione \u00e8 sempre mostrata in tutta la sua evidenza e violenza e solo nello stile severo si cominceranno ad illustrare gli eventi tramite accenni o mostrando l'azione gi\u00e0 terminata. La violenza mostrata nell'arte arcaica greca per\u00f2 non \u00e8 connessa alla rappresentazione del dolore o della sofferenza perch\u00e9 le figure arcaiche non mostrano emozioni; queste ultime, come ogni altro elemento della rappresentazione, sono ridotte a gesti convenzionali: se una donna si tocca la testa piange, se un uomo tocca il mento di un guerriero che brandisce una spada sta implorando per la propria vita.\nLa forma in epoca arcaica viene tendenzialmente costruita a partire dalla superficie e questo porta in scultura alla frontalit\u00e0 e alle figure implicitamente delimitate dalle superfici dei blocchi originari. In pittura le figure e le composizioni aderiscono alla superficie o sono arrangiate sul piano anche quando esistono diversi piani sovrapposti, si vedano ad esempio le tre divinit\u00e0 assise su una delle metope del tempio di Apollo a Thermo. La forma inoltre viene definita e contenuta tramite la linea di contorno entro la quale in scultura trovano spazio scanalature, linee rilevate, rigonfiamenti; semplificazione per\u00f2 non significa austerit\u00e0, lo stile arcaico \u00e8 altamente decorativo e questo aspetto \u00e8 particolarmente evidente nelle korai: esse indossano vestiti colorati e elaborati, ma questi ornamenti non sono fini a se stessi, sono ornamenti per i santuari e per le tombe, doni piacevoli per gli dei e per i defunti (ag\u00e0lmata, \u1f00\u03b3\u03ac\u03bb\u03bc\u03b1\u03c4\u03b1). La tendenza all'ornamento si vede anche nelle maniglie a forma di cavallo, nei piccoli vasi con teste di leone o di donna, nei templi ionici immersi in una rigogliosa vegetazione scolpita nella pietra, e nei calderoni di bronzo dai quali spuntano sirene, teste di leoni e grifoni.\nPeriodo orientalizzante e stile dedalico (circa 700-620 a.C.).\nIl termine orientalizzante indica un periodo caratterizzato dalla diffusione e dalla imitazione di oggetti e motivi orientali nel Mediterraneo Occidentale; generalmente viene riferito all'VIII e VII secolo a.C. ossia a quel periodo in cui la Grecia passa dallo stile geometrico al nuovo stile orientale, assorbendone selettivamente il patrimonio iconografico e tecnologico.\nContesto storico.\nLa fine dell'arte geometrica corrispose ad un periodo di cambiamenti nelle strutture politiche ovvero con il passaggio dalla monarchia ereditaria all'oligarchia in tutta la Grecia, esclusa Sparta. Il prevalere della classe aristocratica e la concentrazione del potere nelle mani di pochi spesso sfociava in un regime tirannico e si determinava un ambiente adatto al sorgere di grandiose imprese costruttive le quali in genere richiedono una grande concentrazione di mezzi e di potere. La preminenza artistica di Corinto nel VII secolo a.C. si spiega con la potenza della dinastia dei Cipselidi che furono grandi committenti e mecenati; i doni votivi inviati da Cipselo e dai suoi figli ai santuari di Delfi e Olimpia suscitarono per secoli grande ammirazione.\nIn molte poleis gli aristocratici persero i loro monopoli politici, militari ed economici; vasti commerci esteri e crescita produttiva interna consentivano profitti, ricavati dal commercio e dall'artigianato, che rivaleggiavano con la ricchezza ereditaria. Fu un periodo di espansioni, spostamenti, contatti tra popoli spesso tutt'altro che pacifici; la minaccia o la realt\u00e0 della guerra, interna o esterna, era quasi continua. Il periodo turbolento si manifest\u00f2 nelle stesse forme espressive come una sorta di liberazione dai vincoli del geometrismo attico e in una volont\u00e0 di sperimentazione. Iniziano a comparire i primi nomi incisi sui vasi o sulle sculture; la relativa diffusione dell'alfabetizzazione (vedi Coppa di Nestore) rese le prime firme possibili e l'artista inizi\u00f2 a stabilire la pratica di annunciare la propria identit\u00e0.\nProduzione artistica.\nI Greci avevano gi\u00e0 da tempo iniziato a importare materiali, apprendere tecniche, e ottenere ispirazione dall'oriente, ma il VII secolo a.C. vide una decisa intensificazione di questi aspetti. L'avorio era sempre stato di provenienza orientale, e cos\u00ec l'ebano (dall'Etiopia tramite l'Egitto) e il cedro (dal Libano) che erano usati per gli xoana dell'VIII e VII secolo a.C. La tecnica dello sphyrelaton derivava probabilmente da tecnologie orientali; i primi esempi di opere greche realizzate con questa tecnica e giunti sino a noi appartengono a questo periodo e provengono da Creta dove si erano stabiliti artigiani di origine orientale.\nIl centro artistico propulsore in questo periodo non fu pi\u00f9 la sola Atene; gli ateniesi conobbero con ritardo la crisi che dall'inizio dell'VIII secolo a.C. agitava la maggior parte delle comunit\u00e0 greche e non parteciparono al movimento di colonizzazione, ma altri centri si svilupparono in cui il patrimonio formale orientale venne recepito e autonomamente rielaborato. Importazioni di forme orientali sono attestate a Creta dove vanno ad incrociare sopravvivenze minoiche e uno stile propriamente cretese quale si manifesta nella lavorazione del bronzo e particolarmente in lamine bronzee incise con scene di vita reale, la cui perfezione nel disegno e nelle proporzioni, sia per ci\u00f2 che riguarda le figure singole sia negli accostamenti tra pi\u00f9 figure, non trova riscontro nell'arte greca di questo periodo.\nL'arte ceramica orientalizzante vede la netta predominanza di Corinto, ma tradizioni molto antiche attribuiscono a questa citt\u00e0 numerose altre innovazioni: la decorazione a rilievo (coroplastica), l'idea di accostare tegole piatte con i bordi rilevati per poi coprire la linea di giunzione con un embrice spiovente, il tetto a doppio spiovente, ossia il timpano, attribuito ai corinzi fin dal V secolo a.C. (Pindaro, XIII Ode Olimpica, 20 sgg.). Tetto corinzio e timpano sono elementi essenziali per la forma canonica del tempio dorico che si sviluppa in questo periodo in una stretta relazione tra architettura e scultura, come nel tempio di Apollo a Thermo e nel santuario di Calidone.\nIl Tempio di Apollo a Thermo in Etolia presenta diverse stratificazioni; la fase databile al 620 a.C. \u00e8 il primo esempio di tempio dorico conosciuto; esso ha restituito una ricca decorazione fittile entro la quale si distinguono le metope (88 x 99\u00a0cm in terracotta dipinta ora al Museo archeologico nazionale di Atene) realizzate con tecnica di lavorazione e di pittura simile a quelle dei vasi protocorinzi.\nIl santuario di Calidone sempre in Etolia venne probabilmente dedicato nell'VIII secolo a.C. e anch'esso presenta diverse fasi di costruzione. Alla fine del VII secolo a.C. sono datati due templi dorici in antis, il tempio A dedicato ad Apollo e il tempio B dedicato ad Artemide. I resti del tempio B includono decorazioni in terracotta (sima, antefisse, acroteri e metope) tra le quali una antefissa con un volto femminile, forse Artemide stessa (630-620 a.C.), recante un polos a sua volta decorato con le tipiche rosette ricorrenti nelle metope di Thermo cos\u00ec come negli sfondi delle ceramiche protocorinzie. Questi ritrovamenti confermano il predominio artistico di Corinto sulla Grecia settentrionale in questo primo periodo arcaico.\nNella pittura greca l'interesse per il rendimento spaziale appare gi\u00e0 nella scena principale dell\"Olpe Chigi\", vaso protocorinzio del 640 a.C., con due schiere di opliti che si affrontano in un sovrapporsi di figure. La scena figurata \u00e8 complessa e precoce e viene solitamente considerata come derivazione da una gi\u00e0 sviluppata pratica nella grande pittura oppure, guardando la questione da un altro punto di vista, come l'opera di un maestro abituato ad operare sia su grandi lastre, sia su piccoli ariballoi. La tradizione letteraria coerentemente con i pochi reperti pittorici superstiti colloca a Corinto, o nei dintorni, il sorgere della pi\u00f9 antica grande scuola pittorica. Alle lastre dipinte di terracotta simili ad alcuni vasi dipinti per tecnica e per stile dovevano affiancarsi tavole di legno ricoperte da uno strato bianco che possiamo immaginare simili nella realizzazione ai vasi a fondo bianco prodotti dal VII secolo a.C. nella Grecia orientale. In epoca orientalizzante la pittura policroma viene impiegata sia nelle metope di Thermo sia (ma si tratta di un utilizzo che non durer\u00e0 a lungo a causa della laboriosit\u00e0 della tecnica e di preponderanti esigenze commerciali) nell\"Olpe Chigi\", sui vasi di Argo, Atene, Sicilia, dove la volont\u00e0 pittorica si esprime anche nell'assenza di decorazione sullo sfondo. Le lastre di terracotta verranno impiegate fino alla fine dell'epoca arcaica, il loro utilizzo e la loro funzione, al di l\u00e0 della decorazione templare, \u00e8 chiarito dalle pitture etrusche che decorano le pareti degli edifici (il gruppo pi\u00f9 arcaico \u00e8 costituito dalle \"Lastre Boccanera\", terracotta dipinta, 570-560 a.C., Necropoli della Banditaccia, Cerveteri, ora al British Museum n. inv. 1889,0410.1-5).\nI reperti giunti sino a noi portano ad affermare che sculture in pietra di grandezza naturale e pi\u00f9 grandi del naturale si ebbero in Grecia in seguito ai contatti con l'Oriente, aperto al commercio greco dopo che l'Assiria ebbe conquistato l'Egitto nel 672 a.C. Le rappresentazioni vivaci tipiche del periodo di transizione dal geometrico al dedalico, quali si possono leggere nell\"Apollo di Mantiklos\", traggono dall'incontro con l'arte del Mediterraneo orientale nuove regole strutturali capaci di contenerne la spontaneit\u00e0 (vedi la \"Triade delfica\" di Drero, della met\u00e0 del VII secolo a.C., Museo archeologico di Iraklio 2445-7, Creta). La tendenza a creare opere di dimensioni maggiori si diffuse in tutte le regioni della Grecia; la statua pi\u00f9 antica in marmo a dimensioni naturali che ci sia pervenuta \u00e8 la \"Kore di Nikandre\", ma il principio ispiratore della scultura monumentale si pu\u00f2 riscontrare anche in opere di piccole dimensioni, come nell'ariballo protocorinzio con protome femminile della met\u00e0 del VII secolo a.C. al Louvre.\nArcaismo maturo (620-530 a.C. ca.).\nContesto storico.\nDurante il VI secolo a.C. il commercio corinzio, prevalente tra il 640 e il 575 circa a.C., subisce un declino verticale, sostituito verso il 560 a.C. da quello attico. Corinto continuer\u00e0 ad essere una potenza commerciale ed economica mantenendo il controllo del commercio magnogreco e nella Grecia settentrionale fino al 146 a.C. quando viene distrutta dai Romani, ma complessivamente Atene le si sostituisce come principale centro produttivo ed esportatore. Una stretta alleanza tra Policrate di Samo e Pisistrato si forma dopo lo stabilimento definitivo del potere di quest'ultimo su Atene e l'impulso dato alle arti da parte di entrambi \u00e8 ben attestato. Pi\u00f9 durevole fu tuttavia l'azione di Pisistrato, continuata dai figli. L'Atene di Pisistrato divenne come la Corinto dei Cipselidi un secolo prima e nell'arco di pochi anni l'Acropoli si popol\u00f2 della migliore scultura e architettura attica; nel frattempo le commissioni private popolavano di kouroi e korai i cimiteri aristocratici delle zone rurali dell'Attica.\nProduzione artistica.\nNel VII secolo a.C. erano gi\u00e0 state poste le premesse per la realizzazione della grande architettura dorica e ionica, gli elementi della decorazione architettonica erano gi\u00e0 stati definiti negli acroteri, antefisse e metope di Thermo e Calidone e nel fregio di Prini\u00e0s. Durante la fase arcaica propriamente detta (VI secolo a.C.) in architettura si consolidano le conquiste del periodo precedente con la creazione di alcuni dei maggiori templi del mondo antico in cui si stabiliscono i rapporti proporzionali tra gli elementi dell'edificio. La scultura dedalica aveva dato avvio alla scultura monumentale ponendo l'esigenza di un maggiore rigore strutturale. Le tecniche sono gi\u00e0 in gran parte acquisite, le scuole assumono una propria fisionomia e si fissano le tipologie del kouros e della kore. Nascono le prime personalit\u00e0 artistiche, seppure non socialmente riconosciute; aumenta la consapevolezza del proprio ruolo da parte di ceramisti, ceramografi e scultori tra i quali si diffonde la pratica di firmare le proprie opere. Nella pittura vascolare dal 580 a.C. regna una certa unit\u00e0 stilistica dovuta alla tecnica delle figure nere che ha favorito la nascita di uno stile propriamente ceramografico; i progressi sono particolarmente sensibili nella ceramica attica del secondo quarto del VI secolo a.C.\nLa pi\u00f9 grande realizzazione dell'epoca arcaica, il tipo del kouros, \u00e8 maggiormente comprensibile se messa in rapporto con la sfera intellettuale e politica del mondo greco, piuttosto che con le influenze orientali ed egiziane, le quali per altro hanno avuto un'importanza fondamentale nella sua elaborazione formale. Queste influenze non sarebbero durate a lungo se non avessero trovato \"humus\" nel pensiero greco quale si andava formando in quegli stessi anni, come non ha avuto durata la tendenza al gigantismo, scomparsa nell'arco di una trentina d'anni e legata prevalentemente alla volont\u00e0 di alcune famiglie aristocratiche (se ne osserveranno in seguito alcune sopravvivenze, a Samo, ad Agrigento, finch\u00e9 non torner\u00e0 a vivere nelle enormi statue crisoelefantine di Fidia). Al materialismo dei primi filosofi greci (Talete e Anassimandro, originari di Mileto) corrisponde nell'arte figurativa la rappresentazione della vita mediante forme estremamente semplici, l'artista greco \u00e8 interessato alla forma umana in quanto perfetto compendio dell'armonia del cosmo, alla quale giungere mediante l'osservazione e lo studio tralasciando i dati accidentali: finch\u00e9 non verranno compresi nella loro funzione strutturale i dettagli anatomici continueranno ad essere tradotti in elementi decorativi.\nIl fenomeno dei grandi colossi degli ultimi anni del VII secolo a.C. fu breve, ma vasto e diffuso; ad uno di questi giganti appartiene la \"Testa di kouros 3372\" del Museo archeologico nazionale di Atene, e a questa testa \u00e8 stilisticamente affine il \"kouros di New York\" (E. Homann-Wedeking li attribuisce ad uno stesso autore, J. Charbonneaux attribuisce il secondo ad un discepolo); da qui nasce la scultura attica arcaica contemporaneamente alla scultura dorico-peloponnesiaca della quale i \"Gemelli di Argo\" sono uno dei pochi esempi rimasti per questi anni, sufficienti tuttavia per contrapporre al kouros attico come \"idea di uomo\" la presenza di un volume reale.\nLe prime rappresentazioni frontonali non si allontanano dall'ambito stilistico delle statue a tutto tondo. I piccoli ariballoi corinzi a forma di animale erano giunti ad una semplificazione che raggiunse la perfezione nel grande \"Leone di Corcira\", originariamente posto come custode della tomba di Menekrates, trovato nel 1893 e oggi custodito nel Museo locale dove lo si pu\u00f2 osservare nella sua esemplare unit\u00e0 volumetrica e tensione formale non distante da quella che informa i \"Gemelli di Argo\". Qui, a Corcira (Corf\u00f9), nello stesso periodo si avr\u00e0 il pi\u00f9 antico esempio di sculture frontonali in \"poros\" (calcare) che ci sia pervenuto, quello del tempio di Artemide a Corf\u00f9 (che \u00e8 a sua volta il pi\u00f9 antico esempio di tempio dorico interamente costruito in pietra); ma la predominanza artistica delle maestranze corinzie stava per essere sostituita da quella ateniese una volta risolta, almeno momentaneamente (Solone), la crisi politica e sociale in cui versava.\nIn architettura l'ordine dorico (ovvero quello stile costruttivo diffuso gi\u00e0 nel VII secolo a.C. dalle maestranze corinzie) domina nella Grecia continentale e nelle colonie di Sicilia. All'inizio del VI secolo a.C. si datano i templi dorici di Apollo a Siracusa (colonia corinzia fondata verso il 733 a.C.) e il gi\u00e0 menzionato tempio di Artemide a Corf\u00f9 (580 a.C. circa). Conosciamo poco il Tempio di Apollo a Delfi che fu distrutto nel 548 a.C., ma il tempio di Apollo a Corinto che verso il 540 a.C. rimpiazz\u00f2 l'edificio del VII secolo a.C. rivela le direzioni verso cui si muovono gli architetti in questo periodo. Alcuni degli esempi pi\u00f9 belli del dorico di met\u00e0 secolo sono in Sicilia (tempio C di Selinunte), mentre le colonie magnogreche, pi\u00f9 legate per la loro origine alle tradizioni ioniche, introducono nello stile dorico uno spirito pi\u00f9 sensibile ai valori decorativi i cui caratteri maggiormente significativi sono visibili nel santuario di Hera alla foce del Sele.\nNella prima met\u00e0 del VI secolo a.C. la Grecia orientale attraversava un momento di grande splendore, Mileto e Samo erano le citt\u00e0 pi\u00f9 importanti a livello culturale, commerciale e artistico. Nel 570 a.C. Rhoikos e Theodoros costruiscono il terzo Heraion di Samo, seguiranno l'Artemision di Efeso (durante il regno di Creso, 560-546 a.C.) e il Tempio arcaico di Apollo a Didima (540 a.C. ca.) in una gara di magnificenza e potenza per la supremazia sulla Ionia. Non \u00e8 rimasto nulla delle sculture che dovevano probabilmente decorare l'Heraion di Samo di Rhoikos, ma della produzione scultorea monumentale samia, contemporanea alla costruzione del tempio, ci restano le statue dedicate da Cheramyes, che si suppone facciano parte di un gruppo simile a quello di poco posteriore scolpito da Geneleos (vedi Scultura ionica).\nNei cinquant'anni che vanno dal primo colpo di stato di Pisistrato (560 a.C.) alla cacciata di suo figlio Ippia (510 a.C. circa), lo stile dell'arte attica si presenta sostanzialmente uniforme. Prima della met\u00e0 del VI secolo a.C. sull'Acropoli di Atene inizia una fase di piena trasformazione. La costruzione dell'Antico tempio di Atena Poli\u00e0s era accompagnata dalla dedica privata del \"Moschophoros\" e dall'importazione delle korai \"Acr. 677\" e \"Acr. 619\" provenienti da Nasso e da Samo, subito affiancate dall'attica \"Kore col melograno\" (Acr. 593). Contemporaneamente avvenne la trasformazione delle Feste panatenaiche in una grande festa quadriennale, iniziativa tradizionalmente accreditata a Pisistrato, e le due trasformazioni possono facilmente essere viste come collegate; in generale il mecenatismo architettonico di Pisistrato in questi anni \u00e8 ben attestato: sull'Acropoli erige il primo tempio dedicato ad Artemide Brauronia, nell'Agora, a ovest, costruisce santuari per Apollo e per Zeus e la Sto\u00e0 reale, nell'angolo a sud-ovest l'edificio F, sul pendio tra l'Agora e l'Acropoli l'Eleusinion, e a Eleusi il nuovo Telesterion.\nDurante le Guerre persiane l'acropoli ateniese di et\u00e0 arcaica venne distrutta e saccheggiata, i resti della distruzione vennero sepolti dagli stessi ateniesi nella cosiddetta colmata persiana da cui sono stati in parte recuperati ancora ricoperti dalla originaria policromia. Alcuni di questi ritrovamenti hanno permesso di seguire l'evoluzione della scultura monumentale e della statuaria attica e ateniese in epoca arcaica. Gli scavi del 1880 portarono alla luce circa tre dozzine di korai di dimensioni umane o pi\u00f9 grandi del naturale, molte derivanti da tipologie ioniche (il costume ionico appare ad Atene verso la met\u00e0 del VI secolo a.C. con la \"Kore di Lione\"), ma al di fuori di queste influenze la scultura attica arcaica si presentava meno interessata al modellato delle superfici e tesa piuttosto a curare la compattezza strutturale della figura, continuando in questo senso le indicazioni della scuola corinzia e peloponnesiaca, come si pu\u00f2 vedere nel \"Frontone Barbabl\u00f9\". Le ricerche sulla spazialit\u00e0 e sulla costruzione organica delle parti corporee che si evidenziano nelle teste in poros sembrano convergere alla met\u00e0 del VI secolo a.C. in opere fondamentali come la \"Sfinge del Ceramico\" che colpisce per l'eleganza nervosa tipicamente attica e per il modellato preciso della struttura ossea, ma soprattutto nel \"Cavaliere Rampin\".\nVerso il 570 a.C. era iniziata anche la produzione delle stele funerarie che gradualmente andranno a sostituire i vasi e le statue, e che continueranno a perfezionarsi per circa due secoli. Si tratta di stele con rilievi marmorei alla cui sommit\u00e0 si trova generalmente una sfinge e successivamente solo una palmetta. A rilievo viene rappresentato il defunto, nudo, vestito, oppure armato, spesso rappresentato come atleta. Le scene con pi\u00f9 figure sono rare in questo periodo e diverranno frequenti solo in epoca classica.\nTardo arcaismo (530-490 a.C. ca.).\nNell'oriente greco la grandiosit\u00e0 dei cantieri aperti a met\u00e0 del secolo comportava il proseguimento di quelle stesse opere (Artemision di Efeso e Didymaion nei pressi di Mileto). Del 530-525 a.C. \u00e8 la ricostruzione dell'Heraion di Samo commissionata da Policrate.\nL'architettura ionica continuava ad influenzare il linguaggio architettonico delle colonie. Verso il 530 a.C. si costru\u00ec a Paestum la Basilica di Paestum che rivelava influenze ioniche sia nell'organizzazione della pianta dorica, sia nella trabeazione. Alla fine del secolo il Tempio di Atena venne costruito nella parte nord del sito, primo esempio di utilizzo dell'ordine ionico per le parti interne di un tempio dorico e caratterizzato da una maggiore attenzione ai fattori ornamentali piuttosto che alla monumentalit\u00e0 dell'edificio. Circa nello stesso periodo si ingrandiva l'Heraion alla foce del Sele che divenne un grande tempio periptero e si costruivano a Selinunte il Tempio F e il Tempio G.\nA Delfi il nuovo Tempio di Apollo che and\u00f2 a sostituire quello distrutto nel 548 a.C., finanziato dagli Alcmeonidi per scopi propagandistici, si ergeva su un bellissimo muro in tecnica poligonale, sistema costruttivo gi\u00e0 in uso in epoca micenea, per il quale si impiegarono blocchi di marmo accuratamente intagliato e connesso. \u00c8 in questo periodo che l'accesso al recinto sacro nei santuari assume un aspetto monumentale e che si inizia ad armonizzare gli edifici con il paesaggio; a Delfi l'alto basamento avrebbe segnato la preminenza del tempio sulla foresta di tesori e donari e lo stesso accade ad Olimpia il cui santuario vive di sentieri, percorsi ed emergenze monumentali nell'apparente disordine degli altari e dei piccoli edifici. Del nuovo Tempio di Apollo a Delfi restano solo alcune sculture frontonali eseguite ad altorilievo probabilmente da Antenore (una figura femminile parzialmente ricostruita sembra imparentarsi con la kore \"Acropolis 681\" dell'acropoli di Atene) in competizione con il frontone marmoreo raffigurante la Gigantomachia commissionato dai Pisistratidi, di cui a occidente ripetono il tema ma soprattutto l'organizzazione spaziale, con Zeus e Atena al centro e rivolti contro i giganti in direzione degli angoli. Il frontone orientale presentava invece la prima epifania di un dio su di un frontone templare: Apollo in posizione frontale ritto sul proprio carro (al quale seguiranno Zeus e Apollo a Olimpia e l'Atena del Partenone).\nL'edificio che grazie all'ottimo stato di conservazione consente pi\u00f9 di altri di cogliere i caratteri dell'architettura del tardo arcaismo \u00e8 il Tempio di Afaia ad Egina. Qui ogni accenno ionico \u00e8 ormai scomparso e la leggerezza dipende dalla linea e dai rapporti architettonici e lo stesso si dica del Tesoro degli Ateniesi costruito a Delfi dopo la battaglia di Maratona.\nCome gi\u00e0 detto, la continuit\u00e0 ideologica e culturale tra Pisistrato e i figli rende difficile distinguerne l'opera; \u00e8 il caso del Tempio di Zeus Olimpio a sud dell'acropoli di Atene, un grande tempio dorico in competizione con le gigantesche realizzazioni ioniche, iniziato e non portato a termine. Alle costruzioni dell'Agora si aggiunsero, tra le altre, l'Altare dei dodici dei, il punto dal quale ad Atene si misuravano le distanze, e soprattutto l'Enneakrounos una monumentale fontana verso la quale veniva fatta confluire l'acqua dalle colline a est della citt\u00e0, un'opera in evidente competizione con l'Eupalino di Policrate.\nMolti degli artisti del tardo arcaismo riuniti ad Atene non erano ateniesi e gli scultori dell'epoca in particolare erano grandi viaggiatori; il miglior straniero tra questi era Aristion di Paros specializzato nei monumenti funerari per gli aristocratici attici. Le note korai dell'acropoli di Atene sono solo una parte della produzione scultorea attica del tardo arcaismo di cui si dovr\u00e0 ricordare almeno la statua di Atena seduta attribuita ad Endoios. L'ultimo quarto del VI secolo a.C. vede in Attica anche una ineguagliata arte del rilievo, esemplificata dalle stele e dalle basi dei monumenti funebri rinvenute in gran numero presso il Dipylon.\nLa produzione di kouroi, il cui schema e significato era rimasto sostanzialmente identico da circa un secolo, si dirada; il \"kouros di Kroisos\" manifesta appena una maggiore volont\u00e0 di resa naturale da parte del suo autore. Uno degli ultimi \u00e8 il \"kouros di Aristodico\", un giovane aristocratico della Mesogea, dove malgrado la frontalit\u00e0 tipica del kouros arcaico si nota una corporeit\u00e0 che inizia a divenire significativa.\nLa scuola attica che dopo il 560 a.C. grazie alla riapertura dei contatti con l'esterno era tornata ad essere predominante, riusc\u00ec a superare le formule stilistiche arcaiche, che alla fine del periodo cominciavano a cristallizzarsi in fragili raffinatezze (l'arte dei Pisistratidi), ponendo nuovi problemi di tipo formale e contenutistico i quali porteranno a quello che convenzionalmente \u00e8 chiamato lo \"stile severo\". Il passaggio dal periodo arcaico allo stile severo \u00e8 visibile attraverso alcune opere del periodo i cui pi\u00f9 illustri scultori, di cui accennano le fonti letterarie, giungono dal Peloponneso; sono Canaco di Sicione e Ageladas di Argo, tanto famoso quest'ultimo nell'antichit\u00e0 da essere indicato come il maestro di Mirone e di Fidia. Tutte le opere di questi scultori dorici sono scomparse, ma la testa di Atena in terracotta trovata ad Olimpia nel 1940 stabilisce una corrispondenza con la kore \"Acropolis 684\" dell'acropoli di Atene, gi\u00e0 considerata opera di autore peloponnesiaco. Altre importanti manifestazioni del passaggio dallo stile ionizzante allo stile severo sono date nei frontoni di Egina e nella decorazione scultorea del Tesoro degli Ateniesi.\nIl Peloponneso possedeva le officine pi\u00f9 importanti nell'ambito della bronzistica e ne resta un esempio eccezionale nel Cratere di Vix il quale bench\u00e9 sia riconosciuto come di produzione magnogreca deriva da modelli laconici. Grande importanza ebbe nel 1959 il ritrovamento di un Apollo bronzeo nel porto del Pireo, datato al 520 a.C., insieme ad un gran numero di bronzi perduti nel I secolo a.C. L'Apollo, di dimensioni superiori al naturale, pi\u00f9 antico di circa cinquant'anni rispetto al pi\u00f9 famoso Auriga di Delfi, \u00e8 una dimostrazione delle capacit\u00e0 dei bronzisti greci al volgere del secolo ed \u00e8 ritenuto, per lo stile massiccio ed essenziale, opera di ambiente peloponnesiaco.\nLa fase matura dell'arcaismo segna nella pittura vascolare il predominio assoluto di Atene che sar\u00e0 favorito ulteriormente dal successo della nuova tecnica di invenzione ateniese, la ceramica a figure rosse; si tratta di una tecnica meno ceramografica rispetto a quella delle figure nere che consente maggiore precisione negli atteggiamenti, nei movimenti e nei volti, una maggiore libert\u00e0, e che ha favorito l'affermarsi di un gran numero di maestri di primo piano oltre ad aver preparato la nascita della grande pittura che si imporr\u00e0 dopo il 480 a.C. Il pittore ritenuto l'inventore della tecnica a figure rosse \u00e8 il Pittore di Andocide che ancora riecheggia Exechias nella composizione, ma le cui figure presentano, ad esempio nell'anfora con il concorso musicale conservata al Louvre (n. inv. G1), la grazia manierata e modaiola della giovent\u00f9 che affiancava la corte dei Pisistratidi: la moda dei lunghi chitoni ionici, come quello indossato dalla singolare figura maschile in marmo dedicata sull'acropoli di Atene (\"Acropolis 633\"). Sono questi gli anni in cui sui vasi compaiono continuamente i nomi dei pi\u00f9 belli tra gli appartenenti a questa giovent\u00f9 spesso occupata nei giochi atletici frequentemente raffigurati sui vasi."}
{"id": "3875621", "revid": "363629", "url": "https://it.wikipedia.org/wiki?curid=3875621", "title": "Medaglia del giubileo d'argento di Elisabetta II", "text": "La medaglia del giubileo d'argento di Elisabetta II fu una medaglia commemorativa coniata per celebrare il giubileo d'argento di Elisabetta II del Regno Unito in occasione dei suoi 25 anni di regno.\nLa medaglia fu assegnata:"}
{"id": "3875625", "revid": "1776051", "url": "https://it.wikipedia.org/wiki?curid=3875625", "title": "Shoot Shoot (EP)", "text": "Shoot Shoot \u00e8 un EP del gruppo musicale inglese UFO, pubblicato nel 1979. \u00c8 arrivato al 48\u00ba posto nella Official Singles Chart."}
{"id": "3875627", "revid": "531291", "url": "https://it.wikipedia.org/wiki?curid=3875627", "title": "Giovanni Carlo Aliberti", "text": ""}
{"id": "3875636", "revid": "266224", "url": "https://it.wikipedia.org/wiki?curid=3875636", "title": "Fondazione Varrone", "text": ""}
{"id": "3875639", "revid": "481666", "url": "https://it.wikipedia.org/wiki?curid=3875639", "title": "Bret Harte", "text": "Biografia.\nNato ad Albany, nello Stato di New York, prese il nome Francis da quello di suo nonno. Il padre cambi\u00f2 il cognome da Hart in Harte, nome che Francis adott\u00f2 insieme a Bret, togliendosi una \"t\" dal nome e diventando cos\u00ec Bret Harte.\nDa ragazzo, Francis era un avido lettore di libri come la Bibbia e di autori quali Byron, Dickens e Poe. Scrisse il suo primo lavoro, un poema satirico dal titolo \"Autumn Musings\", ora perduto, all'et\u00e0 di undici anni. A 13 anni, fin\u00ec di studiare. Qualche anno dopo, nel 1853, si trasfer\u00ec in California dove lavor\u00f2 come minatore, fattorino, insegnante e giornalista.\nSi avvicin\u00f2 ben presto all'ambiente letterario collaborando, dapprima con la rivista \"Golden Era\", con la quale pubblic\u00f2 le sue prime novelle, brillanti parodie di lavori di James Fenimore Cooper, Charles Dickens, Victor Hugo e altri, e poi con \"Californian\", e infine assumendo il ruolo di direttore dell'\"Overland Monthly\", che durante la sua brillante gestione si imprezios\u00ec delle firme autorevoli di Mark Twain, Henry George, Ambrose Bierce, Joaquin Miller e Clarence King.\nNei suoi esordi letterari dedic\u00f2 la sua attenzione a storie leggendarie riguardanti i tempi dell'occupazione spagnola in California, riscuotendo i primi consensi con \"The Luck of Roaring Camp\" (1870) e con il poemetto dialettale intitolato \"Plain Language from Truthful James\" (1870).\nNel 1871 abbandon\u00f2 la California ed il ruolo di docente alla locale Universit\u00e0 per trasferirsi a Boston, allettato dalle proposte ricevute dall\u2019\"Atlantic Monthly\", consistenti nella realizzazione di una dozzina di racconti all'anno.\nIn questo decennio Harte si dimostr\u00f2 autore fertile e creativo e le sue varie opere, tra cui \"The Outcasts of Poker Flat\", \"Miggles\", \"Tennessee's Partner\", \"The Idyl of Red Gulch\", \"Brown of Calaveras\" conseguirono successi di critica e di pubblico. Nel 1878 collabor\u00f2 assieme a Mark Twain alla realizzazione della commedia \"Ah Sin\", che per\u00f2 si rivel\u00f2 un insuccesso.\nContemporaneamente svolse l'attivit\u00e0 diplomatica, che lo condusse nel 1878 in Germania, a Krefeld, e dopo un biennio in Gran Bretagna, dove soggiorn\u00f2 fino alla sua morte.\nNei suoi lavori si specializz\u00f2 nell'indagare e descrivere la realt\u00e0 di 'frontiera' e della rincorsa all'oro, dove anche le scene violente risultarono edulcorate dalla partecipazione di buoni sentimenti e del buonsenso dei protagonisti.\nLa critica letteraria \u00e8 concorde nel sostenere che alcuni spunti delle sue pagine possono sembrare artefatti, a causa delle sue origini della costa atlantica, che nonostante la sua lunga permanenza in California, lo hanno conservato un po' distaccato ed estraneo ai fenomeni della West Coast.\nTra i suoi meriti, vi fu quello di aver contribuito a creare la cosiddetta \"local-colour school\" (Regionalismo) nella letteratura americana.\nMor\u00ec il 5 maggio del 1902 a causa di un cancro.\nAdattamenti cinematografici.\nAlcuni dei suoi romanzi e racconti sono stati adattati per lo schermo:"}
{"id": "3875641", "revid": "1783371", "url": "https://it.wikipedia.org/wiki?curid=3875641", "title": "Hla\u00f0gu\u00f0r svanhv\u00edt", "text": "Nella mitologia norrena, Hla\u00f0gu\u00f0r svanhv\u00edt (in norreno \"Hla\u00f0gu\u00f0r cigno-bianco\") \u00e8 una valchiria. \nNella \"V\u00f6lundarkvi\u00f0a\" (\"Il carme di V\u00f6lundr\", uno dei poemi mitologici dell'Edda poetica) Hla\u00f0gu\u00f0r Svanhv\u00edt \u00e8 figlia di re Hl\u00f6dv\u00e9r, sorella della valchiria Herv\u00f6r alvitr e compagna della valchiria \u00d6lr\u00fan. La prende in moglie Slagfi\u00f0r, figlio del re dei Finnar e fratello di V\u00f6lundr il fabbro, ma dopo nove inverni la fanciulla trasformata in cigno se ne vola via per seguire il suo destino di valchiria. Slagfi\u00f0r si mette in viaggio verso sud sperando di rincontrarla."}
{"id": "3875646", "revid": "287204", "url": "https://it.wikipedia.org/wiki?curid=3875646", "title": "Ilario Alibrandi", "text": "Fervente cristiano, tenne la cattedra di diritto romano a Roma dal 1850.\nSi ritir\u00f2 per lealt\u00e0 verso il papa con la breccia di Porta Pia (1870).\nAbile filologo, elabor\u00f2 i criteri per individuare la soprastrutture giustiniane.\nL'ingegnere e professore di idraulica a Pisa, Pietro Alibrandi, era suo figlio."}
{"id": "3875650", "revid": "123756674", "url": "https://it.wikipedia.org/wiki?curid=3875650", "title": "Palazzo Biumi", "text": " \nIl palazzo Biumi, detto Broletto (in lombardo \"Broett\") \u00e8 situato nel centro storico di Varese, in piazza del Podest\u00e0, adiacente al palazzo Pretorio.\nIl palazzo.\nIl palazzo \u00e8 ricordato dalle fonti storiche come esistente sin dal Trecento, quando la propriet\u00e0 appare gi\u00e0 legata al nome dei Biumi, famiglia della pi\u00f9 antica nobilt\u00e0 varesina, titolare dal Cinquecento del marchesato di Binasco e imparentatasi nei secoli con illustri casati, tra i quali spiccano i \"Litta\", loro eredi, ma anche gli \"Abbiateforieri\", i \"Daverio\", i \"Sessa\" e i \"Castiglioni\": la prima menzione del loro palazzo fa appunto riferimento all'ospitalit\u00e0 che il nobile Giovannino Biumi offr\u00ec all'Imperatore Sigismondo di Lussemburgo (1368-1437), di cui era consigliere, in occasione della sua visita al Ducato di Milano.\nNel 1590, per iniziativa dei coniugi Giovanni Pietro Biumi e Violante Abbiate Forieri, avvenne il primo e pi\u00f9 importante ampliamento del palazzo, con la realizzazione dell'ampio porticato ancor oggi esistente.\nLa facciata attuale risale invece ad un successivo ampliamento del secondo decennio del Seicento, sempre su commissione di Giovanni Pietro Biumi: essa mantiene ancor oggi i balconi originali in ferro battuto e anche il portone, che presenta teste leonine intagliate nella pietra, ispirate al progetto del campanile di San Vittore di Giuseppe Bernascone. Fu in occasione di questa seconda sistemazione che furono realizzati gli affreschi del piano nobile del palazzo, di cui oggi resta ben poco: sono emersi solo alcuni frammenti, fra cui il plausibile ritratto della marchesa Violante Abbiate Forieri. [collegamento mancante]\nLo splendore raggiunto dal palazzo rimase intatto sino al Settecento, quando sub\u00ec il progressivo abbandono dei suoi proprietari: la situazione peggior\u00f2 ulteriormente quando la propriet\u00e0, estinto il ramo primogenito dei marchesi di Binasco, fu ereditata dai Litta, nobili milanesi, in virt\u00f9 del matrimonio fra Agnese Biumi e Francesco Litta.\nNell'Ottocento, estinti anche i Litta Biumi, il palazzo sub\u00ec una parziale demolizione e divenne in parte propriet\u00e0 comunale, in parte di privati.\nIl broletto.\nOriginariamente era un cortile di fattura cinquecentesca chiuso si tre lati e aperto sulla piazza Podest\u00e0.\nSulla superficie muraria dei lati maggiori si conservano ancora tracce sbiadite di una teoria di tondi affrescati raffiguranti uomini illustri. Venne chiuso all'inizio del 1600 con la costruzione di palazzo Biumi.\nNel corso dell'Ottocento fu demolito il lato ovest verso l'attuale via Veratti, e la facciata interna completamente rimaneggiata.\nPassando dall'andito, si giunge al cortile interno (il \u201cBroletto\u201d): in questo luogo, fino a fine ottocento, si teneva il mercato delle granaglie."}
{"id": "3875661", "revid": "181699", "url": "https://it.wikipedia.org/wiki?curid=3875661", "title": "Lite temeraria", "text": "Una lite temeraria, secondo il lessico giuridico italiano, indica un'azione legale o resistenza ad essa esperite con malafede e colpa grave, ossia con consapevolezza del proprio torto o con intenti dilatori o defatigatori.\nSi tratta d'una ipotesi di \"responsabilit\u00e0 aggravata\" di cui al comma 1 dell'art. 96 del codice di procedura civile italiano.\nAnalisi e caratteristiche.\nRappresenta un comportamento illecito e quindi in caso di soccombenza vi \u00e8 una responsabilit\u00e0 aggravata che comporta il risarcimento di tutti i danni alla parte lesa derivanti dalla partecipazione ad un giudizio ingiustificato. Questi danni possono essere liquidati dal giudice nella sentenza stessa.\nSi tratta di casi in cui il giudice accerta l'inesistenza del diritto per la cui tutela \u00e8 stato eseguito un provvedimento cautelare oppure \u00e8 stata trascritta la domanda giudiziale ovvero \u00e8 stata iscritta ipoteca giudiziale oppure ancora \u00e8 stata iniziata o compiuta l'esecuzione forzata.\nIl giudice, al verificarsi delle condizioni di legge, pu\u00f2 applicare la norma sulla lite temeraria, di cui all'art. 96 c.p.c., anche nei casi mancata risposta all'invito a stipulare una convenzione per la negoziazione assistita prevista dal d.l. 132/2014, conv. in L. 162/2014, o anche di rifiuto a stipulare detta convenzione. Un'altra ipotesi di responsabilit\u00e0 aggravata \u00e8 prevista dal secondo comma dell'art. 96 c.p.c. Questa responsabilit\u00e0 pu\u00f2 essere conseguente anche solo a colpa lieve in caso di difetto di normale prudenza.\nRisarcimento del danno.\nLa legge 23 giugno 2017, n. 103, emanata durante il governo Gentiloni, ha introdotto la responsabilit\u00e0 in solido dell'avvocato col proprio cliente nel risarcimento del danno, sempre nel caso in cui la parte soccombente ha agito o resistito in giudizio con malafede o colpa grave.\nLa giurisprudenza.\nLa suprema corte di cassazione con la sentenza n. 11917/2002 ha affermato il principio in base al quale \"presupposto della condanna al risarcimento dei danni a titolo di responsabilit\u00e0 aggravata per lite temeraria \u00e8 la totale soccombenza, che va considerata in relazione all'esito del giudizio di appello, come si desume che la condanna al risarcimento si aggiunge, secondo la previsione dell'art. 96, alla condanna alle spese, la quale \u00e8 correlata all'esito finale del giudizio; questo esito non muta per il fatto che sia stata ritenuta infondata un'eccezione processuale opposta dalla parte vittoriosa sul merito\".\nLa suprema corte di cassazione nella sentenza n. 17485/2011 ha stabilito che per ottenere il risarcimento da lite temeraria non \u00e8 necessario dover fornire la prova concreta del danno sub\u00ecto:"}
{"id": "3875668", "revid": "4193", "url": "https://it.wikipedia.org/wiki?curid=3875668", "title": "Pietro Alibrandi", "text": "Figlio del romanista Ilario Alibrandi, studi\u00f2 il moto dell'acqua e la permeabilit\u00e0 dei terreni.\nInsegn\u00f2 idraulica all'universit\u00e0 di Pisa."}
{"id": "3875672", "revid": "363629", "url": "https://it.wikipedia.org/wiki?curid=3875672", "title": "Medaglia del giubileo di diamante di Elisabetta II", "text": "La medaglia del giubileo di diamante di Elisabetta II \u00e8 una medaglia commemorativa coniata per celebrare il giubileo di diamante di Elisabetta II del Regno Unito in occasione dei suoi 60 anni di regno.\nDestinatari.\nEssa \u00e8 stata concessa al personale in servizio o di riserva del servizio d'emergenza, della polizia penitenziaria, delle forze armate che hanno completato cinque anni di servizio regolare il 6 febbraio 2012, ai destinatari viventi di Victoria Cross e George Cross ed ai membri della famiglia reale.\nInoltre questa medaglia \u00e8 stata concessa al cantante canadese Justin Bieber il 23 novembre del 2013."}
{"id": "3875684", "revid": "123853982", "url": "https://it.wikipedia.org/wiki?curid=3875684", "title": "John Keel", "text": "\u00c8 autore del libro \"The Mothman Prophecies\" (1975), dal quale, nel 2002, il regista Mark Pellington ha tratto il film \"The Mothman Prophecies - Voci dal'ombra\", interpretato da Richard Gere.\nBiografia.\nKeel ha manifestato precocemente la sua inclinazione verso la scrittura ed ha pubblicato il suo primo racconto all'et\u00e0 di 12 anni. In seguito ha lavorato come giornalista indipendente, pubblicando articoli su vari quotidiani, e come soggettista per stazioni radio locali.\nDurante la guerra di Corea ha prestato servizio militare nell'U.S. Army entrando a far parte dell'\"American Forces Network\" a Francoforte. Dopo la guerra ha lavorato come corrispondente radio a Parigi, Berlino, Roma e in Egitto.\nNel 1957 ha pubblicato il libro \"Jadoo\", in cui descrive le sue investigazioni effettuate in Egitto e in India su trucchi magici e fenomeni strani, come il trucco della corda indiana e il leggendario yeti. Nel 1966 scrisse il suo secondo libro, \"The Fickle Finger of Fate\", una storia di spie e supereroi.\nInfluenzato dagli scritti di Charles Fort, cominci\u00f2 a interessarsi di ufologia e fenomeni paranormali; prese parte a varie investigazioni su tali fenomeni e cominci\u00f2 a scrivere articoli sulla rivista \"Flying Saucer Review\".\nNel 1967, Keel coni\u00f2 il termine \"Men in black\" in un articolo scritto per la rivista \"Saga Magazine\" e intitolato \"UFO Agents of Terror\" (UFO agenti del terrore).\nNel 1970 scrisse il suo terzo libro, il primo di argomento ufologico, intitolato \"UFOs: Operation Trojan Horse\". Nello stesso anno pubblic\u00f2 anche il volume \"Strange Creatures From Time e Space\", mentre nel 1971 scrisse il libro \"Our Haunted Planet\".\nNel 1975 pubblic\u00f2 il libro \"The Mothman Profecies\", basato sulla sua investigazione relativa ai presunti avvistamenti di una strana creatura chiamata uomo falena. Dal libro venne tratto un film con lo stesso titolo, uscito nel 2002.\nProlifico e ricco di immaginazione, Keel \u00e8 considerato un autore significativo nell'ambito dell'ufologia e nell'ambito del cosiddetto \"genere fortiano\". Il suo stile letterario \u00e8 impregnato di una sottile ironia.\nTeorie ufologiche.\nLe teorie ufologiche di Keel sono controverse.\nInizialmente, egli accettava l'ipotesi extraterrestre e spiegava gli UFO come visitatori di altri pianeti, ma in seguito abbandon\u00f2 questa idea per aderire all'ipotesi parafisica.\nA seguito delle sue ipotesi ufologiche, Keel non si descriveva come ufologo, ma preferiva presentarsi come un ricercatore interessato ai fenomeni paranormali.\nNel suo libro \"UFOs: Operation Trojan Horse\" (UFO: Operazione Cavallo di Troia) Keel ha sostenuto che certi aspetti delle testimonianze contemporanee sugli UFO, come i presunti incontri ravvicinati con esseri umanoidi, sono da mettere in relazione con il folklore antico e le apparizioni religiose.\nSecondo Keel esiste una relazione diretta tra il mondo ufologico, i fenomeni umani psichici e certi aspetti del mondo soprannaturale come mostri, fantasmi e demoni. Nel suo libro \"Our Haunted Planet\" (Il nostro pianeta infestato) ha coniato il termine \"ultraterrestri\", in accordo con la sua ipotesi secondo cui dietro gli UFO ci sono entit\u00e0 non umane provenienti da una dimensione parallela.\nNel libro \"The Eighty Tower\" (L'Ottava Torre) Keel ha presentato un'evoluzione delle sue teorie, arrivando a ipotizzare che gli UFO e i fenomeni paranormali sarebbero spiegabili con l'azione di un potente campo di energia, che egli chiama \"superspettro\"."}
{"id": "3875688", "revid": "28592", "url": "https://it.wikipedia.org/wiki?curid=3875688", "title": "Museo scientifico", "text": ""}
{"id": "3875694", "revid": "767487", "url": "https://it.wikipedia.org/wiki?curid=3875694", "title": "Margarita Aliger", "text": "Cant\u00f2 nelle sue opere l'entusiasmo dei compagni sovietici e l'eroismo partigiano."}
{"id": "3875698", "revid": "1783371", "url": "https://it.wikipedia.org/wiki?curid=3875698", "title": "Herv\u00f6r alvitr", "text": "Herv\u00f6r alvitr (in norreno, \"alvitr\" significa \"tutta saggio\", \"onnisciente\" oppure \"strana creatura\") \u00e8 una valchiria della mitologia norrena. Nella \"V\u00f6lundarkvi\u00f0a\" (\"Il carme di V\u00f6lundr\", uno dei poemi mitologici dell'Edda poetica) Herv\u00f6r Alvitr \u00e8 figlia di re Hl\u00f6dv\u00e9r, sorella di Hla\u00f0gu\u00f0r svanhv\u00edt e compagna della valchiria \u00d6lr\u00fan. Il fabbro V\u00f6lundr la prende in moglie per nove inverni, poi la fanciulla trasformata in cigno se ne vola via per seguire il suo destino di valchiria."}
{"id": "3875714", "revid": "46881639", "url": "https://it.wikipedia.org/wiki?curid=3875714", "title": "Riproduttori di CD audio", "text": ""}
{"id": "3875719", "revid": "1613550", "url": "https://it.wikipedia.org/wiki?curid=3875719", "title": "Christian Ponder", "text": "Fu scelto nel Draft dai Minnesota Vikings con la dodicesima scelta assoluta del draft 2011 e con essi firm\u00f2 il 31 luglio 2011, poco dopo la fine del lockout 2011. Al college \u00e8 stato il quarterback titolare dei Seminoles della Florida State University. Prese il posto da titolare a Drew Weatherford prima della stagione 2008.\nCarriera professionistica.\nMinnesota Vikings.\nStagione 2011.\nPonder fece il suo debutto contro i Chicago Bears nel quarto quarto il 16 ottobre 2011. Il marted\u00ec successivo venne annunciata la sua partenza da titolare contro i Green Bay Packers. Il primo tentativo di passaggio della sua carriera da titolare fu un passaggio completo da 72 yard per Michael Jenkins. Due giocate dopo, sigl\u00f2 il passaggio da TD per Visanthe Shiancoe. Fin\u00ec la gara con 13/32 nei passaggi per 219 yard, 2 TDe due intercetti nella sconfitta 33-27. La prima vittoria giunse la settimana seguente sulla prima scelta assoluta Cam Newton e i suoi Carolina Panthers. Nell'occasione lanci\u00f2 per 236 yard ed un touchdown con un passer rating di 102,7. In seguito i Vikings affrontarono nuovamente i Packers questa volta nel Monday Night Football al leggendario Lambeau Field. Ponder non gioc\u00f2 bene come la prima volta e i Vikings vennero spazzati via 45-7. In seguito, nella sconfitta coi Raiders, Ponder lanci\u00f2 3 TD.\nPonder inizi\u00f2 a faticare nella sua stagione da rookie perdendo le gare con gli Atlanta Falcons e i Denver Broncos. Nella gara contro i Broncos, lanci\u00f2 l'intercetto decisivo permettendo a Tim Tebow di guidare il drive vincente per Denver. La settimana seguente, Ponder si infortun\u00f2 nella gara contro i rivali Detroit Lions al Ford Field. Il quarterback di riserva Joe Web port\u00f2 quasi alla vittoria Minnesota. Dopo una sconfitta coi campioni della NFC South, i New Orleans Saints, Ponder fu infortunato in entrambe le ultime due gare della stagione, contro i Washington Redskins ed i Chicago Bears. Ponder termin\u00f2 la stagione con 13 passaggi da touchdown e 13 intercetti.\nStagione 2012.\nIl 9 settembre, nel debutto stagionale vinto ai supplementari contro i Jacksonville Jaguars, Ponder mostr\u00f2 notevoli progressi rispetto all'annata precedente, completando 20 passaggi su 27 tentativi per 270 yard e 2 touchdown. Nel turno successivo, i Vikings furono sconfitti dagli Indianapolis Colts, Ponder tuttavia continu\u00f2 a giocare bene completando 27 passaggi su 35 tentativi per 245 yard e 2 touchdown.\nNella settimana 3 i Vikings vinsero sorpresa contro i San Francisco 49ers che si erano dimostrati la squadra probabilmente pi\u00f9 forte della lega nelle prime due giornate: Ponder trascin\u00f2 la squadra con 198 yard passate, 2 touchdown e un altro spettacolare TD segnato su corsa.\nIl sorprendente inizio di stagione dei Vikings prosegu\u00ec con la vittoria nella settimana 4 sui Detroit Lions: Christian pass\u00f2 111 yard senza touchdown e intercetti. Nel turno successivo Minnesota sal\u00ec a un record di 4-1 con una vittoria mai in discussione contro i Tennessee Titans: il quarterback pass\u00f2 258 yard con 2 touchdown e 2 intercetti. Nella settimana 6, la striscia di 3 vittorie consecutive dei Vikings si interruppe in casa dei Washington Redskins con Ponder che pass\u00f2 per 352 yard con 2 touchdown e 2 intercetti. Minnesota torn\u00f2 alla vittoria nel turno successivo malgrado Ponder abbia passato solamente 58 yard con un touchdown e due intercetti.\nNel Thursday Night Football della settimana 8 perso contro i Tampa Bay Buccaneers, Ponder pass\u00f2 251 yard con un passaggio da touchdown e un intercetto subito. I Vikings persero anche nel turno successivo contro i Seattle Seahawks con Ponder che dopo il buon inizio di stagione continu\u00f2 a faticare lanciando solamente 63 yard con un intercetto\nLa squadra di Ponder torn\u00f2 alla vittoria nella settimana 10 contro i Lions col quarterback che pass\u00f2 221 yard con 2 touchdown e nessun intercetto. Ancora in piena corsa per un posto come wild card nei playoff della NFC, i Vikings uscirono sconfitti nettamente nella settimana 12 ad opera dei Bears con Ponder che pass\u00f2 159 yard, un touchdown e un intercetto. Nel turno successivo persero ancora coi Packers con il quarterback che pass\u00f2 1 touchdown e sub\u00ec due intercetti da Morgan Burnett. I Vikings tornarono alla vittoria la domenica successiva coi Bears malgrado un'altra prova incolore di Ponder che termin\u00f2 con 91 yard passate e un intercetto subito. Con 131 yard passate dal quarterback i Vikings salirono a un record di 8-6 battendo i St. Louis Rams nella settimana 15.\nPonder gioc\u00f2 una prova di grande solidit\u00e0 nel momento pi\u00f9 importante della stagione dei Vikings, che sconfissero gli Houston Texans nella settimana 16 grazie a 174 yard passate, un touchdown e 48 yard corse dal quarterback.\nNell'ultima gara di stagione regolare, i Vikings necessitavano di una vittoria per raggiungere i loro primi playoff dal 2009 a causa della vittoria dei Bears poche ore prima. Ponder contro i Packers gioc\u00f2 quella che forse fino a quel momento fu la miglior gara della carriera lanciando 234 yard e 3 touchdown, con Minnesota che vinse la gara con un field goal all'ultimo secondo. Sfortunatamente, Ponder si infortun\u00f2 al gomito e non pot\u00e9 disputare il primo turno di playoff in cui Minnesota ritrov\u00f2 i Packers ma questa volta fu sconfitta nettamente.\nStagione 2013.\nLa terza stagione di Ponder si apr\u00ec sotto cattivi auspici subendo ben tre intercetti (con un touchdown) nella sconfitta coi Lions della settimana 1. Seguirono anche due sconfitte contro Chicago Bears e Cleveland Browns, gara quest'ultima in cui il quarterback si infortun\u00f2 a una costola, venendo sostituito come titolare nella settimana 4 da Matt Cassel, che guid\u00f2 la squadra alla prima vittoria stagionale. Dopo la settimana di pausa, Cassel fu confermato titolare malgrado Ponder si fosse ristabilito. Nella settimana 7 fu invece il neo arrivato Josh Freeman a partire come titolare ma, a causa di una commozione cerebrale subita da quest'ultimo, fu Ponder ad essere schierato come partente nella settimana 8. Contro i Packers il numero 7 dei Vikings continu\u00f2 a mostrare da una parte tutti i limiti nel gioco aereo evidenziati nelle precedenti partite del 2013 (mancanza di sincronia con i propri ricevitori, difficolt\u00e0 nel leggere la difesa, accuratezza nei passaggi) e dall'altra un rimarchevole coraggio nel chiudere in prima persona i \"terzi down\", azioni queste che lo portano a rischiare molto in eventuali duri contatti con le difese avversarie. Come risultato di ci\u00f2, chiuse l'incontro da una parte completando 14 passaggi su 21 per sole 145 yard e nessun touchdown (ma anche nessun intercetto) e dall'altra correndo invece per 38 yard complessive e un touchdown, arrivato a 1'28\" dal termine dell'incontro a risultato gi\u00e0 ampiamente acquisito da parte dei Packers. Tale incontro rappresent\u00f2 la 6\u00aa sconfitta della stagione per la franchigia del Minnesota, sempre pi\u00f9 fanalino di coda della NFC North Division.\nCi\u00f2 nonostante, il 1\u00ba novembre il capo-allenatore conferm\u00f2 Ponder quarterback titolare per la settimana 9, che vide i Vikings impegnati nella trasferta esterna dell'AT&amp;T Stadium contro i Dallas Cowboys. Ponder complet\u00f2 25 passaggi su 37 lanciando per 237 yard ed un touchdown (un lancio da 31 yard per Kyle Rudolph che riport\u00f2 i Vikings a tre lunghezze dai Cowboys sul finire del 3\u00ba quarto) e corse per 29 yard ed un touchdown, ma ancora una volta non riusc\u00ec a condurre alla vittoria la sua squadra, cui risult\u00f2 fatale l'ultimo assalto dei padroni di casa sul finire del 4\u00ba quarto. Quattro giorni dopo, nell'incontro di Thursday Night Football che vedeva i Vikings opposti ai Washington Redskins, Ponder inizi\u00f2 la gara col piede sbagliato, ritardando nel primo drive lettura e rilascio della palla che facilitarono il sack di Brian Orakpo e successivamente tentando un lancio profondo per Greg Jennings intercettato da Brandon Meriweather. Tuttavia da quel momento in poi cambi\u00f2 marcia e complet\u00f2 ben 17 passaggi su 21 per 174 yard e 2 touchdown, mancando per poco anche un touchdown su corsa, fermato ad un passo dall'end zone dall'intervento decisivo di DeAngelo Hall. Ponder, che per la prima volta in stagione super\u00f2 quota 100 di passer rating, fu poi costretto ad uscire al termine del 3\u00ba quarto per una lussazione della spalla rimediata nello scontro con Hall nell'azione del mancato touchdown ma i Vikings, guidati nell'ultimo quarto da Matt Cassel riuscirono comunque a battere 27-34 i Redskins conquistando in tal modo il secondo successo stagionale.\nL'infortunio mise per tutta la settimana in forse la sua partecipazione alla trasferta di domenica 17 in casa dei Seattle Seahawks, ma alla vigilia dell'incontro Frazier sciolse le riserve e conferm\u00f2 Ponder quarterback titolare dei Vikings per la quarta partita consecutiva. L'incontro vide Ponder autore di una gara dai due volti: nella prima met\u00e0 di gioco, contro l'attuale squadra numero uno della National Football Conference, nonostante un fumble iniziale mise in mostra una solida performance con poche sbavature e, sulla scia di quanto fatto intravedere della gara di Thursday Night Football contro Washington, coronando la propria prestazione con un drive da 80 yard in 6 giocate culminato con il passaggio da touchdown da 38 yard per Jarius Wright. Nel secondo tempo invece, Ponder fatic\u00f2 enormemente a mandare i suoi a segno, arrivando a lanciare due intercetti, tra cui uno ritornato in touchdown da Walter Thurmond. Questi, a risultato ormai compromesso, spinsero il capo-allenatore Leslie Frazier a relegarlo in panchina in favore di Matt Cassel, che lanci\u00f2 a sua volta il terzo passaggio della partita intercettato dalla difesa di Seattle ed il secondo ed ultimo passaggio da touchdown (ancora una volta ricevuto da Wright) di Minnesota, che usc\u00ec cos\u00ec dal CenturyLink Field sconfitta per 20-41. Nonostante il secondo tempo negativo di Seattle, che port\u00f2 Frazier a sostituirlo a gara in corso, il 20 novembre fu confermato titolare dal capo-allenatore anche per l'incontro di settimana 12 che vide i Vikings impegnati al Lambeau Field contro i Packers padroni di casa.\nPonder ripag\u00f2 la fiducia accordatagli dal suo capo-allenatore disputando un'ottima gara sul piano della regolarit\u00e0, completando 21 passaggi su 30 per 233 yard, un touchdown per il tight end Rhett Ellison e nessun intercetto, ma faticando a gestire la manovra d'attacco nel momento decisivo della partita, cio\u00e8 tra il 4\u00ba quarto ed i tempi supplementari (quando un altro touchdown o un altro field goal sarebbero bastati per garantire la vittoria ai suoi). La partita si chiuse quindi 26-26 con un field goal di Blair Walsh che permise a Minnesota di riagguantare ai tempi supplementari i Packers, inizialmente passati in vantaggio sempre su field goal con Mason Crosby. La settimana seguente, nell'incontro casalingo contro i Chicago Bears, riusc\u00ec a completare solo 3 passaggi su 8 per 40 yard, prima di uscire dal campo. Fu quella l'ultima apparizione stagionale dei Vikings, che continuarono a schierare Cassel, subentrato a Ponder anche contro i Bears, nei restanti 4 incontri della stagione. Ponder chiuse cos\u00ec la sua terza stagione in Minnesota con 152 passaggi completati su 239 per 1.648 yard 7 touchdown e 9 intercetti, pi\u00f9 altri 4 touchdown messi a segno su corsa, in 9 partite tutte disputate come titolare.\nStagione 2014.\nNella stagione 2014, Ponder scese al terzo posto nelle gerarchie dei quarterback della squadra, dietro a Matt Cassel e al rookie Teddy Bridgewater. Complici gli infortuni di entrambi i giocatori, nella settimana 4 prese parte agli ultimi snap dell'incontro casalingo in cui i Vikings piegarono 41-28 i Falcons. La settimana seguente, contro i Packers fu nominato quarterback titolare, subendo due intercetti nella sconfitta per 42-10. Dalla gara successiva, Bridgewater torn\u00f2 a ricoprire il ruolo di quarterback titolare.\nFu quella l'ultima partita di Christian Ponder con la maglia di Minnesota, con la quale disput\u00f2 in totale 38 partite durante le quali lanci\u00f2 per 6.658 yard, 38 touchdown e 36 intercetti e corse per altre 639 yard e 7 touchdown.\nOakland Raiders.\nDivenuto free agent, Ponder non rinnov\u00f2 il proprio contratto con i Vikings ed il 13 marzo 2015 fu ingaggiato dagli Oakland Raiders come riserva del giovane Derek Carr. Fu svincolato alla fine della pre-stagione.\nDenver Broncos.\nIl 25 novembre 2015, Ponder firm\u00f2 con i Denver Broncos come riserva di Brock Osweiler dopo l'infortunio di Peyton Manning."}
{"id": "3875722", "revid": "121108034", "url": "https://it.wikipedia.org/wiki?curid=3875722", "title": "Sandboarding", "text": "Il sandboarding \u00e8 uno sport e un'attivit\u00e0 turistico-ricreativa di recente sviluppo, simile al pi\u00f9 famoso snowboard, ma praticato sulle dune di sabbia, piuttosto che ad alta quota, prevalentemente nelle zone desertiche o costiere dotate di ampie spiagge sabbiose.\nIl sandboarding consiste nel lanciarsi dalla cima di una duna di sabbia mantenendosi in piedi su una tavola. Spesso, per\u00f2, i principianti e i meno esperti lo praticano distesi a pancia sotto sulla tavola, fissando le braccia ai supporti dove solitamente si incastrano i piedi. L'esperienza \u00e8 mozzafiato e le velocit\u00e0 che si possono acquisire sorprendenti, per questo, recentemente, il sandboarding \u00e8 stato rilanciato come attrazione turistica attirando i viaggiatori pi\u00f9 avventurosi assetati di adrenalina.\nCome sport \u00e8 meno popolare dello snowboard, forse anche a causa dell'impossibilit\u00e0 di costruire degli skilift sulle dune, il che costringe i \"sandboarders\" a risalire a piedi, tavola alla mano, la cima della duna. I centri pi\u00f9 attrezzati sono dotati di dune buggy o di quad, capaci di riportare, in men che non si dica, gli \"sciatori\" sulla vetta. Al contrario degli impianti sciistici, per\u00f2, le dune sono disponibili tutto l'anno e si trovano solitamente in zone decisamente pi\u00f9 calde.\n\"Josh Tenge\", 4 volte campione mondiale di sandboarding, detiene tre Guinness World Records, uno dei quali per il pi\u00f9 duraturo salto mortale all'indietro ad un'altezza di quasi 14 metri.\nLa Namibia \u00e8 il centro del \"sand-skiing\", sport simile al sandboarding, solo che utilizza gli sci invece della tavola.\nAttrezzatura.\nLa tavola da sandboard \u00e8 pi\u00f9 resistente di quella da snowboard ed \u00e8 generalmente fatta in laminato plastico, legno o metallo. Il materiale viene scelto dai pi\u00f9 esperti in base al tipo di discesa che si \u00e8 soliti praticare ed \u00e8 strettamente correlato alla tipologie di sabbia e alla conformazione delle dune.\nInoltre, per evitare l'attrito prodotto dalla sabbia sotto la tavola, spesso i \"sandboarders\" sfregano dei cubetti di cera a base di paraffina sotto la tavola prima di effettuare la discesa. Questo permette di raggiungere velocit\u00e0 molto elevate.\nSandboarding nel mondo.\nIl sandboarding \u00e8 praticato amatorialmente su spiagge e deserti in tutto il mondo, esistono spot idonei in tutti i continenti eccetto l'Antartide. I paesi dove \u00e8 pi\u00f9 diffuso sono Per\u00f9, Namibia, Australia, Sudafrica, Emirati Arabi e alcuni stati degli USA, come l'Oregon. In Italia si pu\u00f2 praticare sulle dune di Porto Pino in Sardegna, mentre una variante denominata volcano boarding viene talvolta praticata sul Monte Etna in Sicilia. \nAustralia.\nPiccolo Sahara, a Kangaroo Island, nel sud dell'Australia, \u00e8 una zona con un sistema di dune di sabbia che copre circa 2\u00a0km quadrati. Le dune sono di dimensioni variabili. La duna pi\u00f9 alta si trova a circa 70 metri sul livello del mare.\nLucky Bay, a circa 30\u00a0km a sud di Kalbarri, nell'Australia occidentale, \u00e8 un altro punto caldo per il sandboarding. Tour organizzati di Sandboarding sono offerti dai servizi turistici della zona.\nLe dune di Stockton, a circa 2 ore a nord di Sydney. Il sistema di dune di \"Stockton Bight\" si estende per un chilometro in larghezza e 32 chilometri di lunghezza su una superficie di oltre 4.200 ettari. Le enormi dune raggiungono un'altezza di 40 metri. Situato a pochi minuti dal centro di Nelson Bay, \u00e8 il pi\u00f9 grande sistema di dune di sabbia in Australia.\nEgitto.\nLe dune pi\u00f9 adatte al sandboarding in Egitto includono il Grande Mare di sabbia vicino a Siwa \u0648\u0627\u062d\u0629 \u0633\u064a\u0648\u0629 nel deserto occidentale egiziano, il \u0627\u0644\u0642\u0637\u0627\u0646\u064a\u0629 le dune di sabbia di Qattaniya (a 1 ora e mezza di macchina dal Cairo verso Bahariya Oasis), El Safra \u0627\u0644\u0635\u0641\u0631\u0627\u0621 e Hadudah \u0647\u062f\u0648\u062f\u0629 a met\u00e0 strada tra le dune di Dahab e Santa Caterina nel Sinai. Si dice che il sandboarding sia nato in Egitto al tempo dei Faraoni, quando si scivolava gi\u00f9 per le dune su pezzi di legno.\nNamibia.\nLa maggiore attivit\u00e0 di sand-skiing in Namibia viene praticato sulle dune del deserto di Namib attorno a Swakopmund e Walvis Bay, tuttavia, con un permesso speciale a volte \u00e8 possibile riuscire praticare il sand-skiing sulle pi\u00f9 alte dune del mondo a Sossusvlei.\n\"Henrik May\", tedesco residente in Namibia per una decina d'anni, ha conseguito un Guinness World Record per la pi\u00f9 alta velocit\u00e0 raggiunta nel sand-skiing il 6 giugno 2010. Ha raggiunto una velocit\u00e0 di 92,12\u00a0km/h\nSud Africa.\nDopo che ad alcuni pionieri piacque l'attivit\u00e0 di Derek Bredenkamp, che cominci\u00f2 a cavalcare le dune nel 1974, nel 2006 gli operatori commerciali cominciarono a proporre il sandboarding ai turisti. \nNel 2000 \u00e8 stato istituito il \"Campionato di Sandboarding del Sud Africa\". Le competizioni di Sandboarding sono iniziate nel 2001, proseguendo nel 2002 e fino al 2004. Il campionato si arrest\u00f2 poi per qualche anno e ripreso nel 2007 con sessioni settimanali di sandboarding a Citt\u00e0 del Capo e Gauteng.\nStati Uniti.\nIl moderno sandboarding \u00e8 stato reso popolare negli Stati Uniti dagli sforzi di \"Jack Smith\" e \"Gary Fluitt\" in California nei primi anni 80. I due compaiono in numerosi film e serie televisive sul surf come avventure in paradiso, e in riviste come Action Now.\nSand Master Park, situato a Florence, Oregon, \u00e8 il primo parco tematico di sandboard al mondo, con 40 ettari di dune di sabbia scolpite e di propriet\u00e0 privata, che offre agli appassionati svariati sistemi di dune in base ai diversi gradi di difficolt\u00e0. \nSand Master Park \u00e8 stato inaugurato nel 2000 dal pioniere del sandboarding, Lon Beale, e fa conoscere questo sport a circa 25.000 persone ogni anno. Dune Riders International \u00e8 l'organo di governo per il sandboarding competitivo in tutto il mondo e organizza tre eventi ogni stagione al Sand Master Park.\nSud America.\nLa \"Copa Sandboarding Per\u00fa\" si svolge vicino a Paracas ogni anno fin dal 2009\nEuropa.\nUna montagna di sabbia piuttosto piccola \u00e8 quella del Monte Kaolino in Hirschau, Germania. Essendo per\u00f2 l'unico dotato di un ascensore che giunge fino in cima alla montagna, a 120m di altezza, ospita ogni anno i Campionati del Mondo di Sandboarding."}
{"id": "3875726", "revid": "287204", "url": "https://it.wikipedia.org/wiki?curid=3875726", "title": "Th\u00e9odore Caruelle d'Aligny", "text": "Agli inizi fu allievo a Parigi del pittore paesaggista Louis \u00c9tienne Watelet.\nNel 1822 si trasfer\u00ec con l'amico Pierre Thuillier a Roma, dove incontr\u00f2 Camille Corot, di cui sub\u00ec l'influenza nella pittura dei paesaggi.\nNei dipinti storici, invece, Aligny rimase fedele allo stile accademico.\nDal 1860 al 1872 diresse la Scuola di Belle Arti di Lione."}
{"id": "3875731", "revid": "116391713", "url": "https://it.wikipedia.org/wiki?curid=3875731", "title": "Hayward Gallery", "text": "La Hayward Gallery \u00e8 una galleria d'arte londinese all'interno del Southbank Centre, un complesso di edifici che formano il pi\u00f9 grande centro delle arti d'Europa.\nCentro propulsore dell'arte visiva contemporanea, la Hayward Gallery ha organizzato importanti mostre di rilievo internazionale, dai maestri pi\u00f9 conosciuti ad artisti esordienti. \nStraordinario esempio di architettura brutalista, la hayward gallery pu\u00f2 essere considerato fra i pi\u00f9 versatili spazi pubblici del Regno Unito, poich\u00e9 progettata per ospitare un programma che cambia regolarmente.\nStoria.\nInaugurata il 9 luglio 1968 dalla regina Elisabetta, la Hayward Gallery prende il nome dal defunto Sir Isaac Hayward, l'ex leader del London County Council.\nL'edificio \u00e8 stato progettato come aggiunta al complesso del Southbank Centre insieme alla Queen Elizabeth Hall e alla Purcell Room da un gruppo di giovani architetti del Dipartimento di Architettura e Design Urbano del Greater London Council guidati da Norman Engleback, ed \u00e8 stata costruita dalla compagnia Higgs e Hill.\nIl direttore fondatore della galleria \u00e8 stato Joanna Drew, e fino al 1986 la gestione \u00e8 stata affidata all'Art Council della Gran Bretagna: oggi la galleria \u00e8 gestita dal complesso del Southbank Centre e l'attuale direttore \u00e8 Ralph Rugoff, in carica dal 2006.\nNel 2011, la Hayward Gallery \u00e8 stata aggiunto alla lista dei monumenti protetti dal World Monument Fund, nonostante le fosse stato rifiutato lo status di monumento nazionale nel Regno Unito. [3]\nAttualmente, il Southbank Centre e l'Arts Council stanno prendendo in considerazione una riprogettazione del palazzo della Hayward Gallery: secondo un progetto di Richard Rogers, selezionato per concorso, \u00e8 prevista la realizzazione di una copertura dei tre edifici della Hayward Gallery, della Queen Elizabeth Hall e della Purcell Room con un tetto in vetro a forma di onda, che avrebbe inoltre collegato la Royal Festival Hall al Waterloo Bridge. Tuttavia, tale progetto non \u00e8 ancora stato sviluppato a causa degli elevati costi di realizzazione e dell'opposizione della Twentieth Century Society, la quale ritiene questa copertura dannosa per la struttura degli edifici sottostanti.\nEsposizioni.\nLa Hayward Gallery non possiede alcuna collezione permanente, ma la sua politica prevede che ogni anno vengano ospitate circa tre o quattro grandi mostre che abbraccino l'arte visiva di tutte le epoche ed in particolare del contemporaneo. In passato, sono state esposte opere di maestri come leonardo Da Vinci ed Edvard Munch, ma recentemente, il programma espositivo \u00e8 stato incentrato sui grandi nomi del contemporaneo, come Dan Flavin e Antony Gormley.\nA differenza delle altre gallerie inglesi che ricevono finanziamenti statali, l'ingresso al pubblico \u00e8 gratuito."}
{"id": "3875737", "revid": "266224", "url": "https://it.wikipedia.org/wiki?curid=3875737", "title": "Aeroporto Ciuffelli", "text": ""}
{"id": "3875739", "revid": "1442080", "url": "https://it.wikipedia.org/wiki?curid=3875739", "title": "Ordina Open 2004 - Doppio femminile", "text": "Il doppio femminile del torneo di tennis Ordina Open 2004, facente parte del WTA Tour 2004, ha avuto come vincitrici Lisa McShea e Milagros Sequera che hanno battuto in finale Jelena Kostani\u0107 e Claudine Schaul 7-6(3) 6-3."}
{"id": "3875746", "revid": "46882165", "url": "https://it.wikipedia.org/wiki?curid=3875746", "title": "Linguaggio scritto", "text": ""}
{"id": "3875747", "revid": "1442080", "url": "https://it.wikipedia.org/wiki?curid=3875747", "title": "Bank of the West Classic 2004 - Doppio", "text": "Il doppio del torneo di tennis Bank of the West Classic 2004, facente parte del WTA Tour 2004, ha avuto come vincitrici El\u00e9ni Daniil\u00eddou e Nicole Pratt che hanno battuto in finale Iveta Bene\u0161ov\u00e1 e Claudine Schaul 6\u20132, 6\u20134."}
{"id": "3875750", "revid": "1442080", "url": "https://it.wikipedia.org/wiki?curid=3875750", "title": "East West Bank Classic 2004 - Doppio", "text": "Il doppio del torneo di tennis East West Bank Classic 2004, facente parte del WTA Tour 2004, ha avuto come vincitrici Nadia Petrova e Meghann Shaughnessy che hanno battuto in finale Conchita Mart\u00ednez e Virginia Ruano Pascual 6\u20137(2), 6\u20134, 6\u20133."}
{"id": "3875753", "revid": "3831", "url": "https://it.wikipedia.org/wiki?curid=3875753", "title": "Collina storica", "text": ""}
{"id": "3875754", "revid": "3831", "url": "https://it.wikipedia.org/wiki?curid=3875754", "title": "Cimitero Monumentale di Patern\u00f2", "text": ""}
{"id": "3875760", "revid": "624928", "url": "https://it.wikipedia.org/wiki?curid=3875760", "title": "Internazionali Femminili di Palermo 2004 - Doppio", "text": "Il doppio del torneo di tennis Internazionali Femminili di Palermo 2004, facente parte del WTA Tour 2004, ha avuto come vincitrici Anabel Medina Garrigues e Arantxa S\u00e1nchez Vicario che hanno battuto in finale \u013dubom\u00edra Kurhajcov\u00e1 e Henrieta Nagyov\u00e1 6-3, 7-64"}
{"id": "3875766", "revid": "1543377", "url": "https://it.wikipedia.org/wiki?curid=3875766", "title": "Episodi di The River", "text": "La prima ed unica stagione della serie televisiva The River \u00e8 stata trasmessa dal canale statunitense ABC dal 7 febbraio al 20 marzo 2012.\nIn Italia \u00e8 stata trasmessa in prima visione assoluta dal 1\u00ba marzo al 19 aprile 2012 sul canale satellitare Sky Uno. In chiaro la stagione viene trasmessa su Deejay TV dal 18 marzo al 6 maggio 2013.\nMagus.\nTrama.\nSei mesi fa, Emmet Cole, avventuriero e conduttore di \"The Undiscovered Country\", scompare durante una spedizione nel profondo dell'Amazzonia. La ricerca infruttuosa e i successivi memorial lasciano migliaia di fan scioccati per la perdita della loro icona. Adesso che il suo beacon di emergenza si \u00e8 attivato, sua moglie Tess, di fronte alla realt\u00e0, organizza una squadra di ricerca per trovarlo. Il team \u00e8 composto da suo figlio Lincoln, che era pi\u00f9 che pronto a lasciarsi il passato alle spalle, il produttore Clark, amico di Emmet da lungo tempo, il meccanico Emilio Valenzuela e sua figlia Jahel, Lena Landry, figlia del cameraman Russ Landry scomparso assieme a Cole, e il capitano Kurt Bryndilson, capo della spedizione. Quello che il team non sa \u00e8 che questo viaggio li porter\u00e0 in un luogo dove la magia si anima e le cose non sono mai quello che sembrano.\nMarbeley.\nTrama.\nQuando Jahel viene posseduta dallo spirito di Emmet Cole, Tess diventa ossessionata dal suo obiettivo di trovare indizi sul marito. Il team scopre poi un albero pieno di bambole in mezzo alla giungla che ricorda loro una vecchia leggenda su uno spirito di una ragazza abbandonata. Un membro dell'equipaggio scompare e Tess si rende conto che devono sopportare tutti gli orrori per riuscire a riunire nuovamente la famiglia.\nCiechi.\nTrama.\n\"La cecit\u00e0 si propaga.\"\nQuando l'equipaggio del Magus inizia a presentare dei disturbi agli occhi, dopo aver visitato una caverna di rocce vulcaniche all'interno della giungla, in territorio ostile, nella regione del Tires, il primo cameraman AJ Poulain, l'unico a non essere entrato nella grotta, deve trovare una cura e affrontare la sua paura prima che la squadra diventi cieca in modo permanente, recuperando i bulbi dall'albero del Sentido, descritto nei diari di Emmet come perfetto antidoto. Nel frattempo l'equipaggio viene inseguito dalla trib\u00f9 locale dei Morcego, definiti da Jahel \"i guardiani della foresta\", pronti a giudicare se sono degni di restare o affrontare le mortali conseguenze. Il capitano Kurt Brynildson, in possesso di un telefono satellitare, contatta in segreto qualcuno parlando in tedesco. Lincoln scopre che tra la madre e Clark, nel frattempo rimasto accidentalmente ferito da Kurt, a sua volta provvisoriamente cieco, c'\u00e8 stata una relazione, dopo la separazione di Tess da Emmet.\nUn uomo migliore.\nTrama.\n\"Alla morte serve dignit\u00e0 e non ambizione!\"\nIl team del Magus incontra Jonas Beckett, uno dei cameramen di Emmet scomparso con lui sei mesi prima. Jonas non ricorda nulla di quanto accadutogli, ma Clark teme che nasconda qualcosa. Ben presto si scopre che Jonas, reo di aver ripreso una cerimonia funebre indigena, nonostante il parere contrario di Emmet che, per questo lo aveva cacciato dalla nave, \u00e8 stato vittima di una maledizione mistica, annunciata prima da una pioggia di uccelli morti, poi da un assalto di insetti che preludono a una bufera. Presto questa maledizione diventa una questione di vita o di morte, non solo per Jonas, ma anche per il resto dell'equipaggio, pronto a sbarazzarsi del cameramen per non essere vittima a sua volta della maledizione. Sul punto di decidere se lasciare o continuare la missione, Lincoln diventa la bussola morale dell'equipaggio. Guardando i vecchi filmati di Emmet, Lincoln e Tess ne trovano uno in cui l'esploratore confessa tutto il suo dolore e rammarico per avere abbandonato al suo destino Jonas.\nPeaches.\nTrama.\n\"\"Dove ci portano?\" \"La questione non \u00e8 dove ma perch\u00e9!\"\"\nIn seguito ad uno scontro con un'altra imbarcazione, il Magus rimane incagliato con l'albero di trasmissione danneggiato. In soccorso dell'equipaggio arriva il peschereccio Exodus, ma ben presto si scopre che si tratta di una nave fantasma, i cui \"membri dell'equipaggio non possono lasciare il fiume se non trovano qualcuno che prenda il loro posto a bordo.\" Sull'Exodus Lena pu\u00f2 riabbracciare commossa il padre Russ, trovato incatenato e tenuto prigioniero. Da lui scopre che si era separato da Emmet quando l'uomo, contro il suo parere e dopo un'accesa discussione, aveva deciso comunque di addentrarsi nella foresta con due giovani operatori, ossessionato dall'idea della ricerca della sorgente della magia di quei posti. Lena, che il padre chiama amorevolmente Peaches, fa quindi una dolorosa scoperta sul genitore.\nIl professore Emmet Cole.\nTrama.\nAl 28\u00ba giorno di ricerche l'equipaggio del Magus si addentra nel territorio del Sahte. Nei pressi delle cascate viene trovata la borsa di Emmet con alcuni nastri registrati. Analizzando i nastri, Tess e Lincoln possono cos\u00ec ricostruire gli ultimi movimenti di Emmet, ormai stremato e senza forze, affiancato solo dal fedele cane. Scoprono cos\u00ec che Emmet, ridotto quasi a una larva, \u00e8 stato salvato da alcuni indigeni e portato in un avamposto che per\u00f2, al loro arrivo, trovano abbandonato.\nL'esperimento.\nTrama.\n\"Hanno fame!\"\nL'equipaggio del Magus scopre che l'avamposto era un laboratorio di ricerche per la cura contro il cancro, dove si facevano anche esperimenti genetici. Viene trovata una cella frigorifera piena di corpi smembrati. Il responsabile della sicurezza Kurt deve sacrificare la sua donna per salvare l'equipaggio. Emmet viene ritrovato.\nRow, Row, Row Your Boat.\nTrama.\n\"Il fiume si trasforma, non ci lascer\u00e0 mai andare via.\"\nEmmet, ripresosi, ammette i propri errori. Lincoln viene ucciso, ma poi una volta resuscitato invocando la Boiuna, rimane impossessato da uno spirito demoniaco."}
{"id": "3875767", "revid": "624928", "url": "https://it.wikipedia.org/wiki?curid=3875767", "title": "Nordea Nordic Light Open 2004 - Doppio", "text": "Il doppio del torneo di tennis Nordea Nordic Light Open 2004, facente parte del WTA Tour 2004, ha avuto come vincitrici Alicia Molik e Barbara Schett che hanno battuto in finale Emmanuelle Gagliardi e Anna-Lena Gr\u00f6nefeld 6\u20134, 6\u20133."}
{"id": "3875780", "revid": "1442080", "url": "https://it.wikipedia.org/wiki?curid=3875780", "title": "Orange Prokom Open 2004 - Doppio femminile", "text": "Il doppio femminile del torneo di tennis Orange Prokom Open 2004, facente parte del WTA Tour 2004, ha avuto come vincitrici Nuria Llagostera Vives e Marta Marrero che hanno battuto in finale Klaudia Jans-Ignacik e Alicja Rosolska 6\u20134, 6\u20133."}
{"id": "3875785", "revid": "767487", "url": "https://it.wikipedia.org/wiki?curid=3875785", "title": "Janne Lindberg", "text": "Carriera.\nClub.\nDopo aver trascorso le giovanili nel Kuusankoski, all'et\u00e0 di 24 anni Lindberg passa all'Haka e, due anni dopo, cambia nuovamente maglia per indossare quella del MyPa. Durante il periodo trascorso al MyPa, Lindberg ottiene la consacrazione internazionale, facendo l'esordio sia in Coppa UEFA che nella Nazionale finlandese. Nel 1994, per un costo complessivo di 250.000 sterline, Lindberg passa al Greenock Morton insieme al compagno di squadra e connazionale Marko Rajamaki, facendo il suo debutto con la nuova squadra il 22 ottobre dello stesso anno, nel match perso per 2-1 contro il Berwick Rangers. Dopo il mancato rinnovo del contratto, nel 1997 firma con il Saarbrucken, ma, dopo appena un anno, ritorna in patria nel MyPa, dove rester\u00e0 fino al 2005, anno del suo ritiro dal calcio giocato. \nNazionale.\nDurante la sua carriera scender\u00e0 in campo con la Nazionale per 34 volte, segnando anche un gol.\nAllenatore.\nDopo un paio di anni dal ritiro, Lindberg siede per breve tempo sulla panchina del VPS nel 2007, per poi andare ad allenare il MyPa l'anno successivo."}
{"id": "3875786", "revid": "599013", "url": "https://it.wikipedia.org/wiki?curid=3875786", "title": "Julio Rivet", "text": "Caratteristiche tecniche.\nGiocava come ala destra.\nCarriera.\nClub.\nNel 1922 figurava nella rosa del Del Plata, con cui aveva partecipato alla Copa Campeonato 1922, torneo in cui il club era giunto al 4\u00ba posto. Fu l'unico giocatore a essere convocato per un Campionato Sudamericano durante il suo periodo al Del Plata.\nNazionale.\nNel 1922 fu convocato per il Campeonato Sudamericano: in tale competizione esord\u00ec il 15 ottobre contro il a Rio de Janeiro. Quella gara rappresent\u00f2 per lui anche il debutto assoluto in Nazionale. Gioc\u00f2 anche contro il (18 ottobre), sempre da ala destra titolare. L'ultima sua presenza con la selezione nazionale risale al 10 dicembre 1922, nell'incontro con l'Uruguay valido per la Copa Gran Premio de Honor Uruguayo."}
{"id": "3875787", "revid": "624928", "url": "https://it.wikipedia.org/wiki?curid=3875787", "title": "Odlum Brown Vancouver Open 2004 - Doppio", "text": "Il doppio del torneo di tennis Odlum Brown Vancouver Open 2004, facente parte della categoria ITF Women's Circuit, ha avuto come vincitrici Bethanie Mattek e Abigail Spears che hanno battuto in finale Els Callens e Anna-Lena Gr\u00f6nefeld 6\u20133, 6\u20133."}
{"id": "3875788", "revid": "1573940", "url": "https://it.wikipedia.org/wiki?curid=3875788", "title": "Gibothorax", "text": "Gibothorax \u00e8 un genere di ragni appartenente alla famiglia Linyphiidae.\nDistribuzione.\nL'unica specie oggi attribuita a questo genere \u00e8 stata reperita in alcune localit\u00e0 della Russia asiatica.\nTassonomia.\nA dicembre 2011, si compone di una specie:"}
{"id": "3875790", "revid": "712828", "url": "https://it.wikipedia.org/wiki?curid=3875790", "title": "Mei Shinonome", "text": ""}
{"id": "3875796", "revid": "92723", "url": "https://it.wikipedia.org/wiki?curid=3875796", "title": "J\u00e1nos Boksay", "text": "Biografia.\nNacque in una famiglia profondamente religiosa appartenente alla Chiesa greco-cattolica rutena. Ricevette la sua istruzione musicale da precettori privati e fu corista al liceo greco-cattolico e alla scuola di canto di U\u017ehorod, dove frequent\u00f2 i corsi per direttore del coro. Fu studente all'Universit\u00e0 di Budapest e poi complet\u00f2 gli studi al seminario di U\u017ehorod. Fu ordinato presbitero nel 1898 dal vescovo Gyula Fircz\u00e1k.\nDapprima scolse il suo ministero a Krajne, un villaggio presso la sua nativa Chust, come viceparroco. L'anno successivo gli fu offerto il posto di insegnante di musica al Collegio pedagogico e teologico di U\u017ehorod.\nNel 1899 il vescovo Gyula Fircz\u00e1k incaric\u00f2 Boksay di raccogliere, trascrivere e classificare le fonti liturgiche trasmesse oralmente nell'eparchia di Muka\u010devo. J\u00e1nos Boksay port\u00f2 a termine questo compito con l'aiuto del cantore della cattedrale Josif Malyny\u010d. Nel 1906 i due furono autori delle raccolte \"Cerkovnoe Prostopinie\" e \"Egyh\u00e1zi K\u00f6z\u00e9nekek\", la prima in slavo ecclesiastico e la seconda in ungherese.\nDal 1909 al 1912 Boksay lavor\u00f2 a Budapest come ispettore dell'educazione religiosa nelle scuole secondarie, ma fu incaricato anche di animare la vita musicale e di dirigere il coro della parrocchia greco-cattolica fondata pochi anni prima. Durante il suo soggiorno a Budapest ebbe la possibilit\u00e0 di estendere le sue conoscenze sulla musica liturgica e di sviluppare le sue capacit\u00e0 di compositore.\nNel 1912 torn\u00f2 nella regione natale e fu nominato parroco di Sinevir. Durante la Prima guerra mondiale fu internato per russofilia e successivamente rinchiuso nel carcere di Maramure\u0219. Negli ultimi vent'anni di vita fu parroco di Chust e dal 1924 canonico della cattedrale di U\u017ehorod.\nOltre alla sua attivit\u00e0 religiosa e musicale, Boksay si impegn\u00f2 nella politica come membro del Consiglio Nazionale Ruteno, un'assemblea che rivendicava l'autonomia (ma non l'indipendenza) dei ruteni dall'Ungheria. Il 21 giugno 1939 fu nominato membro del parlamento ungherese.\nStile musicale.\nIl linguaggio musicale di Boksay si sviluppa a partire dalle melodie del rito bizantino della Rutenia, con l'influsso del romanticismo viennese e dell'opera italiana. Le sue opere portano l'impronta di un compiuto e ispirato maestro di una sonorit\u00e0 slava dolce e robusta, ma le sue melodie non trovano radici nella tradizione russa o ucraina, bens\u00ec nella tradizione internazionale dell'Impero asburgico.\nLa sua produzione comprende pezzi per pianoforte, musiche di scena per drammi e opere per bambini. Tuttavia, le sue opere pi\u00f9 importanti sono le sue dieci Divine Liturgie di San Giovanni Crisostomo, di cui ne sopravvivono quattro. Fra esse la pi\u00f9 celebre \u00e8 quella in do maggiore, composta nel 1900, le cui melodie semplici e genuine l'hanno resa una sorta di inno popolare per i cattolici di rito bizantino della Rutenia."}
{"id": "3875797", "revid": "831312", "url": "https://it.wikipedia.org/wiki?curid=3875797", "title": "Nazionale di pallanuoto femminile della Germania", "text": "La nazionale di pallanuoto femminile tedesca \u00e8 la rappresentativa pallanuotistica della Germania nelle competizioni internazionali femminili. La sua federazione di riferimento \u00e8 gestita la Deutscher Schwimm-Verband.\nLa nazionale ha conseguito il suo miglior risultato nei primi campionati europei della storia, quelli del 1985, nei quali l'allora Germania Ovest ha conquistato la medaglia di bronzo. Successivamente ha partecipato a tutte le altre edizioni della rassegna continentale e a sette Mondiali, senza mai riuscire a ritornare sul podio."}
{"id": "3875806", "revid": "124808", "url": "https://it.wikipedia.org/wiki?curid=3875806", "title": "I corti (Simpson)", "text": ""}
{"id": "3875810", "revid": "767487", "url": "https://it.wikipedia.org/wiki?curid=3875810", "title": "Two Men of Sandy Bar", "text": "Two Men of Sandy Bar \u00e8 un film muto del 1916 diretto da Lloyd B. Carleton. La sceneggiatura si basa su \"Two Men of Sandy Bar\", lavoro teatrale di Bret Harte andato in scena a New York nel 1876.\nTrama.\nJohn Oakhurst fa amicizia con Sandy Morton, giocatore d'azzardo come lui. Ma, mentre John - che \u00e8 un gentiluomo - fa quel mestiere per professione, Sandy lo fa per vizio, non riuscendo a uscire da una vita dissipata che lo ha portato a scontrarsi anche con suo padre. Il vecchio Morton prende a ben volere John ma quest'ultimo decide di partire alla volta dell'Ovest. Qui, incontra una coppia di marito e moglie: Pritchard, l'uomo, \u00e8 un alcolizzato, ricercato dalla legge, e John lo aiuta a sfuggire ai suoi inseguitori. La donna, chiamata la Duchessa, quando giunge la notizia della morte del marito, vorrebbe che John, di cui si \u00e8 infatuata, la sposasse. Davanti al suo rifiuto, lei - per vendetta - gli manomette un mazzo di carte, facendolo passare per baro. John \u00e8 costretto ad andarsene; rifugiato in Messico, si innamora di una ragazza messicana, ricostruendosi una nuova vita con lei. Sandy sposa la Duchessa, ma quando scopre quello che ha fatto la moglie, la lascia per partire alla ricerca dell'amico. Intanto il vecchio Morton, sulle tracce dei due, li ritrova entrambi in Messico. Perdona Sandy e prende con s\u00e9, nella sua azienda, anche John.\nProduzione.\nIl film fu prodotto dall'Universal Film Manufacturing Company (con il nome Red Feather Photoplays).\nDistribuzione.\nIl copyright del film, richiesto dalla Universal Film Mfg. Co., Inc., fu registrato il 6 marzo 1916 con il numero LP7770.\nDistribuito dall'Universal Film Manufacturing Company con il nome Red Feather Photoplays, il film usc\u00ec nelle sale cinematografiche USA il 3 aprile 1916. In Danimarca, prese il titolo \"To M\u00e6nd fra Sandy Bar\".\nNon si conoscono copie ancora esistenti della pellicola che viene considerata presumibilmente perduta."}
{"id": "3875823", "revid": "46883517", "url": "https://it.wikipedia.org/wiki?curid=3875823", "title": "Small-Scale Experimental Machine", "text": ""}
{"id": "3875832", "revid": "92723", "url": "https://it.wikipedia.org/wiki?curid=3875832", "title": "Ioann Bok\u0161ai", "text": ""}
{"id": "3875834", "revid": "115493917", "url": "https://it.wikipedia.org/wiki?curid=3875834", "title": "Treva Etienne", "text": "Biografia.\nEtienne \u00e8 apparso nel film \"Black Hawk Down - Black Hawk abbattuto\" (2001) e interpreta Koehler in \"La maledizione della prima luna\" (2003). Appare anche in molti episodi della serie televisiva \"London's Burning\" in veste di pompiere."}
{"id": "3875835", "revid": "258694", "url": "https://it.wikipedia.org/wiki?curid=3875835", "title": "Galaxy X", "text": ""}
{"id": "3875836", "revid": "3732", "url": "https://it.wikipedia.org/wiki?curid=3875836", "title": "Donato di Imola", "text": "Vita.\nNacque a Forum Cornelii (oggi Imola). Fu discepolo del vescovo Cornelio, insieme a Proietto e Pietro, che furono suoi compagni di studi.\nQuando Proietto, da arcidiacono, divenne successore di Cornelio sulla cattedra di Imola, Donato gli subentr\u00f2 nella carica di arcidiacono.\nDonato si distinse per l'amore incondizionato in favore dei poveri, tanto che la sua fortuna personale (era di ricca famiglia) fu devoluta per intero in opere di carit\u00e0."}
{"id": "3875837", "revid": "125166970", "url": "https://it.wikipedia.org/wiki?curid=3875837", "title": "Proietto di Imola", "text": "Vita e opere.\nNacque a Forum Cornelii (oggi Imola). Fu discepolo di Cornelio, insieme a Donato e Pietro, suoi compagni di studi.\nProietto fu il successore di Pietro nella carica di arcidiacono della cattedrale di Imola: gli subentr\u00f2 quando quest'ultimo fu eletto vescovo di Ravenna. Proietto affianc\u00f2 il vescovo Cornelio fino alla sua morte, avvenuta nel 446. Successivamente gli succedette come vescovo di Imola. La nomina fu approvata da Pietro, che lo volle consacrare personalmente a Ravenna.\nIl suo episcopato si svolse in tempi difficili, segnati dalle invasioni barbariche e dalle eresie.\nMor\u00ec intorno al 483. Dopo la sua morte, Proietto fu sepolto nella vecchia cattedrale. Nel 1208 le sue reliquie furono traslate nel Duomo attuale.\nDevozione.\nA San Proietto furono attribuiti numerosi miracoli."}
{"id": "3875841", "revid": "1305772", "url": "https://it.wikipedia.org/wiki?curid=3875841", "title": "DualPenSports", "text": " \u00e8 un gioco per Nintendo 3DS pubblicato da Namco Bandai sotto l'etichetta Bandai e sviluppato da indieszero. Gli sport presenti nel gioco sono Calcio, Baseball, Basket, Parapendio, Boxe, Tiro con l'arco e Sci.\nModalit\u00e0 di gioco.\nDual Pen Sports permette di personalizzare il personaggio a piacimento e regolare il suo aspetto.\nC'\u00e8 anche la modalit\u00e0 \u201cEsercizio\u201d che aiuta i giocatori ad abituarsi al gioco simulando gli allenamenti.\nMulti-Touch 3DS.\n\u00c8 il nuovo modo di gioco che viene chiamato Multi-touch, consiste nel tenere due stilo 3DS nello stesso tempo, e controllare ogni lato dello schermo con le due stilo.\nIl gioco fornisce nella confezione due stilo 3DS per poter giocare senza comprare una seconda stilo."}
{"id": "3875848", "revid": "11959", "url": "https://it.wikipedia.org/wiki?curid=3875848", "title": "Al-Artawiyya", "text": "Al-Ar\u1e6d\u0101wiyya () \u00e8 un campo beduino (\"Hujra\") sito sulla strada fra Riyad e il Kuwait. Considerato un luogo-chiave per l'insorgere del movimento wahhabita degli Ikhwan (lett. \"Fratelli\") che contribu\u00ec fortemente all'affermazione territoriale del sultano del Najd, \u02bfAbd al-\u02bfAz\u012bz ibn Sa\u02bf\u016bd. Questi riusc\u00ec col loro aiuto a fondare il regno dell'Arabia Saudita, riunendo alcuni piccoli Stati della Penisola arabica nell'immediato primo dopoguerra, nel XX secolo. \nLa maggior parte dei residenti appartengono alla trib\u00f9 dei B. Mu\u1e6dayr. \nLa localit\u00e0 deve il suo nome alla presenza di una pianta arbustiva, la Salvadora Persica, che in lingua araba viene chiamata \"Ar\u1e6d\u0101\"."}
{"id": "3875851", "revid": "110157", "url": "https://it.wikipedia.org/wiki?curid=3875851", "title": "\u0160\u00edpy", "text": "\u0160\u00edpy \u00e8 un comune della Repubblica Ceca facente parte del distretto di Rakovn\u00edk, in Boemia Centrale."}
{"id": "3875853", "revid": "287204", "url": "https://it.wikipedia.org/wiki?curid=3875853", "title": "Sipy", "text": ""}
{"id": "3875859", "revid": "287204", "url": "https://it.wikipedia.org/wiki?curid=3875859", "title": "Svihov", "text": ""}
{"id": "3875861", "revid": "324090", "url": "https://it.wikipedia.org/wiki?curid=3875861", "title": "Kapkan (rivista)", "text": "Kapkan o Kapk\u0103n (in cirillico \u041a\u0430\u043f\u043aa\u043d o \u041a\u0430\u043f\u043a\u0103\u043d) \u00e8 un settimanale folkloristico russo di lingua ciuvascia di politica, satira e vita cittadina, fondato nel 1925 a \u010ceboksary, dalla famiglia Zolotov di Siner\u2019.\nIl nome deriva dal termine in ciuvascio \"Kapk\u0103n\", ossia \"trappola\" o per meglio dire \"prendere in castagna\".\nStoria.\nHa cominciato a pubblicare marzo 1925 (pubblicato 10 numeri prima della fine dell'anno). La rivista ha iniziato la pubblicazione nel supplemento ciuvascio gratuitamente al giornale \"Kana\u0161\". Il Fondatore ne decide la scissione dal Kana\u0161, di cui era segretario esecutivo del giornale. Durante il periodo 1926-1931 fu bisettimanale, dal 1932 mensile, ed a partire dal 1938 divent\u00f2 aperiodico.\nNel periodo tra il 1933 ed il 1938 esce con varie edizioni con tematiche agricole-operaie.\nNell'ottobre 1940, cess\u00f2 le pubblicazioni. Risorger\u00e0 ancora una volta nell'agosto 1956 con una periodicit\u00e0 2 volte al mese.\nPrima della seconda guerra mondiale le pubblicazioni erano dalle 3000 alle 10000 copie.\nUn ruolo importante nella creazione del giornale e nel giro organizzativo intorno al satirici e umoristi della Ciuvascia negli anni prima della guerra, ha svolto un noto autore satirico ciuvascio Ivan Mu\u010di (Ivan Ivanovi\u010d Illarionov).\nDal 1966 al 1992 ha prodotto il premio letterario \"Biblioteca Kapkan\" o (Biblioteca \"Kapk\u0103na\").\nNel marzo 1992 la rivista ha incominciato a pubblicare in ciuvascio e russo.\nDal 2004 \u00e8 membro della Compagnia Hypar."}
{"id": "3875865", "revid": "599013", "url": "https://it.wikipedia.org/wiki?curid=3875865", "title": "\u0160vihov", "text": "Il toponimo \u0160vihov pu\u00f2 riferirsi a diverse localit\u00e0 della Repubblica Ceca:"}
{"id": "3875870", "revid": "287204", "url": "https://it.wikipedia.org/wiki?curid=3875870", "title": "Windows (album)", "text": ""}
{"id": "3875871", "revid": "110157", "url": "https://it.wikipedia.org/wiki?curid=3875871", "title": "Stone Island", "text": "Stone Island \u00e8 un marchio italiano di abbigliamento fondato nel 1982 da Massimo Osti e dal dicembre 2020 di propriet\u00e0 della Moncler. La sede operativa si trova nello stabilimento di Ravarino, in provincia di Modena. Lo stemma in panno ricamato caratterizza l'abbigliamento Stone Island, traspone la Rosa dei Venti alla maniera di uno stemma militare.\nStoria.\nGli inizi.\nStone Island nasce nel 1982 dall'idea di Massimo Osti, che aveva studiato vari tipi di tessuti e si era concentrato un telone bifacciale, rosso da un lato e blu dall'altro, utilizzato per produrre le coperture dei camion. Lo si sottopone a un lavaggio \u201cstone washed\u201d estremo. Il tessuto viene chiamato \u2018Tela Stella\u2019, e viene sviluppato in una collezione di sette capospalla declinati in sei varianti bicolore. Il nome del marchio deriva da due vocaboli inglesi ricorrenti nei romanzi di Joseph Conrad: che evocano l'aspetto marina del tessuto, che ricorda le cerate corrose dal mare e dal sole, e la matrice militare a cui i capi estetica e per costruzione. Alla radice di tutto infatti c'era la convinzione che l'abbigliamento maschile deve essere in primo luogo funzionale. La funzionalit\u00e0 viene ricercata nelle divise e nelle uniformi dell'esercito oltre agli abiti da lavoro. Al lancio, in soli 10 giorni vengono esauriti tutti i capi disponibili nei negozi, tanto \u00e8 il successo del brand.\nL'entrata di Rivetti.\nNel 1983 Massimo Osti decide di dedicarsi esclusivamente al lato creativo dell'azienda e il Gruppo Finanziario Tessile di Torino sposa il progetto Stone Island. Sono gli anni dell'entrata in societ\u00e0 di Carlo Rivetti.\nL'azienda da l\u00ec continua ad evolversi con nuove sperimentazioni e innovazioni nel campo dei tessuti e dei materiali, uno su tutti quello dell'\"Ice Jacket\", tessuto sensibile che cambia colore al cambiare della temperatura. Nel 1993 Carlo Rivetti subentra in azienda, chiamandola Sportswear Company. In quel periodo Osti lascia C.P. Company per passare esclusivamente a curare il marchio Stone Island fino al 1995.\nDopo la collaborazione con Paul Harvey, che ha curato 24 collezioni, Rivetti, da presidente e a.d. del gruppo, decide di gestire sul piano creativo il marchio con pi\u00f9 persone da tutto il mondo, creando una vera e propria squadra (2008).\nNel 2008 il marchio ha avuto ricavi per 62 milioni di \u20ac, e gli ordini sono cresciuti del 20% dalla primavera-estate del 2009 alla primavera-estate del 2010.\nNei primi mesi del 2010, l'azienda Sportswear Company vende C.P. Company alla FGF di Enzo Fusco, nota per alcuni marchi, tra cui Sweet Years, e annuncia l'intenzione di esuberare 50 lavoratori, sui 118 dell'azienda. A tale possibilit\u00e0 alcuni sindacati, tra cui la CGIL, hanno risposto con uno sciopero di 8 ore.\nNel 2011 Stone Island, ormai senza CP Company, aumenta il proprio fatturato del 4%, arrivando a 51 mln di (\u20ac). \nNel luglio 2017 il fondo sovrano del Governo di Singapore, Temasek, entra in Stone Island rilevando il 30%.\nL'ingresso della Moncler.\nNel dicembre 2020, Stone Island viene acquisita dalla Moncler per 1,15 miliardi di euro per dare vita ad un polo del \"nuovo lusso\". La famiglia Rivetti diventa socia nella holding di controllo con il 2,8%.\nStemma.\nIl badge \u00e8 uno dei segni distintivi del marchio ed \u00e8 ispirato ai gradi militari posti sulle giacche dei comandanti. Viene applicato sui capi tramite due bottoni e sopra, vi \u00e8 ricamata una rosa dei venti.\nDi norma si trova sul braccio sinistro, ma in alcuni casi si pu\u00f2 trovare lateralmente a sinistra della pancia, sulla spalla sinistra, sul petto in centro, sulla tasca posteriore destra dei pantaloni o sulla gamba sinistra lateralmente. \nNei capi in cui non \u00e8 presente il badge, il logo \u00e8 di solito ricamato sul petto a sinistra. Il badge, negli anni, ha subito dei cambiamenti, inoltre sono stati rilasciati diversi badge in edizione limitata. Tra i pi\u00f9 famosi vi \u00e8 quello uscito per i 30 anni del marchio.\nDati economici.\nStone Island ha archiviato l'esercizio 2020 con ricavi per oltre 240 milioni di euro e utile netto pari a 49,5 milioni, entrambi invariati sul 2019 nonostante gli effetti della pandemia COVID-19."}
{"id": "3875876", "revid": "287204", "url": "https://it.wikipedia.org/wiki?curid=3875876", "title": "Windows (film)", "text": ""}
{"id": "3875877", "revid": "547034", "url": "https://it.wikipedia.org/wiki?curid=3875877", "title": "Premio l'angelo azzurro", "text": "Il Premio l'angelo azzurro (\"Der Blaue Engel Filmpreis\") \u00e8 stato un premio assegnato fino al 2005 dalla giuria internazionale del Festival di Berlino, sponsorizzato dalla AGICOA (Association de Gestion Internationale Collective des Oeuvres Audiovisuelles).\nInaugurato nel 1993 e riferito al celebre film del 1930 \"L'angelo azzurro\" di Josef von Sternberg, il premio era conferito al miglior film europeo tra quelli in concorso."}
{"id": "3875884", "revid": "37401", "url": "https://it.wikipedia.org/wiki?curid=3875884", "title": "Dizionario ragionato delle scienze, delle arti e dei mestieri", "text": ""}
{"id": "3875885", "revid": "287204", "url": "https://it.wikipedia.org/wiki?curid=3875885", "title": "\u0160vihov (Boemia centrale)", "text": "\u0160vihov \u00e8 un comune della Repubblica Ceca facente parte del distretto di Rakovn\u00edk, in Boemia Centrale."}
{"id": "3875889", "revid": "775372", "url": "https://it.wikipedia.org/wiki?curid=3875889", "title": "Seule Soromon", "text": ""}
{"id": "3875890", "revid": "110157", "url": "https://it.wikipedia.org/wiki?curid=3875890", "title": "Maurelio di Imola", "text": "Vita e opere.\nNacque a Forum Cornelii (oggi Imola). Visse nel VI secolo. Le notizie sulla sua vita sono molto frammentarie.\nFu nominato vescovo di Imola nella prima met\u00e0 del VI secolo. In quel periodo l'Italia era in guerra con gli Ostrogoti, popolazione convertita al cristianesimo, ma che praticava il culto ariano. Maurelio sub\u00ec il martirio dopo che gli Ostrogoti espugnarono le citt\u00e0 di Forum Cornelii e Faventia.\nDopo la sua morte, Maurelio fu sepolto nell'antica cattedrale. Nel 1208 le sue reliquie furono traslate nel Duomo attuale insieme a quelle di San Proietto.\nFonti storiche.\nMaurelio \u00e8 menzionato per la prima volta in un documento imolese del 1155. In un altro documento del 1174 \u00e8 attestato come \"episcopus\", e nel 1208 come \"episcopus martyr\". Solo dal XVI secolo \u00e8 riconosciuto come vescovo di Imola.\nLanzoni solleva dubbi sulla storicit\u00e0 di san Maurelio o quantomeno sulla sua attribuzione alla sede imolese; infatti, secondo lo storico faentino, Maurelio di Imola e Maurelio di Voghenza potrebbero essere stati confusi con san Maurilio di Angers.\nSecondo la tradizione sub\u00ec il martirio poco dopo che gli Ostrogoti guidati da Totila espugnarono nel 541 le citt\u00e0 di Forum Cornelii e Faenza."}
{"id": "3875891", "revid": "729019", "url": "https://it.wikipedia.org/wiki?curid=3875891", "title": "Corridoio paneuropeo II", "text": "Il corridoio paneuropeo II \u00e8 una delle dieci vie di comunicazione dell'Europa centro-orientale, relativa ad un collegamento tra la Germania, la Polonia, la Bielorussia e la Russia.\nAttraversa le citt\u00e0 di Berlino, Pozna\u0144, Varsavia, Br\u0117st, Minsk, Smolensk, Mosca, Ni\u017enij Novgorod."}
{"id": "3875892", "revid": "287204", "url": "https://it.wikipedia.org/wiki?curid=3875892", "title": "Jacques d'Adelsward-Fersen", "text": ""}
{"id": "3875895", "revid": "729019", "url": "https://it.wikipedia.org/wiki?curid=3875895", "title": "Corridoio paneuropeo III", "text": "Il corridoio paneuropeo III \u00e8 una delle dieci vie di comunicazione dell'Europa centro-orientale, relativa ad un collegamento tra il Belgio, la Germania, la Polonia, la Bielorussia e l'Ucraina.\nAttraversa le citt\u00e0 di Bruxelles, Aquisgrana, Colonia, Dresda, Breslavia, Katowice, Cracovia, Leopoli, Kiev."}
{"id": "3875896", "revid": "599013", "url": "https://it.wikipedia.org/wiki?curid=3875896", "title": "Noto (vino)", "text": "Noto \u00e8 una DOC istituita con decreto del 02/01/08 pubblicato sulla gazzetta ufficiale 16/01/08 n 12..\nComprende vini prodotti nei comuni di Noto, Rosolini, Pachino, Avola tutti in provincia di Siracusa.\nTecniche di produzione.\nI nuovi impianti ed i reimpianti dovranno essere allevati ad alberello o a controspalliera ed avere una densit\u00e0 di 4.000 ceppi/ettaro per i vitigni a bacca rossa e di 3500 ceppi/ettaro per quelli a bacca gialla.\n\u00c8 vietata ogni pratica di forzatura,ma consentita l'irrigazione di soccorso.\nTutte le operazioni di vinificazione debbono essere effettuate nella provincia di Siracusa."}
{"id": "3875899", "revid": "287204", "url": "https://it.wikipedia.org/wiki?curid=3875899", "title": "T\u0159eboc", "text": "T\u0159eboc \u00e8 un comune della Repubblica Ceca facente parte del distretto di Rakovn\u00edk, in Boemia Centrale."}
{"id": "3875900", "revid": "287204", "url": "https://it.wikipedia.org/wiki?curid=3875900", "title": "Treboc", "text": ""}
{"id": "3875901", "revid": "729019", "url": "https://it.wikipedia.org/wiki?curid=3875901", "title": "Corridoio paneuropeo IV", "text": "Il corridoio paneuropeo IV \u00e8 una delle dieci vie di comunicazione dell'Europa centro-orientale, relativa ad un collegamento tra la Germania, la Repubblica Ceca, la Slovacchia, la Romania, la Bulgaria, la Grecia e la Turchia.\nAttraversa le citt\u00e0 di Dresda, Norimberga, Praga, Vienna, Bratislava, Gy\u0151r, Budapest, Arad, Bucarest, Costanza, Craiova, Sofia, Salonicco, Plovdiv, Istanbul."}
{"id": "3875907", "revid": "729019", "url": "https://it.wikipedia.org/wiki?curid=3875907", "title": "Corridoio paneuropeo VI", "text": "Il corridoio paneuropeo VI \u00e8 una delle dieci vie di comunicazione dell'Europa centro-orientale, relativa ad un collegamento tra la Polonia, la Slovacchia e la Repubblica Ceca.\nAttraversa le citt\u00e0 di Danzica, Katowice, \u017dilina e si suddivide in un ramo:"}
{"id": "3875908", "revid": "729019", "url": "https://it.wikipedia.org/wiki?curid=3875908", "title": "Nakajima E2N", "text": "Il era un idroricognitore a scarponi catapultabile a velatura biplana sviluppato dall'azienda giapponese Nakajima Hik\u014dki KK nei tardi anni venti.\nUtilizzato dalla Dai-Nippon Teikoku Kaigun K\u014dk\u016b Hombu, il servizio aeronautico della Marina imperiale giapponese, come equipaggiamento di incrociatori e navi da battaglia della Flotta Combinata trov\u00f2 impiego nel periodo tra la due guerre mondiali.\nStoria del progetto.\nDopo l'esperienza acquisita nell'utilizzo di mezzi aerei nelle missioni di ricognizione marittima a corto raggio adottando i biposto Hansa-Brandenburg W.29 costruiti localmente su licenza, non sviluppati per\u00f2 specificatamente per questo ruolo, la Marina imperiale nel 1924 emise una specifica per la fornitura di un nuovo modello che potesse sostituirli per operare sulle sue unit\u00e0 maggiori, incrociatori pesanti e navi da battaglia, grazie ad una catapulta che, come gi\u00e0 sperimentato nelle marine militari occidentali, velocizzava le operazioni di decollo senza dover mettere in mare il velivolo tramite apposite attrezzature.\nAlla richiesta risposero l'Aichi Tokei Denki, la Nakajima ed il Primo Arsenale Tecnico Aeronavale di Yokosuka. La proposta Nakajima era relativa ad un modello monomotore \"a scarponi\" con struttura interamente lignea, biposto con abitacoli aperti posti in tandem, che si differenziava principalmente dai progetti concorrenti per la configurazione alare, una pi\u00f9 convenzionale biplano-sesquiplana invece che monoplana come nelle altre due proposte, dove le ali erano ripiegabili all'indietro per facilitare le operazioni di stoccaggio. Sottoposto alla valutazione da parte delle autorit\u00e0 della marina il velivolo derivante da questa proposta riusc\u00ec ad imporsi sugli altri progetti aggiudicandosi un contratto di fornitura ed entrando in servizio, in base al sistema di designazione \"lungo\", come \"idrovolante da ricognizione per la marina tipo 15\" (\u4e00\u4e94\u5f0f\u6c34\u4e0a\u5075\u5bdf\u6a5f), diventando cos\u00ec il primo modello di concezione interamente giapponese ad essere impiegato nel ruolo di idroricognitore imbarcato. Fu anche l'ultimo idrovolante adottato dalla marina imperiale con struttura interamente in legno.\nLa costruzione del modello, avviata nel 1927, si protrasse fino al 1929 con una produzione finale attestata su 80 unit\u00e0 realizzate, oltre che dalla stessa Nakajima, anche dalla Kawanishi K\u014dk\u016bki.\nImpiego operativo.\nIl modello cominci\u00f2 ad essere consegnato ai reparti di ricognizione della marina imperiale dal 1927 venendo identificato dopo poco tempo, in base alle nuove convenzioni di designazione, come E2N e rimanendo in servizio di prima linea fino alla prima parte degli anni trenta fino alla sua progressiva sostituzione con il pi\u00f9 recente ed efficiente Nakajima E4N. Continu\u00f2 comunque la sua carriera operativa militare come aereo da addestramento, adottando, nella sua conversione specifica identificata come E2N2, i doppi comandi che permettevano il pilotaggio sia dall'abitacolo posteriore, normalmente occupato dall'istruttore, che dall'anteriore, occupato dall'allievo pilota. Nel frattempo alcuni esemplari vennero ceduti ad enti governativi ed utilizzati nel controllo aereo delle operazioni di pesca.\nAl termine della sua vita operativa alcuni esemplari vennero venduti sul mercato dell'aviazione civile ed impiegato, oltre che come addestratore, anche come aereo postale."}
{"id": "3875910", "revid": "36426", "url": "https://it.wikipedia.org/wiki?curid=3875910", "title": "K\u00f2smos", "text": ""}
{"id": "3875911", "revid": "1305772", "url": "https://it.wikipedia.org/wiki?curid=3875911", "title": "Black Heaven", "text": ""}
{"id": "3875912", "revid": "36426", "url": "https://it.wikipedia.org/wiki?curid=3875912", "title": "Pittore del Dipylon", "text": ""}
{"id": "3875913", "revid": "729019", "url": "https://it.wikipedia.org/wiki?curid=3875913", "title": "Corridoio paneuropeo VII", "text": "Il corridoio paneuropeo VII \u00e8 una delle dieci vie di comunicazione dell'Europa centro-orientale, relativa ad un collegamento tra la Germania, l'Austria, la Slovacchia, l'Ungheria, la Croazia, la Serbia, la Bulgaria, la Romania, la Moldavia e l'Ucraina.\nAttraversa il fiume Danubio."}
{"id": "3875914", "revid": "1573940", "url": "https://it.wikipedia.org/wiki?curid=3875914", "title": "Gigapassus", "text": "Gigapassus \u00e8 un genere di ragni appartenente alla famiglia Linyphiidae.\nDistribuzione.\nL'unica specie oggi attribuita a questo genere \u00e8 stata reperita in Argentina.\nTassonomia.\nA dicembre 2011, si compone di una specie:"}
{"id": "3875915", "revid": "1494169", "url": "https://it.wikipedia.org/wiki?curid=3875915", "title": "Kapkan", "text": ""}
{"id": "3875916", "revid": "110157", "url": "https://it.wikipedia.org/wiki?curid=3875916", "title": "T\u0159tice", "text": "T\u0159tice \u00e8 un comune della Repubblica Ceca facente parte del distretto di Rakovn\u00edk, in Boemia Centrale."}
{"id": "3875917", "revid": "1318658", "url": "https://it.wikipedia.org/wiki?curid=3875917", "title": "Ankhtifi", "text": "Le informazioni relative a questo personaggio, insieme ad altre notizie riguardanti questo oscuro periodo di storia egizia, giungono da una vera e propria autobiografia che questi fece iscrivere sulle pareti della propria tomba, scoperta a El-Moalla.\nDurante la prima parte del primo periodo intermedio i sovrani heracleopoliti della IX dinastia erano in lotta con la nascente XI dinastia di Tebe per il controllo dell'intero Egitto. In questo contesto storico, Ankhtifi era fedele al sovrano di Heracleopolis \"Kaneferra\", senza dubbio uno dei tanti \"Neferkara\" heracleopoliti (pi\u00f9 precisamente, secondo alcuni egittologi si tratterebbe di Neferkara Meribra, mentre secondo altri di Neferkara III) e insieme ad esso si opponeva al principe di Tebe, il futuro Antef I.\nBiografia.\nLa biografia inizia con un dettagliato elenco dei titoli di Ankhtifi. Dopodich\u00e9 si viene a sapere che il sopra citato Kaneferra lo incaric\u00f2 di recarsi al confinante 2\u00b0 \"nomos\" dell'Alto Egitto, con capoluogo Edfu, governato dal nomarca filo-tebano Khui, per \u201cristabilirne l'ordine\u201d. Giunto ad Edfu, Ankhtifi vi trov\u00f2 trascuratezza e desolazione e quindi, secondo quanto riporta, si prodig\u00f2 nel riportare pace e serenit\u00e0 nel territorio da lui annesso.\nDopo essersi elogiato per le proprie capacit\u00e0, Ankhtifi venne contattato dal generale di Armant, nella Tebaide, le cui fortezze si trovavano assediate dalle truppe di Tebe e di Coptos.&lt;br&gt;Con il supporto, non menzionato nella biografia,\u00a0\u2013 del nomarca di Elefantina suo alleato, Ankhtifi discese il Nilo e sbarc\u00f2 con le sue truppe scelte nella parte occidentale del \"nomos\" tebano dove, a quanto pare, i suoi soldati potevano scorrazzare in lungo e in largo senza che nessuno avesse il coraggio di uscire da Tebe per affrontarli.\nLa biografia continua con la descrizione di una grave carestia che colp\u00ec l'Alto Egitto, durante la quale Ankhtifi arriva ad affermare che \u201cla gente per la fame arrivava a mangiare i propri bambini\u201d. Ancora una volta il nomarca seppe prodigarsi, concedendo in prestito grandi quantit\u00e0 di grano del nord.&lt;br&gt;Dopo aver espresso dubbi sul fatto che qualche nomarca prima di lui possa aver fatto altrettante cose buone, Ankhtifi fa concludere la biografia affermando trionfalmente di \u201caver ridonato vita ai \"nomoi\" di Hierakonpolis, Edfu, Elefantina ed Ombos\u201d.\nEpilogo.\nLa vanagloriosa biografia finisce quindi con le iniziative prese per superare la carestia. Al termine di questa venne ripresa la campagna militare che molto probabilmente vide la vittoria di Tebe, dato che Antef I si proclam\u00f2 \"Signore dell'Alto e del Basso Egitto\" con il \"nome Horo Sehertawy\", proprio in questo periodo.&lt;br&gt;Quindi se mai Ankhtifi venne vinto, si guard\u00f2 bene dall'annotarlo sulle pareti della propria tomba; in tal caso \u00e8 proprio il grado di compimento del suo sepolcro che permette di escludere un suo coinvolgimento diretto nell'eventuale sconfitta.\nOsservazioni.\nLa biografia, per quanto romanzata, \u00e8 un'attendibile testimonianza di un periodo piuttosto oscuro di storia egizia. Ad esempio, il passo relativo alle truppe di Ankhtifi incontrastate seppur appena fuori le mura di Tebe, indicherebbe che la potenza militare tebana, che entro qualche decennio avrebbe condotto alla vittoria finale, doveva ancora manifestarsi.&lt;br&gt;\u00c8 stato osservato come la grande quantit\u00e0 di titoli di Ankhtifi\u00a0\u2013 che in fin dei conti era un semplice nomarca in posizione di vassallaggio rispetto al sovrano herakleopolita\u00a0\u2013 suggerirebbe che il regno di Herakleopolis non dovesse essere molto vasto. Inoltre, il fatto che egli abbia descritto s\u00e9 stesso \"in primis\" come capo della sua provincia piuttosto che come governatore di una regione dell'Alto Egitto, \u00e8 stato interpretato come una dimostrazione dello stato di frammentazione politica dell'epoca.&lt;br&gt;Alla stessa conclusione si \u00e8 giunti da altre fonti del periodo della crisi, durante la quale i signori locali esaltavano la loro capacit\u00e0 di sfamare i propri sudditi \u201cmentre il resto dell'Egitto soffriva la fame\u201d."}
{"id": "3875918", "revid": "287204", "url": "https://it.wikipedia.org/wiki?curid=3875918", "title": "Trtice", "text": ""}
{"id": "3875924", "revid": "729019", "url": "https://it.wikipedia.org/wiki?curid=3875924", "title": "Corridoio paneuropeo IX", "text": "Il corridoio paneuropeo IX \u00e8 una delle dieci vie di comunicazione dell'Europa centro-orientale, relativa ad un collegamento tra la Finlandia, la Lituania, la Bielorussia, la Russia, l'Ucraina, la Moldavia, la Romania, la Bulgaria e la Grecia.\nAttraversa le citt\u00e0 di Helsinki, Vyborg, San Pietroburgo, Pskov, Mosca, Kaliningrad, Kiev, Chi\u0219in\u0103u, Bucarest, Dimitrovgrad, Alessandropoli e si suddivide in quattro rami:"}
{"id": "3875926", "revid": "278830", "url": "https://it.wikipedia.org/wiki?curid=3875926", "title": "Half Human", "text": ""}
{"id": "3875930", "revid": "452415", "url": "https://it.wikipedia.org/wiki?curid=3875930", "title": "Johannes van Bronckhorst", "text": "Biografia.\nFiglio di Jan Gerritsz van Bronckhorst e fratello maggiore di Gerrit van Bronckhorst, fu istruito nell'arte della pittura dal padre, assieme al fratello.\nNel 1648 part\u00ec assieme al fratello minore alla volta di Roma, dove rimase fino al 1654, quando ritorn\u00f2 con Gerrit in patria. Durante il suo soggiorno romano si affili\u00f2 alla Schildersbent. Dal 1648 al 1650-1651 visse con l'amico poeta Reyer Anslo.\nNel 1654 si stabil\u00ec ad Amsterdam, dove rimase fino alla morte.\nDipinse principalmente soggetti storici, di genere e si dedic\u00f2 alla pittura di figure. Esegu\u00ec anche ritratti, come quello dell'amico poeta Reyer Anslo. Appartenne alla corrente dei Caravaggisti di Utrecht, di cui fu un tardo rappresentante, come evidenziato dagli effetti chiaroscurali presenti nei suoi dipinti, in particolare il \"San Bartolomeo\" (1652). L'influenza del padre si nota maggiormente in altre opere, quali \"Betsabea con la lettera di Davide\", dove Bronckhorst utilizza un punto di vista dal basso, ma il colorito pi\u00f9 scuro e le proporzioni allungate ed eleganti delle figure sono caratteri distintivi dell'artista."}
{"id": "3875931", "revid": "104458", "url": "https://it.wikipedia.org/wiki?curid=3875931", "title": "Civilt\u00e0 elima", "text": ""}
{"id": "3875932", "revid": "729019", "url": "https://it.wikipedia.org/wiki?curid=3875932", "title": "Corridoio paneuropeo X", "text": "Il corridoio paneuropeo X \u00e8 una delle dieci vie di comunicazione dell'Europa centro-orientale, relativa ad un collegamento tra l'Austria, la Slovenia, la Croazia, la Serbia, la Macedonia del Nord e la Grecia.\nAttraversa le citt\u00e0 di Salisburgo, Lubiana, Zagabria, Belgrado, Ni\u0161, Skopje, Veles, Salonicco e si suddivide in quattro rami:"}
{"id": "3875934", "revid": "110157", "url": "https://it.wikipedia.org/wiki?curid=3875934", "title": "V\u00e1clavy", "text": "V\u00e1clavy \u00e8 un comune della Repubblica Ceca facente parte del distretto di Rakovn\u00edk, in Boemia Centrale."}
{"id": "3875935", "revid": "287204", "url": "https://it.wikipedia.org/wiki?curid=3875935", "title": "Vaclavy", "text": ""}
{"id": "3875940", "revid": "599013", "url": "https://it.wikipedia.org/wiki?curid=3875940", "title": "Moscato di Noto passito", "text": "Il Moscato di Noto passito, denominato anche Passito di Noto, \u00e8 un vino a DOC che pu\u00f2 essere prodotto nei comuni di Noto, Rosolini, Pachino, Avola tutti in provincia di Siracusa.\nTecniche produttive.\nSi ottiene, come dice il nome, da uve passite o sulla pianta o dopo la vendemmia.\nProduzione.\n\"Provincia, stagione, volume in ettolitri\""}
{"id": "3875942", "revid": "599013", "url": "https://it.wikipedia.org/wiki?curid=3875942", "title": "Noto rosso", "text": "Il Noto rosso \u00e8 un vino a DOC che pu\u00f2 essere prodotto nei comuni di Noto, Rosolini, Pachino, Avola tutti in provincia di Siracusa.\nProduzione.\n\"Provincia, stagione, volume in ettolitri\"\nVoci correlate.\nNoto (vino)"}
{"id": "3875943", "revid": "110157", "url": "https://it.wikipedia.org/wiki?curid=3875943", "title": "Velk\u00e1 Bukov\u00e1", "text": "Velk\u00e1 Bukov\u00e1 \u00e8 un comune della Repubblica Ceca facente parte del distretto di Rakovn\u00edk, in Boemia Centrale."}
{"id": "3875944", "revid": "1543377", "url": "https://it.wikipedia.org/wiki?curid=3875944", "title": "Cratere di Carswell", "text": "Il cratere di Carswell \u00e8 un cratere d'impatto situato nel Saskatchewan, in Canada. Il suo diametro misura circa 39 km e la sua et\u00e0 \u00e8 stimata a 115 \u00b1 10 milioni di anni (periodo Cretaceo). "}
{"id": "3875946", "revid": "287204", "url": "https://it.wikipedia.org/wiki?curid=3875946", "title": "Velka Bukova", "text": ""}
{"id": "3875947", "revid": "686936", "url": "https://it.wikipedia.org/wiki?curid=3875947", "title": "Dan Orlovsky", "text": "Carriera professionistica.\nDetroit Lions.\nDopo l'infortunio di Jeff Garcia nella pre-stagione del 2005, Orlovsky divenne la prima riserva dei QB dei Lions, giocando due partite nella stagione. Nelle stagioni 2006 e 2007, Dan non gioc\u00f2 nemmeno un singolo snap, tornando in campo il 15 settembre 2008 coi Packers nel finale di partita.\nOrlovsky gioc\u00f2 la sua prima partita da titolare il 12 ottobre 2008 nella sconfitta dei Lions contro i Minnesota Vikings. L\u00ec complet\u00f2 12 passaggi su 21 per 150 yard, con un touchdown e nessun turnover. Dan gioc\u00f2 anche la gara finale da titolare, persa dai Lions per 16-0. A fine stagione decise di rifiutare il posto da riserva nei Lions per esplorare il mercato dei free-agent.\nHouston Texans.\nFirm\u00f2 con gli Houston Texans un triennale da 9 milioni di dollari il 1\u00ba marzo 2009. Fu superato da Rex Grossman per il ruolo di prima riserva nella prestagione, ruolo che conferm\u00f2 anche per il resto della stagione. Dopo la stagione 2009, Grossman firm\u00f2 un contratto annuale coi Washington Redskins, facendo di Dan la prima riserva dei Texans.\nIndianapolis Colts.\nDan firm\u00f2 con gli Indianapolis Colts come free agent il 30 luglio 2011. Dopo essere stato inizialmente tagliato, i Colts rifirmarono Orlovsky il 27 settembre 2011. Fu nominato titolare dopo che il titolare Curtis Painter fu messo in panchina il 30 novembre 2011. La settimana successiva, Orlovsky complet\u00f2 30 passaggi su 37 per 353 yard, 2 touchdown ed un intercetto, per un passer rating di 113.1 nella sua prima partita da titolare come Colt contro i New England Patriots, nella sconfitta 31-24.\nIl 18 dicembre 2011, Orlovsky ed i Colts vinsero la loro prima gara della stagione (dopo una partenza di 0-13) contro i Titans. Casualmente, l'ultima vittoria dei Colts era stata proprio contro i Titans nel gennaio della stagione precedente. Questa fu la prima vittoria ufficiale di Orlovsky come titolare nella NFL. Il 22 dicembre 2011, Orlovsky trascin\u00f2 i Colts con un drive da 78 yard con 12 giocate nella vittoria in rimonta 10-4 sugli Houston Texans con meno di due minuti rimanenti sul cronometro.\nTampa Bay Buccaneers.\nIl 15 marzo 2012, i Tampa Bay Buccaneers firmarono Orlovsky con un contratto biennale.\nDetroit Lions.\nNel 2014, Orlovsky firm\u00f2 con i Detroit Lions. Nel quinto turno della stagione 2015, rilev\u00f2 il titolare Matthew Stafford nel terzo periodo dopo che questi aveva subito il suo terzo intercetto contro i Cardinals, terminando la gara con 191 yard passate, un touchdown e un intercetto."}
{"id": "3875948", "revid": "599013", "url": "https://it.wikipedia.org/wiki?curid=3875948", "title": "Noto Nero d'Avola", "text": "Il Noto Nero d'Avola \u00e8 un vino a DOC che pu\u00f2 essere prodotto nei comuni di Noto, Rosolini, Pachino, Avola tutti in provincia di Siracusa.\nProduzione.\n\"Provincia, stagione, volume in ettolitri\"\nVoci correlate.\nNoto (vino)"}
{"id": "3875955", "revid": "767487", "url": "https://it.wikipedia.org/wiki?curid=3875955", "title": "Francesco Camattini", "text": "Biografia.\nInizia la sua attivit\u00e0 di cantautore nel 1998 con il primo disco \"Le Nove Stagioni\", al quale partecipano il pianista Davide Carmarino, il chitarrista Matteo Mela e il pianista e arrangiatore Alberto Miodini, componente della nota formazione cameristica Trio di Parma. Nel 2003 esce il secondo album, \"Ormeggi\", dedicato alla narrazione del mito in forma di canzone; segue nel 2007 \"Fine della Storia\", edito da Radar e distribuito da Egea Distribution, a cui collaborano come arrangiatori i chitarristi Lorenzo Micheli, Niccol\u00f2 Bossini e il pianista Alessandro Sgobbio. Nel 2010 esce l'album \"Crazy Crisi\", a cui contribuisce come arrangiatore Antonio Marangolo. In \"Crazy Crisi\" Camattini inizia ad affrontare i temi della crisi e del precariato, che troveranno pi\u00f9 ampio sviluppo nel lavoro teatrale \"Opera PoPolare Interinale\" (2011) per voce recitante, solo, coro e piccola orchestra, che debutta al Teatro Due di Parma. Nel 2012 ne ha realizzato un seguito dal titolo \"In Carne e Wireless\", in cui \u00e8 pi\u00f9 accentuato l'effetto di straniamento legato alla burocratizzazione e all'utilizzo assurdo delle tecnologie.\nHa partecipato a diverse trasmissioni radiofoniche e televisive nazionali (Radio Rai e Rainews); ha ricevuto alcuni riconoscimenti musicali, tra cui Biella Festival, \u201cVoci per la Libert\u00e0\u201d di Amnesty International, 2000 e Zero Watt.\nNel 2009 ha interpretato le canzoni del cantautore francese Boris Vian all'interno delle iniziative realizzate dalla Fondazione Teatro Due di Parma in collaborazione con Fond'Action Boris Vian di Parigi, in occasione del cinquantesimo della morte dell'artista.\nDal maggio 2011 \u00e8 voce narrante del recital musicale dedicato a Mario Castelnuovo-Tedesco, interpretato alla chitarra dal duo Matteo Mela e Lorenzo Micheli.\nNel dicembre 2014 di Francesco Camattini esce per Infinito Edizioni il libro \u201cLa terra delle donne e degli uomini integri\u201d. Ispirato alla vita e ai discorsi del giovane e brillante presidente del Burkina Faso Thomas Sankara (brutalmente assassinato da una congiura di palazzo), il testo (realizzato appositamente per il teatro) \u00e8 stato rappresentato per la prima volta nel novembre 2014 presso la Fondazione Teatro Due di Parma dal gruppo dei giovani del Centro Interculturale di Parma alla presenza della sorella di Sankara, Madame Blandine Sankara.\nNel 2015 esce \"Solo vero sentire\" (distribuito da Egearecords), un lavoro che si pone al crocevia tra musica e poesia, ispirato ai testi di poeti come Derek Walcott, Nazim Hikmet, Ivo Andric e altri anche con rimandi meno espliciti."}
{"id": "3875961", "revid": "110157", "url": "https://it.wikipedia.org/wiki?curid=3875961", "title": "Velk\u00e1 Chmeli\u0161tn\u00e1", "text": "Velk\u00e1 Chmeli\u0161tn\u00e1 \u00e8 un comune della Repubblica Ceca facente parte del distretto di Rakovn\u00edk, in Boemia Centrale."}
{"id": "3875962", "revid": "729019", "url": "https://it.wikipedia.org/wiki?curid=3875962", "title": "Stazione di Cobh", "text": "La stazione di Cobh \u00e8 la fermata ferroviaria terminale della linea Glounthaune-Cobh. \u00c8 situata nella cittadina di Cobh della contea di Cork in Irlanda.\nStoria.\nL'impianto fu aperto all'esercizio come stazione ferroviaria terminale il 10 marzo 1862, assieme alla linea ferroviaria proveniente da Glounthaune. Il nome originario dell'impianto fu Queenstown, analogamente al nome della cittadina: fu tramutato in Cobh il 14 luglio 1924.\nIl 3 novembre 1975 su soppresso il servizio merci.\nIl 18 luglio 1988, a seguito della razionalizzazione degli impianti effettuata dalla I\u00c9, la stazione fu tramutata in fermata impresenziata.\nStrutture ed impianti.\nIl fabbricato viaggiatori \u00e8 una costruzione in muratura in stile Great Southern and Western Railway (GS&amp;WR).\nLa fermata \u00e8 dotata di un unico binario accessibile all'utenza mediante una rampa scoscesa.\nServizi ferroviari.\nLa fermata \u00e8 capolinea dalla suburbana Cork Kent \u2013 Cobh del servizio ferroviario suburbano di Cork."}
{"id": "3875963", "revid": "287204", "url": "https://it.wikipedia.org/wiki?curid=3875963", "title": "Velka Chmelistna", "text": ""}
{"id": "3875966", "revid": "729019", "url": "https://it.wikipedia.org/wiki?curid=3875966", "title": "Stazione di Rushbrooke", "text": "La stazione di Rushbrooke \u00e8 una fermata ferroviaria della linea Glounthaune-Cobh ubicata presso Rushbrooke nella contea di Cork in Irlanda.\nStoria.\nLa stazione fu aperta il 10 marzo 1862 assieme alla linea proveniente da Gounthaune.\nFu chiusa al trasporto di merci il 2 dicembre 1974.\nStrutture ed impianti.\nIl piazzale \u00e8 formato dai due binari di corsa della linea ferroviaria.\nMovimento.\nL'impianto \u00e8 servito dalla linea Cork Kent \u2013 Cobh del servizio ferroviario suburbano di Cork."}
{"id": "3875967", "revid": "110157", "url": "https://it.wikipedia.org/wiki?curid=3875967", "title": "V\u0161esulov", "text": "V\u0161esulov \u00e8 un comune della Repubblica Ceca facente parte del distretto di Rakovn\u00edk, in Boemia Centrale."}
{"id": "3875968", "revid": "287204", "url": "https://it.wikipedia.org/wiki?curid=3875968", "title": "Vsesulov", "text": ""}
{"id": "3875969", "revid": "1568601", "url": "https://it.wikipedia.org/wiki?curid=3875969", "title": "Cratere di Logan\u010da", "text": "Logan\u010da () \u00e8 un cratere d'impatto situato nella Siberia, una delle repubbliche autonome della Federazione Russa. Il suo diametro misura circa 20\u00a0km e la sua et\u00e0 \u00e8 stimata a 40 \u00b1 20 milioni di anni (periodo Eocene)."}
{"id": "3875971", "revid": "729019", "url": "https://it.wikipedia.org/wiki?curid=3875971", "title": "Stazione di Carrigaloe", "text": "La stazione di Carrigaloe \u00e8 una fermata ferroviaria della Glounthaune-Cobh servizio di Carrigaloe nella contea di Cork in Irlanda.\nStoria.\nLa stazione fu aperta il 10 marzo 1862.\nIl 2 dicembre 1974 venne chiusa al trasporto di merci.\nStrutture ed impianti.\nIl piazzale \u00e8 dotata di due binari.\nIl binario lato Cork Kent \u00e8 accessibile anche per i disabili, mentre quello lato Cobh solo mediante un ponte ferroviario pedonale.\nMovimento.\nLa fermata \u00e8 servita dalla linea Cork Kent \u2013 Cobh del servizio ferroviario suburbano di Cork."}
{"id": "3875974", "revid": "729019", "url": "https://it.wikipedia.org/wiki?curid=3875974", "title": "Stazione di Fota", "text": "La stazione di Fota \u00e8 una fermata ferroviaria della Glounthaune-Cobh situata presso Fota Island nella contea di Cork in Irlanda.\nStoria.\nLa stazione fu aperta il 1\u00ba luglio 1865 con il nome di \"Foaty\", come stazione ad uso privato, ruolo che mantenne fino al 1880. Tre anni dopo divenne una fermata a richiesta e nel 1892 cambi\u00f2 nome nell'odierno \"Fota\".\nStrutture ed impianti.\nIl piazzale \u00e8 dotato dei due binari di corsa della linea ferroviaria.\nL'utenza pu\u00f2 entrare nella fermata presso il marciapiede a servizio del binario in direzione Cobh, mentre per accedere a quello del lato opposto, in direzione Cork Kent, \u00e8 necessario che utilizzi il ponte pedonale che sovrappassa il doppio binario.\nMovimento.\nLa fermata \u00e8 servita dalla linea Cork Kent \u2013 Cobh del servizio ferroviario suburbano di Cork."}
{"id": "3875976", "revid": "110157", "url": "https://it.wikipedia.org/wiki?curid=3875976", "title": "V\u0161etaty (Rakovn\u00edk)", "text": "V\u0161etaty \u00e8 un comune della Repubblica Ceca facente parte del distretto di Rakovn\u00edk, in Boemia Centrale."}
{"id": "3875978", "revid": "123922918", "url": "https://it.wikipedia.org/wiki?curid=3875978", "title": "Scalera Film", "text": "La Scalera Film \u00e8 stata una societ\u00e0 di produzione e distribuzione cinematografica italiana, attiva dal 1938 al 1950. Annunci e programmi di produzione le fanno guadagnare, fin dal 1939, il titolo di \u00abmassima casa italiana\u00bb. Nel periodo 1940-1943 fu la casa cinematografica italiana con il maggior numero di film prodotti.\nStoria.\nL'atto di nascita della Scalera Film \u00e8 datato marzo 1938. \u00c8 fondata dai fratelli Scalera, Salvatore e Michele, dietro suggerimento di Mussolini che gli prospetta un buon affare, anticipando loro le oramai prossime leggi sull'incremento produttivo (la cosiddetta \"Legge Alfieri\"), che concede robusti finanziamenti alle produzioni nazionali, e quella sul monopolio, una legge che di fatto blocca in gran parte l'importazione della cinematograf\u00eca estera (soprattutto americana) favorendo una pi\u00f9 ampia produzione di film italiani. Mussolini, interessato al decollo di Cinecitt\u00e0 e all'esplosione autarchica di questa nuova industria, ha bisogno urgente di coinvolgere imprenditori per farli investire nella cinematografia.\nI napoletani Salvatore e Michele Scalera, insieme al fratello Carlo, sono costruttori edili, i pi\u00f9 attivi nell'edilizia civile a Napoli e a Roma, e, soprattutto, anche i principali destinatari degli appalti del regime: costruzioni di aeroporti civili e militari, realizzazione delle pi\u00f9 importanti opere stradali dell'Impero (come la Asmara-Massaua in Eritrea e la litoranea Tripoli-Bengasi in Libia).\nDovendo e volendo rimpiazzare la produzione hollywoodiana allontanata dal monopolio, la Scalera adotter\u00e0 in modo programmatico, unica casa italiana, lo \"studio system\" statunitense. Viene creata una casa di distribuzione e vengono rilevati gli studi della Caesar Film. Attori, registi e tecnici verranno messi sotto contratto esclusivo: Gino Cervi, Fosco Giachetti, Ruggero Ruggeri, Rossano Brazzi, Carlo Ninchi, Massimo Serato; Emma e Irma Gramatica, Isa Pola, Luisa Ferida, Doris Duranti; i registi Mario Bonnard, Amleto Palermi, Goffredo Alessandrini, Corrado D'Errico; i tecnici Ubaldo Arata, Massimo Terzano, Otello Martelli, Romolo Garroni, Sergio Pesce, Pietro Cavazzuti, Ercole Pace.\nLa Scalera cercher\u00e0 un suo stile e un'immagine da casa \"internazionale\", trionfo dell'estetica da studio, uno stile teatral-letterario, lussuoso, artificioso. Sar\u00e0 anche la casa che maggiormente sosterr\u00e0 l'incremento della produzione italiana del periodo: 6 film prodotti nel 1938, 8 nel '39, 10 nel '40, 9 nel '41, 13 nel '42. Numerose saranno anche le coproduzioni internazionali, specialmente con la Francia, girate in Italia da registi stranieri e a volte con un cast misto come: \"Pap\u00e0 Lebonnard\", \"Ultima giovinezza\", \"Rosa di sangue\", \"Ecco la felicit\u00e0\", \"Tosca\". Alcuni film francesi invece comprendono una quota Scalera minoritaria (un preacquisto per la distribuzione italiana) grazie all'accordo con il produttore Andr\u00e9 Paulv\u00e9. Fra questi spiccano anche titoli di grande prestigio: \"Les visiteurs du soir\" (\"L'amore e il diavolo\"), \"Les enfants du paradis\" (\"Amanti perduti\"), \"La Belle et la B\u00eate\" (\"La bella e la bestia\").\nA partire dal 1941 \u00e8 anche la casa cinematografica che pi\u00f9 si assume l'onere della produzione di guerra e di propaganda. Pellicole come \"Giarabub\" o \"Alfa Tau!\" ne sono un esempio. Anche \"Uomini sul fondo\", per la regia di Francesco De Robertis, ne fa parte. Ma \u00e8 girato dal vero sui mari, senza retorica, e viene oggi considerato uno dei film anticipatori del neorealismo. In questo settore della produzione Scalera avviene anche l'esordio alla regia di Roberto Rossellini (subentrando a De Robertis) con \"La nave bianca\".\nUn supporto indiretto alla propaganda di guerra, attraverso una rappresentazione simbolica della storia, lo danno anche alcuni film d'ambiente veneziano: \"Il bravo di Venezia\", \"Il ponte dei sospiri\", \"Capitan Tempesta\", \"Il leone di Damasco\", \"I due Foscari\". A quest'ultimo film collabora anche un giovanissimo Michelangelo Antonioni e che, sotto contratto Scalera e grazie all'intercessione del direttore della fotografia Ubaldo Arata, verr\u00e0 anche inviato in Francia come coregista di Marcel Carn\u00e9 per il gi\u00e0 citato \"Les visiteurs du soir\".\nDopo il 25 luglio 1943 la produzione del cinema italiano, allo sbando, si arresta completamente. Michele e Salvatore verranno addirittura arrestati dai badogliani. A settembre invece, con l'occupazione tedesca di Roma e la nascita della Repubblica Sociale Italiana, Ferdinando Mezzasoma e Luigi Freddi decidono di trasferire la produzione italiana a Venezia creando il Cinevillaggio. La Scalera, che ha gi\u00e0 degli studi cinematografici nel territorio veneziano (alla Giudecca) diventa cos\u00ec una delle case cinematografiche dislocate a Venezia. Pochi per\u00f2 furono i registi, gli artisti e i tecnici che, aderendo all'invito di Freddi e Mezzasoma, si trasferirono da Roma a Venezia. Pochi saranno i film prodotti dalla Scalera sotto la Repubblica Sociale Italiana, ma anch'essi faranno parte delle difficolt\u00e0 in cui si trover\u00e0 la casa nell'immediato dopoguerra.\nDopo la Liberazione la stretta dipendenza della Scalera dalla politica, cinematografica e non, dello stato fascista la pone nell'occhio del ciclone. Michele Scalera finisce sotto processo per \u00abingiustificato arricchimento\u00bb. Viene assolto ma, anche se nel cinema italiano non si procede a nessun tipo di epurazione, l'ostilit\u00e0 verso la casa di produzione \u00e8 largamente riscontrabile, e si trasferisce in qualche modo sui suoi prodotti. Un elemento per ricostruire la propria immagine, cercando allo stesso tempo di occultare gli aspetti pi\u00f9 scomodi del proprio passato, \u00e8 quello di aver avviato per prima le gi\u00e0 citate coproduzioni internazionali, una sorta di strategia di alleanze europee, continuata anche in pieno conflitto.\nDopo l'uscita fallimentare di alcune pellicole del periodo fascista rieditate, si riparte, gi\u00e0 nella stagione 1946-47, con un programma di inequivocabile ambizione internazionale, continuazione ideale della tipica produzione Scalera del periodo prebellico. Le coproduzioni sono molte e ad ampio raggio, i teatri di posa vengono rilanciati e la distribuzione potenziata. I listini sono ricchissimi di titoli, tra i quali spicca anche \"La Grande illusion\" (\"La grande illusione\") di Jean Renoir, film censurato dal fascismo (malgrado il film sia stato presentato al Festival Venezia nel 1937 e premiato \u00abper il miglior complesso artistico\u00bb).\nNel 1949 viene anche presentato il primo film internazionale realizzato in Italia da un produttore statunitense, \"Black Magic\" (\"Gli spadaccini della Serenissima\" alias \"Cagliostro\") di Gregory Ratoff con Orson Welles, che ha accettato di interpretare questo film anche per tentare di convincere Michele Scalera a finanziare un suo progetto per la realizzazione di un'Otello (il film usc\u00ec nel 1952). La Scalera finanzi\u00f2 il progetto di questa produzione, ma la crisi finanziaria colp\u00ec la casa e il fallimento arriv\u00f2 qualche giorno prima dell'inizio della lavorazione del film: \u00abCi trovammo in Marocco con una troupe di trentacinque tecnici, pi\u00f9 tutti gli attori. Naturalmente non c'erano soldi e i costumi che dovevano arrivare dall'Italia non arrivarono\u00bb.\nCon l'apertura ad una collaborazione italo-americana Michele Scalera si era illuso di poter rilanciare la casa, che non riesce a recuperare un'esposizione finanziaria: le difficolt\u00e0 balzano alla ribalta della cronaca gi\u00e0 nel 1950 (la stampa specializzata scrive di un passivo di un miliardo e mezzo di lire). Michele Scalera \u00e8 obbligato a rispondere pubblicamente, smentendo la voce del passivo, ma confermando una difficolt\u00e0 finanziaria dovuta a un problema con le banche creditrici. Scalera si rivolge anche al sottosegretario Andreotti con la richiesta di intercedere presso l'IMI per un prestito garantito sugli immobili di Roma e Venezia, ma l'IMI rifiuta. \u00c8, probabilmente, l'ultimo tentativo per salvare la casa cinematografica dal fallimento. La Scalera verr\u00e0 messa in liquidazione nell'aprile del 1952."}
{"id": "3875980", "revid": "287204", "url": "https://it.wikipedia.org/wiki?curid=3875980", "title": "Nuraghe s'Ulimu", "text": "Il nuraghe s'Ulimu \u00e8 un nuraghe situato nel comune di Ulassai, nella subregione barbaricina dell'Ogliastra, in provincia di Nuoro.\nIl nuraghe.\nSituato nel tacco meridionale di Ulassai, ad una altezza di 720\u00a0m sul livello del mare, si affaccia sulla vallata di \"Pauli\" e \"Godditorgiu\". La zona \u00e8 fortemente popolata di pastori e di grosse greggi di capre, pecore e vacche. La sua fondazione \u00e8 risalente tra il Bronzo Medio e il Bronzo Finale (1500-900 A.C). Rimane isolato ma molto vicino ad altri complessi nuragici delle vicinanze, infatti nei dintorni si trovano 8 Domus de janas 3 Tomba dei giganti 1 Dolmen e 3 villaggi nuragici questi ultimi ancora mezzo sepolti.\nStruttura del nuraghe.\nLa sua struttura \u00e8 a carattere ciclopico, \u00e8 costituita da due massicce torri, una in buono stato di conservazione, l'altra in parte crollata, unite da una spessa cortina. \nLa torre integra \u00e8 collocata su una grossa rupe calcarea, al suo interno la falsa cupola a th\u00f2los \u00e8 priva dell'ultima lastra a causa dell'esigenza dei pastori che utilizzarono tale cupola come canna fumaria nel periodo invernale. Il nuraghe sino alla fine dell'Ottocento era utilizzato come capanno per i pastori. L'ingresso \u00e8 rivolto a sud, con apertura alta 1.10 e larga 0.85, si penetra per un corridorio lungo 3.40\u00a0m che porta ad una vasta cella circolare di\u00a0m 4.70 di diametro. A ovest della cella \u00e8 presente una nicchia a sezione ogivale larga 1.30 alta 2.00 e profonda circa 2 metri.\nPrima della stanza sulla sinistra si apre una comoda scala elicoidale che porta al piano superiore. L'altezza della stanza \u00e8 di 7.00 metri, la torre ha un diametro totale di 12 metri.\nLa torre distrutta invece \u00e8 un po' pi\u00f9 piccola, la circonferenza misura 10 metri, a nord-est \u00e8 visibile una feritoia ad una altezza di 5.00 metri dal piano del bastione. L'edificio monco ad una altezza di 4 metri ed internamente \u00e8 ricoperto da materiale di crollo. nella parte esterna delle torri c'\u00e8 una spessa muraglia circolare larga 3 metri alta oltre 4, che nel lato sud-est rende inaccessibile la costruzione. La stessa muraglia si abbassa nella parte nord-ovest ma prosegue rettilinea per 14 metri sino a congiungersi con una grossa roccia. Un altro pezzo di muraglia \u00e8 lungo 14 metri e a met\u00e0 presenta una piccola apertura con architrave alta 1.50\u00a0m. L'insieme delle due torri misura 25\u00a0m da est a ovest e 24 da nord a sud.\nL'architrave interno della torre integra risulta in serio pericolo, rendendo la struttura pericolosa e non fruibile per questioni di sicurezza.\nScavi e studi.\nNel nuraghe non sono stati mai eseguiti scavi di alcun genere, gli unici studi sono dell'archeologo Fernando Pilia che nel suo sopralluogo avvenuto a pi\u00f9 riprese negli anni Ottanta Novanta rinvenne 5 frammenti di ceramica. due grossi d'impasto impuro e di pessima cottura, due sottili di ottima cottura.\nCuriosit\u00e0.\nNel 1936 all'interno della torre integra, nell'unica nicchia presente venne trovato il cadavere di un giovane pastore ulassese scomparso nel 1912 in quella zona. Il cadavere era di Sisinnio Corgiolu noto \"Prantalada\" assassinato e nascosto li per oltre un ventennio."}
{"id": "3875981", "revid": "1573940", "url": "https://it.wikipedia.org/wiki?curid=3875981", "title": "Pseudomys albocinereus", "text": "Il topo australiano grigio cenere (Pseudomys albocinereus ) \u00e8 un roditore della famiglia dei Muridi endemico dell'Australia.\nDescrizione.\nRoditore di piccole dimensioni, con la lunghezza della testa e del corpo tra 70 e 100\u00a0mm, la lunghezza della coda tra 85 e 110\u00a0mm, la lunghezza del piede tra 20 e 25\u00a0mm, la lunghezza delle orecchie tra 17 e 19\u00a0mm e un peso fino a 40\u00a0g.\nLa pelliccia \u00e8 lunga e soffice. Le parti superiori sono grigio-brunastre. \u00c8 presente una parte biancastra sul muso e sotto i piedi. Il naso \u00e8 rosa. Le parti ventrali sono biancastre, con la base dei peli grigia. Le mani e i piedi sono bianchi. La coda \u00e8 pi\u00f9 lunga della testa e del corpo, cosparsa di peli nerastri sopra e bianca sotto. Le piante dei piedi sono ricoperte di granuli particolarmente tra i cuscinetti. Il cariotipo \u00e8 2n=48 FN=53-54.\nBiologia.\nComportamento.\n\u00c8 una specie notturna. Costruisce sistemi profondi di cunicoli ma anche nidi in superficie in alberi abbattuti.\nAlimentazione.\nSi nutre di parti vegetali, semi e artropodi. Si arrampica tra gli arbusti per nutrirsi.\nRiproduzione.\nNella parte occidentale dell'areale si riproduce in primavera, mentre nella parte orientale si riproduce quando le condizioni ambientali sono pi\u00f9 favorevoli. LE femmine danno alla luce un piccolo alla volta.\nDistribuzione e habitat.\nQuesta specie \u00e8 diffusa nell'Australia Occidentale.\nVive nelle brughiere e nelle boscaglie su terreni sabbiosi.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerato il vasto areale e la popolazione numerosa, classifica \"M.albocinereus\" come specie a rischio minimo (LC)."}
{"id": "3875983", "revid": "287204", "url": "https://it.wikipedia.org/wiki?curid=3875983", "title": "Linea di Karman", "text": ""}
{"id": "3875986", "revid": "729019", "url": "https://it.wikipedia.org/wiki?curid=3875986", "title": "Stazione di Carrigtwohill", "text": "La stazione di Carrigtwohill \u00e8 una stazione ferroviaria della linea Cork-Youghal a servizio di Carrigtwohill nella contea di Cork, Irlanda.\nStoria.\nLo scalo fu aperto il 2 novembre 1859.\nFu chiusa al servizio passeggeri il 4 febbraio 1963 assieme al tronco Glounthaune \u2013 Youghal. Il servizio merci rimase in funzione fino al 2 dicembre 1974. Fu poi completamente chiusa il 6 settembre 1976.\nCon la riapertura parziale della ferrovia tra Gounthaune e Midleton, la stazione fu ricostruita e riaperta al servizio passeggeri il 30 luglio 2009 al fine di utilizzarla nella linea Cork Kent \u2013 Midleton del servizio ferroviario suburbano di Cork.\nStrutture ed impianti.\nIl piazzale \u00e8 composto da due binari. Il fabbricato viaggiatori originario \u00e8 stato riconvertito come sala rel\u00e8 per il sistema di segnalamento della stazione.\nMovimento.\nLa stazione \u00e8 servita dalla linea Cork Kent \u2013 Midleton del servizio ferroviario suburbano di Cork."}
{"id": "3875988", "revid": "110157", "url": "https://it.wikipedia.org/wiki?curid=3875988", "title": "Zavidov", "text": "Zavidov \u00e8 un comune della Repubblica Ceca facente parte del distretto di Rakovn\u00edk, in Boemia Centrale."}
{"id": "3875990", "revid": "729019", "url": "https://it.wikipedia.org/wiki?curid=3875990", "title": "Aeroporto di Socotra", "text": "L'Aeroporto di Socotra (\u0645\u0637\u0627\u0631 \u0633\u0642\u0637\u0631\u0649 \u0627\u0644\u062f\u0648\u0644\u064a: arabo) \u00e8 un aeroporto situato nell'isola di Socotra nello Yemen (IATA: SCT, ICAO: OYSQ). \u00c8 l'unico aeroporto commerciale che serve l'isola yemenita di Socotra nel Mar Arabico e il suo capoluogo Hadibu. L'aeroporto dell'isola yemenita ha voli giornalieri che collegano l'isola al vicino aeroporto di Al-Mukalla (Riyan Airport) sulla terraferma in cui tutti i velivoli fanno una sosta tecnica sul loro percorso verso la capitale Sana'a o verso Aden. L'aeroporto si trova sulla strada asfaltata che collega Hadibo sulla costa settentrionale con la principale attrazione turistica all'estremo ovest dell'isola, la spiaggia di Qalansiyah, dalla quale dista circa due ore. Non \u00e8 previsto alcun servizio di trasporto tra l'aeroporto e Hadibu, comunque il tragitto \u00e8 percorribile con un'autovettura in un quarto d'ora ad una tariffa tra 30 e 50 Riyal yemeniti."}
{"id": "3875993", "revid": "1573940", "url": "https://it.wikipedia.org/wiki?curid=3875993", "title": "Pseudomys apodemoides", "text": "Il topo australiano setoso (Pseudomys apodemoides ) \u00e8 un roditore della famiglia dei Muridi endemico dell'Australia.\nDescrizione.\nRoditore di piccole dimensioni, con la lunghezza della testa e del corpo tra 68 e 80\u00a0mm, la lunghezza della coda tra 90 e 105\u00a0mm, la lunghezza del piede tra 20 e 23\u00a0mm, la lunghezza delle orecchie tra 16 e 18\u00a0mm e un peso fino a 22\u00a0g.\nLa pelliccia \u00e8 lunga e liscia. Le parti superiori sono grigio-cenere chiaro. Le orecchie sono proporzionalmente grandi e grigiastre. I lati del muso e le labbra sono bianchi. Le parti ventrali sono biancastre, con la base dei peli grigia. Le mani e i piedi sono bianchi. La coda \u00e8 pi\u00f9 corta della testa e del corpo, chiazzata di bianco e di grigio sopra e uniformemente bianca sotto.\nBiologia.\nComportamento.\nCostruisce complessi sistemi di cunicoli e tane, con diverse tane nascoste nella fitta vegetazione, particolarmente tra le \"Banksia\" del deserto.\nAlimentazione.\nSi nutre di semi, frutta, fiori, nettare, funghi e artropodi.\nRiproduzione.\nSi riproduce durante tutto l'anno se le condizioni ambientali sono favorevoli. Le femmine possono dare alla luce 2-5 piccoli pi\u00f9 volte successivamente.\nDistribuzione e habitat.\nQuesta specie \u00e8 diffusa nello stato di Victoria occidentale e Australia Meridionale sud-orientale.\nVive in brughiere semi-aride con una diversit\u00e0 di specie vegetali. \nStato di conservazione.\nLa IUCN Red List, considerato il vasto areale e la popolazione numerosa, classifica \"P.apodemoides\" come specie a rischio minimo (LC)."}
{"id": "3875995", "revid": "729019", "url": "https://it.wikipedia.org/wiki?curid=3875995", "title": "Stazione di Midleton", "text": "La stazione di Midleton \u00e8 la stazione ferroviaria capolinea della linea Cork-Youghal a servizio di Midleton nella contea di Cork, Irlanda. Fino agli anni ottanta, la linea proseguiva fino a Youghal.\nStoria.\nLa stazione fu aperta il 10 novembre 1859 assieme alla linea proveniente da Cork. Funse da scalo terminale per qualche mese, fino a quando non fu aperto il tronco per Youghal.\nFunse anche da officina della Cork &amp; Youghal railway (C&amp;YR), che eserciva sia la Cork-Youghal sia la diramazione Glounthaune-Cobh, fino al 1866 quando la societ\u00e0 fu assorbita dalla Great Southern and Western Railway (GS&amp;WR). Quest'ultima impresa ferroviaria procedette alla chiusura delle officine nel 1877.\nFu chiusa al servizio passeggeri il 4 febbraio 1963 assieme al tronco Glounthaune \u2013 Youghal. Il servizio merci fu soppresso il 2 giugno 1978.\nNell'ambito del rinnovo della linea ferroviaria al fine di impiegarla nel servizio ferroviario suburbano di Cork, la stazione fu ricostruita e riaperta al servizio viaggiatori il 30 luglio 2009.\nStrutture ed impianti.\nIl piazzale \u00e8 dotato di due binari.\nMovimento.\nLa stazione \u00e8 servita dalla linea Cork Kent \u2013 Midleton del servizio ferroviario suburbano di Cork."}
{"id": "3875996", "revid": "1568601", "url": "https://it.wikipedia.org/wiki?curid=3875996", "title": "Gebel Dalma", "text": "Gebel Dalma \u00e8 un cratere d'impatto situato nella Libia. Il suo diametro misura circa 2 km e la sua et\u00e0 \u00e8 stimata a meno di 120 milioni di anni (periodo Cretaceo). Il cratere \u00e8 noto anche come \"BP Structure\", visto che venne scoprerto dai geologi della British Petroleum.\nIl cratere affiora in superficie."}
{"id": "3875997", "revid": "110157", "url": "https://it.wikipedia.org/wiki?curid=3875997", "title": "Zbe\u010dno", "text": "Zbe\u010dno \u00e8 un comune della Repubblica Ceca facente parte del distretto di Rakovn\u00edk, in Boemia Centrale."}
{"id": "3875998", "revid": "287204", "url": "https://it.wikipedia.org/wiki?curid=3875998", "title": "Zbecno", "text": ""}
{"id": "3876001", "revid": "2216906", "url": "https://it.wikipedia.org/wiki?curid=3876001", "title": "Matteo Maria Zuppi", "text": "Biografia.\nNato a Roma l'11 ottobre 1955, \u00e8 quinto dei sei figli del giornalista Enrico e di Carla Fumagalli, nipote del cardinale Carlo Confalonieri.\nFormazione e ministero sacerdotale.\nNel 1973 conosce Andrea Riccardi, il fondatore della Comunit\u00e0 di Sant'Egidio, e comincia a collaborare con l'associazione prima nelle scuole popolari poi con gli anziani soli o gli immigrati\nEntrato nel seminario di Palestrina, consegue il baccalaureato in teologia presso la Pontificia Universit\u00e0 Lateranense, quindi si laurea in Lettere e Filosofia all'Universit\u00e0 di Roma, con una tesi in Storia del Cristianesimo.\nViene ordinato presbitero il 9 maggio 1981 nella cattedrale di Sant'Agapito martire a Palestrina dal vescovo Renato Spallanzani. Per diciannove anni svolge il ruolo di viceparroco nella basilica di Santa Maria in Trastevere di Roma, di cui poi sar\u00e0 nominato parroco fino al 2010. Nel 2005 il cardinale Camillo Ruini lo nomina prefetto della III prefettura di Roma, ruolo che ricopre fino al 2010. Nel 1983 diviene rettore della chiesa di Santa Croce alla Lungara e dal 1995 presta la sua opera come membro del Consiglio presbiterale. Dal 2010 svolge il suo ministero come parroco della chiesa dei Santi Simone e Giuda Taddeo a Torre Angela, tra le pi\u00f9 popolose della citt\u00e0, e, dal 2011, prefetto della XVII prefettura di Roma. \u00c8 anche cappellano di Sua Santit\u00e0 (dal 2006) e nel 2000 diviene assistente ecclesiastico generale della Comunit\u00e0 di Sant'Egidio. In questa veste nel 1990 collaborando con Andrea Riccardi, Jaime Pedro Gon\u00e7alves e Mario Raffaelli svolge il ruolo di mediatore nelle trattative tra il governo del Mozambico (all'epoca controllato dai socialisti del Fronte di Liberazione del Mozambico) e il partito di Resist\u00eancia Nacional Mo\u00e7ambicana, impegnati sin dal 1975 in una guerra civile. La mediazione condusse il 4 ottobre 1992, dopo 27 mesi di trattative, alla firma degli Accordi di pace di Roma che sancirono la fine delle ostilit\u00e0. Per questi eventi Zuppi e Riccardi vengono nominati cittadini onorari del Mozambico. In seguito ha continuato ad operare con la cosiddetta \"diplomazia parallela\" della Comunit\u00e0 di Sant'Egidio.\nMinistero episcopale e cardinalato.\nIl 31 gennaio 2012 papa Benedetto XVI lo nomina vescovo ausiliare di Roma per il settore Centro e vescovo titolare di Villanova. Il 14 aprile 2012 riceve l'ordinazione episcopale, nella basilica di San Giovanni in Laterano, per l'imposizione delle mani del cardinale Agostino Vallini, coconsacranti l'arcivescovo Giovanni Battista Pichierri e il vescovo Vincenzo Paglia (poi arcivescovo). \u00c8 uno dei vescovi che ha celebrato la messa tridentina dopo il motu proprio \"Summorum Pontificum\".\nIl 27 ottobre 2015 papa Francesco lo nomina arcivescovo metropolita di Bologna; succede al cardinale Carlo Caffarra, dimissionario per raggiunti limiti di et\u00e0. Prende possesso canonico dell'arcidiocesi il successivo 12 dicembre con una solenne celebrazione, durante la quale apre la porta santa della cattedrale di San Pietro. Dall'11 gennaio 2016 \u00e8 presidente della Conferenza episcopale dell'Emilia-Romagna.\nIl 29 giugno 2016 riceve il pallio nella basilica di San Pietro in Vaticano da papa Francesco. Il pallio, secondo le disposizioni del Santo Padre, gli viene imposto dal nunzio apostolico Adriano Bernardini il successivo 4 ottobre, nella basilica di San Petronio, in occasione della festa del santo patrono, alla presenza dei vescovi delle diocesi suffraganee di Imola Tommaso Ghirelli, Ferrara-Comacchio Luigi Negri e Faenza-Modigliana Mario Toso.\nIndice il congresso eucaristico diocesano dal 13 novembre 2016 all'8 ottobre 2017.\nIl 9 settembre 2017, nella cattedrale di san Pietro, presiede le solenni esequie del suo predecessore, il cardinale Carlo Caffarra.\nIl 1\u00ba ottobre 2017 accoglie papa Francesco in visita pastorale a Bologna per la conclusione del congresso eucaristico diocesano.\nDopo essere stato membro del XV consiglio ordinario del Sinodo dei vescovi per i giovani, papa Francesco lo nomina membro del Dicastero per il servizio dello sviluppo umano integrale il 21 febbraio 2020 e, il successivo 18 aprile, membro dell'Amministrazione del patrimonio della Sede Apostolica.\nDurante l'Angelus del 1\u00ba settembre 2019 papa Francesco ne annuncia la creazione a cardinale nel concistoro del successivo 5 ottobre. Riceve il titolo di Sant'Egidio in Trastevere, nuovo titolo cardinalizio istituito dal Papa per l'occasione, del quale ha preso possesso l'11 gennaio 2020. Fino alla creazione a cardinale di Mauro Gambetti \u00e8 stato il porporato italiano pi\u00f9 giovane.\nIl 14 gennaio 2022, nella Basilica di Santa Maria degli Angeli e dei Martiri, presiede la celebrazione delle esequie di stato del presidente del Parlamento europeo David Sassoli, che Zuppi conosceva dai tempi del liceo.\nStemma.\nNello stemma vi sono:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOnorificenze.\nCappellano di Sua Santit\u00e0\n- 2006"}
{"id": "3876010", "revid": "287204", "url": "https://it.wikipedia.org/wiki?curid=3876010", "title": "M\u00fcnsterland Giro 2011", "text": "La M\u00fcnsterland Giro 2011, sesta edizione della corsa e valida come evento dell'UCI Europe Tour 2011 categoria 1.1, si svolse il 3 ottobre 2011 su un percorso di 194,5\u00a0km. Fu vinta dal tedesco Marcel Kittel che giunse al traguardo con il tempo di 4h24'44\", alla media di 44,08\u00a0km/h.\nAl traguardo 136 ciclisti completarono la gara."}
{"id": "3876013", "revid": "287204", "url": "https://it.wikipedia.org/wiki?curid=3876013", "title": "\u017d\u010f\u00e1r (Rakovn\u00edk)", "text": "\u017d\u010f\u00e1r \u00e8 un comune della Repubblica Ceca facente parte del distretto di Rakovn\u00edk, in Boemia Centrale."}
{"id": "3876015", "revid": "73997", "url": "https://it.wikipedia.org/wiki?curid=3876015", "title": "Rock n rolf", "text": ""}
{"id": "3876016", "revid": "599013", "url": "https://it.wikipedia.org/wiki?curid=3876016", "title": "Etienne Mermer", "text": "Carriera.\nClub.\nIn carriera ha giocato 12 partite e segnato 2 gol nella OFC Champions League."}
{"id": "3876017", "revid": "125368698", "url": "https://it.wikipedia.org/wiki?curid=3876017", "title": "Franti\u0161ek Bass", "text": "Biografia.\nFranti\u0161ek Bass nacque a Brno in Cecoslovacchia nel 1930. A undici anni fu deportato nel Campo di concentramento di Theresienstadt (Terez\u00edn), con il convoglio n. 149, il 12 febbraio 1941. Le condizioni nella citt\u00e0-ghetto erano molto difficili per il sovraffollamento, le malattie, la scarsezza di cibo, e soprattutto l'incubo costante delle deportazioni \"a est\", da cui non vi era ritorno. Le autorit\u00e0 di autogoverno ebraico e un gruppo di valenti educatori prigionieri nel campo cercarono di fare il possibile per i tantissimi bambini presenti. Ai bambini di Terez\u00edn era impedito di andare a scuola ma per loro si organizzarono corsi di cultura, letteratura e musica. \nA Terez\u00edn Bass collabor\u00f2 con il settimanale \"Vedem\" fondato e diretto dal coetaneo Petr Ginz. Assieme a Hanu\u0161 Hachenburg, Bass si segnal\u00f2 per la sua vena poetica. Tra le sue poesie pi\u00f9 note sono \"Sono un Ebreo\" e \"Il giardino\". \nAlla fine anche Franti\u0161ek Bass venne deportato, come la maggior parte dei suoi coetanei, ad Auschwitz, con il convoglio n.76, l'ultimo a giungere da Terezin al campo di sterminio. All'arrivo mor\u00ec ucciso nelle camere a gas il 28 ottobre 1944, come gi\u00e0 era avvenuto a Hanu\u0161 Hachenburg e Petr Ginz. Bass aveva da poco compiuti i 14 anni.\nLa memoria.\nCirca 700 pagine del settimanale \"Vedem\" sono sopravvissute e con esse molte delle poesie di Bass, oggi esposte nelle collezioni del Museo Ebraico di Praga. Le poesie di Brass sono oggetto di studio e pubblicati in volumi e antologie in lingua ceca o al livello internazionale in traduzione. "}
{"id": "3876018", "revid": "228587", "url": "https://it.wikipedia.org/wiki?curid=3876018", "title": "Femmina Bella", "text": "Femmina Bella \u00e8 un album del 2012 di Marcella Bella.\nIl disco.\nL'album, prodotto da Cristiano Malgioglio, rappresenta per l'artista catanese il ritorno alla musica dopo cinque anni di silenzio discografico.\nIl primo singolo estratto, \"Malecon\", dal nome del lungo mare de l'Havana, vede Marcella collaborare con Luis Frank, componente del gruppo cubano Buena Vista Social Club, che cura gli arrangiamenti e partecipa al cantato. Il disco \u00e8 stato registrato a Cuba durante l'estate 2011 ed \u00e8 interamente dedicato alla musica e alle atmosfere dell'isola. I brani che lo compongono nascono dalla collaborazione di autori come Gian Pietro Felisatti, Corrado Castellari, Cristiano Malgioglio, Maurizio Costanzo e Antonio Summa.\nPresenti anche due cover: \"Veinte Anos\" di Omara Portuondo, vero e proprio classico della tradizione musicale cubana e \"Per sempre\" gi\u00e0 incisa da Adriano Celentano e che Marcella dedica con grande partecipazione emotiva al fratello Gianni che ne \u00e8 l'autore insieme a Stefano Pieroni.\nIl brano \"L'amore che io sento\" era, nelle intenzioni della cantante, destinato al Festival di Sanremo 2012, ma gli organizzatori del Festival hanno fatto scelte diverse.\n\u00c8 il primo album dove non compare tra gli autori (escludendo la cover di \"Per sempre\") il fratello di Marcella Gianni, a causa dei seri problemi di salute che l'hanno colpito nel 2010.\nL'ironico brano \"Femmina bella\" \u00e8 diventato un tormentone del programma Deejay chiama Italia nella primavera/estate del 2013, e nella versione remix nel 2014 nel programma \"Chiambretti Supermarket\"."}
{"id": "3876022", "revid": "106908", "url": "https://it.wikipedia.org/wiki?curid=3876022", "title": "Seconda Repubblica Polacca", "text": ""}
{"id": "3876028", "revid": "1573940", "url": "https://it.wikipedia.org/wiki?curid=3876028", "title": "Pseudomys australis", "text": "Il topo australiano delle pianure (Pseudomys australis ) \u00e8 un roditore della famiglia dei Muridi endemico dell'Australia\nDescrizione.\nRoditore di piccole dimensioni, con la lunghezza della testa e del corpo tra 100 e 140\u00a0mm, la lunghezza della coda tra 90 e 120\u00a0mm, la lunghezza del piede tra 25 e 30\u00a0mm, la lunghezza delle orecchie tra 20 e 25\u00a0mm e un peso fino a 75\u00a0g.\nLa pelliccia \u00e8 lunga e soffice. Il corpo \u00e8 tozzo. Le parti superiori sono grigio-brunastre scure. Il muso \u00e8 arrotondato. Le orecchie sono grandi. Le parti ventrali sono giallo-brunastre, con la base dei peli grigia. Le mani e i piedi sono bianco-giallastri. La coda \u00e8 pi\u00f9 lunga della testa e del corpo, ricoperta densamente di lunghi peli, \u00e8 grigia sopra e bianca sotto. Il cariotipo \u00e8 2n=48 FN=56-58.\nBiologia.\nComportamento.\n\u00c8 una specie parzialmente diurna e gregaria. Costruisce complessi sistemi di cunicoli. I nidi sono mantenuti dalle femmine in estro. Quando minacciata, si alza sui piedi ed emette forti squittii.\nAlimentazione.\nSi nutre di semi, parti vegetali e artropodi.\nRiproduzione.\nSi riproduce durante tutto l'anno se le condizioni ambientali sono favorevoli. Le femmine danno alla luce 4-7 piccoli alla volta dopo una gestazione di 30-31 giorni. Lo svezzamento avviene dopo 28 giorni dalla nascita.\nDistribuzione e habitat.\nQuesta specie \u00e8 diffusa nella parte centrale e settentrionale dell'Australia Meridionale e nell'estrema parte sud-orientale del Territorio del Nord. In passato l'areale si estendeva anche nel Queensland e nel Nuovo Galles del Sud.\nVive in pianure alluvionali con una copertura di bassi arbusti.\nTassonomia.\nSono state riconosciute 5 sottospecie, delle quali 3 sono estinte:\nStato di conservazione.\nLa IUCN Red List, considerato l'areale frammentato e il continuo degrado della qualit\u00e0 del proprio habitat, classifica \"P.australis\" come specie vulnerabile (VU)."}
{"id": "3876030", "revid": "729019", "url": "https://it.wikipedia.org/wiki?curid=3876030", "title": "Stazione di Carrick on Suir", "text": "La stazione di Carrick on Suir \u00e8 una fermata ferroviaria della linea Limerick\u2013Rosslare a servizio di Carrick on Suir, South Tipperary, Irlanda.\nStoria.\nFu aperta il 15 aprile 1853.\nMovimento.\nLa stazione \u00e8 servita giornalmente da due coppie di treni della relazione Limerick Junction\u2013Waterford Plunkett. Non c'\u00e8 servizio la domenica."}
{"id": "3876031", "revid": "1573940", "url": "https://it.wikipedia.org/wiki?curid=3876031", "title": "Pseudomys bolami", "text": "Il topo australiano di Bolam (Pseudomys bolami ) \u00e8 un roditore della famiglia dei Muridi endemico dell'Australia.\nDescrizione.\nRoditore di piccole dimensioni, con la lunghezza della testa e del corpo tra 57 e 77,1\u00a0mm, la lunghezza della coda tra 78,6 e 96,2\u00a0mm, la lunghezza del piede tra 18,4 e 20,1\u00a0mm, la lunghezza delle orecchie tra 15,2 e 18,6\u00a0mm e un peso fino a 21\u00a0g.\nLe parti superiori variano dal bruno-olivastro al bruno-giallastro e sono cosparse di peli nerastri. Le orecchie sono lunghe e rotonde. Le parti ventrali sono bianche. La linea di demarcazione lungo i fianchi \u00e8 netta. Le mani e i piedi sono bianchi. La coda \u00e8 pi\u00f9 lunga della testa e del corpo, ricoperta densamente di lunghi peli, marrone sopra e pi\u00f9 chiara sotto.\nBiologia.\nComportamento.\n\u00c8 una specie notturna.\nAlimentazione.\nSi nutre di semi, germoglie e anche insetti.\nDistribuzione e habitat.\nQuesta specie \u00e8 diffusa in Australia Occidentale meridionale, Australia Meridionale e nell'estrema parte settentrionale e sud-occidentale del Nuovo Galles del Sud.\nVive in boscaglie, aree di Mallee e savane di Acacia su terreni argillosi e sabbiosi.\nStato di conservazione.\nLa IUCN Red List, considerato il vasto areale, la presenza in diverse aree protette e la popolazione numerosa, classifica \"P.bolami\" come specie a rischio minimo (LC)."}
{"id": "3876034", "revid": "1573940", "url": "https://it.wikipedia.org/wiki?curid=3876034", "title": "Pseudomys calabyi", "text": "Il topo dei tumuli di ghiaia di Kakadu (Pseudomys calabyi ) \u00e8 un roditore della famiglia dei Muridi endemico dell'Australia.\nDescrizione.\nRoditore di piccole dimensioni, con la lunghezza della testa e del corpo tra 78,4 e 87,4\u00a0mm, la lunghezza della coda tra 70,1 e 78,1\u00a0mm, la lunghezza del piede tra 16,6 e 18,3\u00a0mm, la lunghezza delle orecchie tra 8,8 e 11,4\u00a0mm e un peso fino a 24\u00a0g.\nLa testa \u00e8 allungata e appiattita. Le parti superiori del muso sono bruno-grigiastre, pi\u00f9 grigie sul capo. Le parti ventrali sono bianche. La linea di demarcazione lungo i fianchi \u00e8 netta, anche sul muso e sulle zampe. La coda \u00e8 uguale alla testa e al corpo, color carne e cosparsa dorsalmente di peli nerastri.\nBiologia.\nComportamento.\nSi rifugia in sistemi di cunicoli e tane con le entrate circondate e bloccate da tumuli di ghiaia.\nAlimentazione.\nSi nutre principalmente di semi di erbacee.\nRiproduzione.\nFemmine in cattivit\u00e0 hanno dato alla luce 22 piccoli in 7 differenti parti in un periodo di 9 mesi.\nDistribuzione e habitat.\nQuesta specie \u00e8 diffusa nel Kakadu National Park e nel Litchfield National Park, Territorio del Nord.\nVive nei sottobsochi di savane alberate sopra colline ghiaiose.\nStato di conservazione.\nLa IUCN Red List, considerato l'areale limitato e frammentato e il declino nella qualit\u00e0 del proprio habitat, classifica \"P.calabyi\" come specie vulnerabile (VU)."}
{"id": "3876041", "revid": "773636", "url": "https://it.wikipedia.org/wiki?curid=3876041", "title": "2. Fu\u00dfball-Bundesliga 2008-2009", "text": "La 2. Fu\u00dfball-Bundesliga 2008-2009 \u00e8 stata la trentacinquesima edizione della 2. Fu\u00dfball-Bundesliga, la seconda serie del campionato tedesco di calcio. \u00c8 iniziata il 15 agosto 2008 ed \u00e8 terminata il 24 maggio 2009, concludendosi con la promozione in Bundesliga del Friburgo, che ha vinto il torneo, il Magonza e il Norimberga; quest'ultimo ha vinto lo spareggio con l'Energie Cottbus.\nCapocannonieri del torneo sono stati Benjamin Auer dell'Alemannia Aachen, C\u00e9dric Makiadi del Duisburg e Marek Mint\u00e1l del Norimberga, tutti con 16 gol.\nSquadre partecipanti.\nLe 18 squadre partecipanti alla edizione 2008-2009\nSpareggio Bundesliga / 2. Bundesliga.\n 16\u00ba classificato Bundesliga 2008-2009 - 3\u00ba classificato 2. Bundesliga 2008-2009\n retrocesso, in 1. Bundesliga"}
{"id": "3876043", "revid": "1568601", "url": "https://it.wikipedia.org/wiki?curid=3876043", "title": "Cratere di Talemzane", "text": "Talemzane o Madna (in arabo \u0645\u0627\u062f\u0646\u0629 / \u062a\u0627\u0644\u0645\u0632\u0627\u0646) \u00e8 un cratere d'impatto situato in Algeria a 40\u00a0km a sud di Hassi Delaa. \nIl suo diametro misura circa 1,75 km e la sua et\u00e0 \u00e8 stimata a meno di 3 milioni di anni (periodo Piliocene). Il cratere venne studiato per la prima volta nel 1928, poi nel 1950 e nel 1988 dalle Universit\u00e0 di Oron e Nizza. Il cratere affiora in superficie."}
{"id": "3876047", "revid": "1573940", "url": "https://it.wikipedia.org/wiki?curid=3876047", "title": "Pseudomys chapmani", "text": "Il topo dei tumuli di ghiaia occidentale (Pseudomys chapmani ) \u00e8 un roditore della famiglia dei Muridi endemico dell'Australia.\nDescrizione.\nRoditore di piccole dimensioni, con la lunghezza della testa e del corpo tra 52,2 e 67,7\u00a0mm, la lunghezza della coda tra 63,6 e 94,4\u00a0mm, la lunghezza del piede tra 15,1 e 17,2\u00a0mm, la lunghezza delle orecchie tra 9,2 e 11,6\u00a0mm e un peso fino a 16,7\u00a0g.\nIl corpo \u00e8 snello e gracile. Le parti superiori sono bruno-giallastre, pi\u00f9 grigiastre sul capo e sulla schiena. La testa \u00e8 allungata e appiattita, gli occhi sono relativamente piccoli, il muso \u00e8 stretto, le orecchie sono proporzionalmente piccole. Le parti ventrali sono bianche. Le mani e i piedi sono color carne. La coda \u00e8 pi\u00f9 lunga della testa e del corpo ed \u00e8 uniformemente bruno-rosacea.\nBiologia.\nComportamento.\nSi rifugia in sistemi complessi di cunicoli e tane sotto ammassi di pietra raccolte in superficie.\nRiproduzione.\nLe femmine danno alla luce fino a 4 piccoli diverse volte l'anno.\nDistribuzione e habitat.\nQuesta specie \u00e8 diffusa nelle zone interne del Pilbara, Australia Occidentale. In passato l'areale era pi\u00f9 ampio, comprendendo anche le zone costiere e meridionali.\nVive in praterie e in aree rocciose anche prive di terreno e nel sottobosco di boschi di Acacia.\nStato di conservazione.\nLa IUCN Red List, considerato il vasto areale, la presenza in diverse aree protette e la popolazione numerosa, classifica \"P.chapmani\" come specie a rischio minimo (LC)."}
{"id": "3876051", "revid": "1573940", "url": "https://it.wikipedia.org/wiki?curid=3876051", "title": "Pseudomys delicatulus", "text": "Il topo australiano delicato (Pseudomys delicatulus ) \u00e8 un roditore della famiglia dei Muridi diffuso in Australia e Nuova Guinea.\nDescrizione.\nRoditore di piccole dimensioni, con la lunghezza della testa e del corpo tra 50,2 e 61,7\u00a0mm, la lunghezza della coda tra 61,1 e 84,1\u00a0mm, la lunghezza del piede tra 15,2 e 17,2\u00a0mm, la lunghezza delle orecchie tra 10,6 e 12,8\u00a0mm e un peso fino a 12\u00a0g.\nIl corpo \u00e8 gracile. Le parti superiori variano dal bruno-giallastro al grigio-giallastro, con dei riflessi pi\u00f9 accesi sul muso e lungo i fianchi. Sono presenti degli anelli scuri intorno agli occhi, grandi e sporgenti. Le guance sono bianche. Le parti ventrali sono bianco-giallastre, con la base dei peli grigia, tranne che sul petto. La coda \u00e8 pi\u00f9 lunga della testa e del corpo, marrone chiaro sopra, bianca sotto. Sono presenti 24-25 anelli di scaglie per centimetro. La pianta dei piedi ha dei peli e dei piccoli granuli tra i cuscinetti posteriori. Il cariotipo \u00e8 2n=48 FN=56-58.\nBiologia.\nComportamento.\n\u00c8 una specie notturna e terricola. Costruisce tane semplici o si rifugia in alberi caduti\nAlimentazione.\nSi nutre principalmente di semi, frutta, parti vegetali e alcuni insetti\nRiproduzione.\nSi riproduce durante tutto l'anno se le condizioni ambientali sono favorevoli. Le femmine danno alla luce 2-4 piccoli ogni 5 settimane. I giovani diventano indipendenti dopo 3-4 settimane.\nDistribuzione e habitat.\nQuesta specie \u00e8 diffusa nella Nuova Guinea sud-orientale, Australia settentrionale e orientale ed alcune isole vicine.\nVive in zone erbose su terreni sabbiosi e ben drenati. Pu\u00f2 sopravvivere anche in savane alberate degradate e convertite al pascolo.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerato il vasto areale, la presenza in diverse aree protette, la popolazione numerosa e la tolleranza al degrado del proprio habitat, classifica \"P.delicatulus\" come specie a rischio minimo (LC)."}
{"id": "3876052", "revid": "93556", "url": "https://it.wikipedia.org/wiki?curid=3876052", "title": "Nikolaj Nikolaevi\u010d Ani\u010dkov", "text": "Descrisse per primo le cellule specializzate del miocardio e scopr\u00ec il significato e il ruolo del colesterolo nella patogenesi dell'aterosclerosi. Apport\u00f2 anche altri contributi all'anatomia patologica, soprattutto riguardo ad una struttura biologica costituita da cellule particolari, da lui riscontrata nei capillari del fegato e della milza, di cui si ignora ancora il ruolo specifico.\nNel 1958, in un editoriale in \"Annals of Internal Medicine\" William Dock paragon\u00f2 l'importanza del lavoro di Ani\u010dkov a quello di Robert Koch con la scoperta del bacillo della tubercolosi. Anche il biochimico statunitense D. Steinberg scrisse su di lui: L'unico riferimento alla scoperta di Ani\u010dkov riscontrabile nella letteratura medica statunitense \u00e8 rappresentato dal capitolo da lui redatto per l'edizione di \"Arteriosclerosis. A Survey of the Problem\" di Edmund Vincent Cowdry, pubblicato nel 1933.\nBiografia.\nLa sua famiglia.\nSuo padre, Nikolaj M. Ani\u010dkov (1844-1916), era un rappresentante dell'antica nobilt\u00e0 russa e ricopriva la carica di viceministro della Pubblica Istruzione dell'impero russo. Sua madre, L.I. Vasiliyeva (1859-1924), era figlia di un sacerdote che era stato fondatore della chiesa ortodossa Alexander Nevsky in Rue Daru, Parigi. Ani\u010dkov \u00e8 stato sposato due volte. Aveva un figlio, Mily (1920-1991), che divenne professore di chirurgia e colonnello del Corpo Sanitario. Suo nipote Nikolaj M. Ani\u010dkov (nato nel 1941) \u00e8 Professore di Patologia, membro dell'Accademia Russa di Scienze Mediche, Vicepresidente della Societ\u00e0 russa di Patologia.\nI primi anni.\nNikolaj Ani\u010dkov nacque a San Pietroburgo il 3 novembre 1885. Nel 1903 consegu\u00ec il diploma ginnasiale con medaglia d'oro, lasciando gi\u00e0 intravedere di che stoffa fosse fatto. Nello stesso anno entr\u00f2 all'Accademia Medica Militare Imperiale di San Pietroburgo dove divenne allievo di spicco dell'istologo russo Alexander A. Maximow (1874-1928). Dopo aver rivelato il potenziale aterogenico del colesterolo assunto attraverso i cibi, Ani\u010dkov ricevette in premio un viaggio-studio e si rec\u00f2 presso il laboratorio di Ludwig Aschoff che all'epoca era considerato il pi\u00f9 esperto anatomopatologo (1866-1942).. Quest'ultimo era interessato a un lavoro sperimentale fatto da Ani\u010dkov in Russia. Lavor\u00f2 nel laboratorio di Aschoff, fino alla prima guerra mondiale quando fu fatto prigioniero per via della nazionalit\u00e0 russa e riusc\u00ec a fuggire in Svizzera grazie all'aiuto dello stesso Aschoff. Dopo la sua laurea nel 1909, Ani\u010dkov cominci\u00f2 a lavorare alla sua tesi di dottorato, dal titolo \u201calterazioni infiammatorie nel miocardio\u201d: a proposito di miocardite. In questa tesi descrisse per primo i fagociti del colesterolo. Allo stesso tempo Ani\u010dkov lavor\u00f2 su un modello sperimentale di aterosclerosi con lo studente S. Chalatov. Nel 1916 si arruol\u00f2 nel corpo medico dell'esercit\u00f2 e nel 1917 ader\u00ec al Partito bolscevico e rimase un fedele comunista per tutto il resto della sua vita. Nel 1941 fu trasferito con l'intero organico dell'Accademia militare di medicina da Lenigrado a Samarcanda, dove rest\u00f2 fino alla fine della guerra. Nel 1945 fu nominato tenente generale, raggiungendo il pi\u00f9 alto grado previsto nel corpo medico dell'esercito. Mor\u00ec nel 1964, per un infarto cardiaco.\nCarriera.\nIn Germania fu il primo a descrivere i fagociti esteri del colesterolo e scopr\u00ec che derivano da macrofagi, oggi conosciuti come cellule schiumose. Istologicamente, analizzando lo sviluppo della placca aterosclerotica, Ani\u010dkov identific\u00f2 i tipi di cellule coinvolte nel processo aterosclerotico: cellule muscolari lisce, macrofagi e linfociti. Dunque egli scopr\u00ec il ruolo leader del colesterolo nello sviluppo dell'aterosclerosi (\"Non c'\u00e8 l'aterosclerosi senza colesterolo\"). Present\u00f2 le sue scoperte sull'aterosclerosi ai Congressi di Berlino, Friburgo, W\u00fcrzburg e Wiesbaden, e alle riunioni della Societ\u00e0 Svedese di Patologia, e della Societ\u00e0 Internazionale di Patologia Geografica. Nel 1920 fu nominato direttore della sezione di Patologia generale presso la facolt\u00e0 di Medicina dell'Accademia di Leningrado carica che ricopr\u00ec fino alla sua morte. Durante il lavoro come presidente dell'Accademia delle scienze mediche (1946-1953) Ani\u010dkov partecip\u00f2 alla fondazione di un certo numero di istituti di ricerca e riviste scientifiche. In quel periodo cre\u00f2 un gruppo di ricerca in lingua russa che consisteva di 30 professori e molti medici. Nel loro libro del 2000 intitolato \"Le 10 pi\u00f9 grandi scoperte della medicina\", M. Friedman e M. Friedland hanno incluso la teoria del colesterolo di Ani\u010dkov nell'elenco delle pi\u00f9 grandi scoperte nel campo della medicina.\nTitoli conseguiti.\nDottore in Medicina (1909), dottore in Scienze (1912), Professore di Patologia (1920), tenente generale del Corpo Medico, premio titolare Stato (1940), membro dell'Accademia delle Scienze dell'URSS, presidente dell'Accademia sovietica delle scienze mediche (1946-1953)."}
{"id": "3876053", "revid": "1888309", "url": "https://it.wikipedia.org/wiki?curid=3876053", "title": "Alcazaba di Malaga", "text": "L'Alcazaba di Malaga (, al-qa\u1e63ba, \"cittadella\") \u00e8 una fortezza di epoca musulmana, costruita su una fortezza preesistente di origine fenicia. Si trova alle falde del monte Gibralfaro, sulla cima del quale si trova il castello dello stesso nome. Alcazaba e castello sono collegati da un passaggio del monte protetto da una doppia muraglia a zigzag chiamato \"La Coracha\". Occupava l'estremo est delle mura della citt\u00e0, come tutte le alcazaba musulmane, in modo che i fronti del mezzogiorno, ponente e nord, rimanessero all'interno delle mura.\nL'Alcazaba si trova inoltre vicino al teatro romano di Malaga, al parco della citt\u00e0 e davanti al porto, in un'enclave singolare.\nStoria.\nIl sito dove sorge l'alcazaba ospitava in antichit\u00e0 una fortificazione fenicia, sulle cui rovine fu costruita una nuova fortezza da Abd al-Rahman I nell'VIII secolo.\nL'attuale costruzione fu opera in parte del re delle taifa berbere di Granada, Badis ben Hab\u00fas che ordin\u00f2 di fortificare l'alcazaba tra il 1057 e il 1063, utilizzando i marmi e le statue del teatro romano adiacente per abbellirla, ma gli studi mettono in discussione questa affermazione dato che esistono indizi che stabiliscono che piuttosto di un lavoro di costruzione, si tratt\u00f2 di una restaurazione delle antiche mura di cinta di origine fenicio-punica.\nMa prima di Ben Hab\u00fas, la dinastia Hammudidi, gli ultimi califfi di C\u00f3rdoba e re della Taifa di Malaga, che trasferirono la corte califfale a Malaga durante la Fitna di al-Andalus, usarono la residenza malague\u00f1a.\nLa citt\u00e0 fu conquistata prima dagli Almoravidi nel 1092 e dagli Almohadi nel 1146 per passare, nel 1279, sotto i Nasridi del Sultanato di Granada, i quali migliorarono e ampliarono le fortificazioni della alcazaba.\nDurante l'assedio che, il 19 agosto del 1487, permise ai Re cattolici la conquista della citt\u00e0, l'Alcazaba rappresent\u00f2 l'ultimo rifugio dei mori. Dopo aver innalzato la croce e la bandiera di Castiglia nella torre maestra, il re Fernando consegn\u00f2 a Malaga l'immagine della Vergine della Vittoria, opera di origine tedesca regalata dall'imperatore Massimiliano I al monarca spagnolo. Da allora, la \"Vergine della Vittoria\" \u00e8 la patrona della citt\u00e0.\nSuccessivamente, tutte le mura di cinta hanno subito un processo di abbandono e saccheggio. Lo stato di degrado fu particolarmente rilevante tra il Settecento e l'Ottocento. Le mura esterne furono usate per la creazione delle case del quartiere della Coracha. Nelle prime decadi del XX secolo si inizia a riabilitare l'edificio. Nel 2009 si sono stabiliti nuovi lavori di conservazione dell'Alcazaba e di ci\u00f2 che la circonda.\nStruttura.\nL'Alcazaba \u00e8 un edificio del XI secolo costruito sulla roccia, in cui si evidenzia l'armoniosa unione tra necessit\u00e0 difensiva e bellezza delle sue stanze e giardini interni.\nPer arrivare alla parte pi\u00f9 alta, dove abitavano il sindaco o cad\u00ec della citt\u00e0, era necessario attraversare dall'interno della citt\u00e0 tre mura concentriche e otto porte fortificate, che davano sicurezza ai suoi abitanti, tanto ai re e governatori musulmani, che abitarono il palazzo nazarita, quanto a coloro che abitavano nel sobborgo all'interno delle mura. La presenza inoltre di torri albarrane con feritoie e muraglie merlate portano importanti elementi difensivi. Dai balconi del palazzo si pu\u00f2 osservare una panoramica eccezionale della baia.\nLe torri e le mura sono state ricostruite, prima e dopo il passaggio della citt\u00e0 in mani cristiane. Nella sua costruzione si impiegarono materiali trasportati e si riutilizzarono pezzi del teatro romano annesso, come colonne e capitelli.\nLe costruzioni dell'XI secolo XI furono realizzate con pietra calcarea nummulitica, proveniente da cave vicine al mare; per\u00f2 questa pietra si decompone molto velocemente con l'umidit\u00e0, per cui si sono dovute effettuare molto presto delle riparazioni. Alla fine del XIII secolo o all'inizio del XIV, si rinforzarono le mura e le torri con una muratura esterna.\nZona d'ingresso alle mura superiori.\nTutta la zona d'ingresso sub\u00ec modifiche quando la citt\u00e0 fu conquistata dai Re cattolici. Una volta oltrepassata la porta principale e la cosiddetta Porta delle Colonne, si deve salire per una scalinata che termina nell'Arco del Cristo.\nLa volta del corridoio \u00e8 di mattoni. Negli stipiti dell'arco interno si trovano resti di pietra nummulitica, dell'opera del secolo XI. La porta fu ricostruita alla fine del secolo XIII, come dimostra la chiave scolpita nella chiave dell'arco d'ingresso.\nDavanti alla porta d'uscita dell'Arco del Cristo apparvero dei resti di mura romane di calcestruzzo rivestito di stucco rossastro e piccole piscine scavate nell'ardesia, destinate alla preparazione del garum (pasta di pesce che preparavano i romani).\nA sinistra, in una zona piana da dove si controlla quasi tutta la citt\u00e0, si install\u00f2 l'artiglieria dopo la conquista, per cui si denomin\u00f2 la Piazza d'Armi. Al giorno d'oggi c'\u00e8 un giardino con piscina e un pergolato. Dopo questa piazza c'\u00e8 la Torre della Vela, dove si install\u00f2 una campana dopo la conquista della citt\u00e0.\nL'ingresso alle ultime mura di cinta avviene attraverso la Porta degli Archi e la Torre del Tinel. Una volta oltrepassata la porta degli Archi si gira a sinistra per raggiungere la piattaforma superiore. Negli scavi di questa parte si trov\u00f2 solo un silo o prigione, dove durante la notte rinchiudevano i prigionieri cristiani che lavoravano di giorno. Fernando Guerrero Strachan tracci\u00f2 in questa zona una serie di giardinetti in piccole terrazze, dove si installarono un lavabo romano di marmo, un cinghiale lavorato in pietra ed un enorme piede umano di marmo sempre d'epoca romana.\nLe stanze di Granada.\nNella parte centrale delle mura superiori si trovano le \u201cStanze di Granada\u201d, dove vivevano i re e i governatori. L'architettura qui \u00e8 semplice, della tradizione di arte nasride, trattandosi di raggiungere uno scenario neutro dove si alternano zone di luce e ombra. Nei muri delle sale e delle stanze, ricostruite, ci sono piccoli ripostigli per esibire frammenti di ceramica musulmana trovati negli scavi.\nIl palazzo era organizzato su base di cortili rettangolari e corridoi. Ci sono tre cortili che avevano nei lati portici aperti da tre archi, quello centrale maggiore, disposizione tipica dei cortili islamici andalusi. Del primo di quelli, il pi\u00f9 piccolo, solo si \u00e8 ricostruito il portico meridionale, con tre archi di ferro, che giacciono sopra due colonne intermedie di marmo. Questo portico appartiene alla ricostruzione realizzata durante i secoli XIII o XIV.\nA ovest del portico, e collegato a questo, c'\u00e8 un piccolo padiglione, sempre ricostruito, aperto nei suoi quattro fronti da archi lobati di gesso incrociati.\nIl distretto di case e la torre maestra.\nNella parte pi\u00f9 ad est delle ultime mura, si trovavano le rovine di un quartiere di piccole case formato da tre blocchi di edifici tra vie pavimentate.\nUn piccolo bagno e due abitazioni molto piccole formavano la manzana di sud-ovest e sempre altre due piccole quelle della manzana pi\u00f9 a est. Di dimensioni maggiori erano le tre abitazioni che si trovano nella manzana meridionale. L'altezza massima dei muri che si sono conservati \u00e8 di un metro. Le porte delle abitazioni erano composte da due lastre di legno. La distribuzione delle abitazioni era molto usata: tutte con un piccolo cortile quasi quadrato con intorno marciapiedi e corridoi, intorno al quale si distribuivano le abitazioni. Alcune case conservano i primi scalini delle strette scale che conducevano al piano superiore. Il pavimento delle abitazioni consisteva in uno strato di malta di calce tinta di almagra, anche se alcune conservano tegole di fango e pezzi di marmo. All'interno delle case si trovavano crepidini dipinte di rosso, con iscrizioni in cufico e disegni geometrici.\nNella parte settentrionale del distretto c'era un bagno, dove l'acqua saliva attraverso una noria da un pozzo profondo che chiamavano Airon, nelle mura inferiori.\nIl quartiere disponeva inoltre di un sistema di canali sotterranei per l'allontanamento delle acque nere e quasi tutte le abitazioni disponevano di latrine, il che dimostra l'alto livello di civilt\u00e0 che esisteva.\nIn fondo al distretto si trova la torre maestra di pianta quasi quadrata, opera del secolo XIV. Nella parte superiore si costru\u00ec un'abitazione, con sale e cortile. Della scala per salire non restano tracce."}
{"id": "3876054", "revid": "1573940", "url": "https://it.wikipedia.org/wiki?curid=3876054", "title": "Pseudomys desertor", "text": "Il topo australiano del deserto (Pseudomys desertor ) \u00e8 un roditore della famiglia dei Muridi endemico dell'Australia\nDescrizione.\nRoditore di piccole dimensioni, con la lunghezza della testa e del corpo tra 70 e 105\u00a0mm, la lunghezza della coda tra 70 e 105\u00a0mm, la lunghezza del piede tra 20 e 22\u00a0mm, la lunghezza delle orecchie tra 11,0 e 14\u00a0mm e un peso fino a 30\u00a0g.\nLa pelliccia \u00e8 lunga, cosparsa di lunghi peli che danno un aspetto generale quasi spinoso. Le parti superiori sono marroni brillanti. Le orecchie sono proporzionalmente corte. Sono presenti degli anelli giallo-arancioni intorno agli occhi. Le parti ventrali sono grigie chiare. La coda \u00e8 lunga come la testa e il corpo, marrone sopra e bianca sotto.\nIl cariotipo \u00e8 2n=48 FN=54.\nBiologia.\nComportamento.\n\u00c8 una specie parzialmente diurna e solitaria. Costruisce tane e cunicoli al suolo. L'abbondanza di individui varia notevolmente in presenza di precipitazioni. \u00c8 molto comune dopo intense piogge.\nAlimentazione.\nSi nutre di parti vegetali e semi.\nRiproduzione.\nSi riproduce quando le condizioni ambientali sono favorevoli. Le femmine danno alla luce mediamente 3 piccoli alla volta dopo una gestazione di circa 27-28 giorni.\nDistribuzione e habitat.\nQuesta specie \u00e8 diffusa nella parte centrale del Continente Australiano: Australia Occidentale settentrionale e orientale, Territorio del Nord, Queensland sud-occidentale, Australia Meridionale settentrionale.\nVive in savane alberate, boscaglie, praterie in aree con precipitazioni medie tra 500\u2013750\u00a0mm.\nStato di conservazione.\nLa IUCN Red List, considerato il vasto areale, la presenza in diverse aree protette, la popolazione numerosa e sebbene sia evidente una fluttuazione del numero di individui e la presenza di minacce evidenti, classifica \"P.desertor\" come specie a rischio minimo (LC)."}
{"id": "3876057", "revid": "288300", "url": "https://it.wikipedia.org/wiki?curid=3876057", "title": "Edu Vargas", "text": ""}
{"id": "3876058", "revid": "633073", "url": "https://it.wikipedia.org/wiki?curid=3876058", "title": "Pseudomys fieldi", "text": "Pseudomys fieldi (), conosciuto anche come djoongari, \u00e8 un roditore della famiglia dei Muridi endemico dell'Australia Recenti studi filogenetici hanno rivelato che questa specie \u00e8 sinonimo della specie ritenuta estinta Pseudomys gouldii.\nDescrizione.\nDimensioni.\nRoditore di piccole dimensioni, con la lunghezza della testa e del corpo tra 90 e 115\u00a0mm, la lunghezza della coda tra 115 e 125\u00a0mm, la lunghezza del piede tra 26 e 27\u00a0mm, la lunghezza delle orecchie di 19\u00a0mm e un peso fino a 50\u00a0g.\nAspetto.\nLa pelliccia \u00e8 arruffata. Le parti superiori sono giallo-brunastre chiare, i fianchi sono giallastri, mentre le parti ventrali sono biancastre, con la base dei peli grigia. Le orecchie sono grigiastre. Le zampe sono bianche. La coda \u00e8 pi\u00f9 lunga della testa e del corpo, grigia sopra, bianca sotto, con un ciuffo terminale pi\u00f9 scuro ed \u00e8 ricoperta da 15 anelli di scaglie per centimetro.\nBiologia.\nComportamento.\nCostruisce nidi in diversi tipi di habitat, particolarmente litorali.\nAlimentazione.\nSi nutre di parti vegetali, fiori e artropodi\nRiproduzione.\nLe femmine partoriscono generalmente tra maggio e novembre 3-4 piccoli alla volta, dopo una gestazione di circa 28 giorni.\nDistribuzione e habitat.\nQuesta specie \u00e8 diffusa sull'isola di Bernier nella baia degli squali, Australia Occidentale. Popolazioni sono state introdotte in maniera contrastante sulle isole di Doole, North West e Faure.\nVive in boscaglie di \"Spinifex\" ed \"Olearia\" su dune sabbiose costiere. Occasionalmente \u00e8 stata osservata in brughiere e mangrovie.\nStato di conservazione.\nLa IUCN Red List, considerato che l'areale \u00e8 ristretto a 3 localit\u00e0 e la popolazione \u00e8 scarsa, classifica \"P.fieldi\" come specie vulnerabile (VU).\nLa CITES ha inserito questa specie nell'appendice I."}
{"id": "3876061", "revid": "210936", "url": "https://it.wikipedia.org/wiki?curid=3876061", "title": "Cortometraggi de I Simpson (prima stagione)", "text": ""}
{"id": "3876063", "revid": "210936", "url": "https://it.wikipedia.org/wiki?curid=3876063", "title": "Cortometraggi de I Simpson (seconda stagione)", "text": ""}
{"id": "3876065", "revid": "1573940", "url": "https://it.wikipedia.org/wiki?curid=3876065", "title": "Pseudomys fumeus", "text": "Il topo australiano fumoso (Pseudomys fumeus ) \u00e8 un roditore della famiglia dei Muridi endemico dell'Australia\nDescrizione.\nRoditore di piccole dimensioni, con la lunghezza della testa e del corpo tra 95 e 136\u00a0mm, la lunghezza della coda tra 105 e 150\u00a0mm, la lunghezza del piede tra 25 e 29\u00a0mm, la lunghezza delle orecchie tra 18 e 22\u00a0mm e un peso fino a 86\u00a0g.\nLa pelliccia \u00e8 lunga. Le parti superiori sono color grigio fumo. Il muso \u00e8 pi\u00f9 scuro e sono presenti degli anelli pi\u00f9 scuri intorno agli occhi. Le orecchie sono lunghe e grigiastre. Le parti ventrali sono bianco-grigiastre, con la base dei peli grigia. Le mani e i piedi sono piccoli e bianchi. La coda \u00e8 pi\u00f9 lunga della testa e del corpo, grigia sopra e bianca sotto. Il cariotipo \u00e8 2n=48 FN=54.\nBiologia.\nComportamento.\nSi rifugiano in piccoli gruppi in tane al suolo.\nAlimentazione.\nSi nutre di semi, frutta, funghi e artropodi.\nRiproduzione.\nLa stagione riproduttiva va da dicembre a febbraio. Le femmine danno alla luce 3-4 piccoli fino a due volte l'anno.\nDistribuzione e habitat.\nQuesta specie \u00e8 diffusa in maniera frammentata nello stato di Victoria, Nuovo Galles del Sud sud-orientale e vicino alla citt\u00e0 di Canberra. \nVive in brughiere, foreste secche di Sclerofille, felceti dalle zone costiere fino alle aree sub-alpine a 1.800 metri di altitudine.\nStato di conservazione.\nLa IUCN Red List, considerato che il numero stimato di individui maturi \u00e8 inferiore a 2.500, e in diminuzione , classifica \"P.fumeus\" come specie in pericolo (EN)."}
{"id": "3876066", "revid": "210936", "url": "https://it.wikipedia.org/wiki?curid=3876066", "title": "Cortometraggi de I Simpson (terza stagione)", "text": ""}
{"id": "3876067", "revid": "638792", "url": "https://it.wikipedia.org/wiki?curid=3876067", "title": "Junki Takegami", "text": " Ha iniziato a lavorare nel 1980 con il nome Sh\u00f4z\u00f4 Yamazaki come montatore di alcune serie fra cui \"Baldios\". Successivamente si \u00e8 specializzato nella stesura di sceneggiature ed ha lavorato in oltre quaranta serie. Ha realizzato la sceneggiatura per svariati anime come \"Evelyn e la magia di un sogno d'amore\", \"Magica, magica Emi\", \"Maison Ikkoku\", \"City Hunter\", \"Al\u00e9 al\u00e9 al\u00e9 o-o\", \"Stilly e lo specchio magico\", \"One Piece\", \"Gunslinger Girl\", \"Pok\u00e9mon\" ed altri. Ha inoltre collaborato alla stesura della sceneggiatura del film cinematografico \"Gao-Ranger\" nel 2001."}
{"id": "3876069", "revid": "1573940", "url": "https://it.wikipedia.org/wiki?curid=3876069", "title": "Pseudomys glaucus", "text": "Pseudomys glaucus () \u00e8 un roditore della famiglia dei Muridi vissuto in Australia.\nDescrizione.\nDimensioni.\nRoditore di piccole dimensioni, con la lunghezza della testa e del corpo tra 93 e 95\u00a0mm, la lunghezza della coda tra 100 e 111\u00a0mm, la lunghezza del piede di 22,5\u00a0mm, la lunghezza delle orecchie di 18\u00a0mm e un peso fino a 30\u00a0g.\nAspetto.\nLa pelliccia \u00e8 fine e densa. Le parti superiori sono grigio-bluastre, mentre le parti ventrali sono bianche. I piedi sono molto sottili. La coda \u00e8 pi\u00f9 lunga della testa e del corpo ed \u00e8 uniformemente bianca.\nDistribuzione e habitat.\nQuesta specie \u00e8 vissuta in epoca storica nel Queensland e nel Nuovo Galles del Sud settentrionale.\nStato di conservazione.\nLa IUCN Red List, considerato che nessun individuo \u00e8 stato pi\u00f9 osservato dal 1956, classifica \"P. glaucus\" come specie estinta (EX)."}
{"id": "3876073", "revid": "1214201", "url": "https://it.wikipedia.org/wiki?curid=3876073", "title": "Marcus Olsson", "text": "Biografia.\n\u00c8 il fratello gemello di Martin Olsson, che \u00e8 stato anche suo compagno di squadra al Blackburn tra il 2012 e il 2013 e all'Helsingborg nel 2020. Ha anche una sorella di nome Jessica, nota per essere sposata con il cestista tedesco Dirk Nowitzki."}
{"id": "3876074", "revid": "767487", "url": "https://it.wikipedia.org/wiki?curid=3876074", "title": "M\u00e9morial Frank Vandenbroucke 2011", "text": "La Binche-Tournai-Binche 2011, nota anche come \"M\u00e9morial Frank Vandenbroucke\", quindicesima edizione della corsa e valida come evento dell'UCI Europe Tour 2011 categoria 1.1, si svolse il 4 ottobre 2011, su un percorso di 202,1\u00a0km. Fu vinta dal tedesco R\u00fcdiger Selig, al traguardo con il tempo di 4h21'35\".\nAl traguardo 92 ciclisti portarono a termine il percorso."}
{"id": "3876075", "revid": "767487", "url": "https://it.wikipedia.org/wiki?curid=3876075", "title": "Abbeydorney", "text": "Abbeydorney (in gaelico irlandese \"Mainistir \u00d3 dTorna\", che significa \"Monastero del clan di Torna\") \u00e8 un villaggio della contea di Kerry, Irlanda. Situato 9\u00a0km a nord di Tralee, Abbydorney vanta una popolazione di poco pi\u00f9 di mille unit\u00e0.\nStoria.\nAbbazia.\nIl nome del villaggio deriva dalla abbazia dell'ordine cistercense costruita nel 1154 a nord del villaggio. L'abbazia \u00e8 spesso chiamata Kyrie Eleison (che in greco significa \"Dio, abbi piet\u00e0\"). Fu chiusa nel 1537.\nVillaggio.\nIl villaggio che si svilupp\u00f2 attorno all'abbazia era di natura agricola e anche le istituzioni che si formarono riflettono questa caratteristica. Nel 1885 fu fondato il club Abbeydorney GAA e nel 1895 venne istituita una cooperativa agricola. Nel 1920, durante la guerra d'indipendenza irlandese la cremeria e una serie di case del paese furono rase al suolo in una rappresaglia della Royal Irish Constabulary e dei Black and Tans.\nInfrastrutture e trasporti.\nLa stazione di Abbeydorney fu aperta il 20 dicembre 1880 sulla linea da Tralee a Limerick attraverso Listowel. Il servizio passeggeri sulla linea fu soppresso il 4 febbraio 1963, mentre le merci continuarono a passare fino al 1977. La stazione fu chiusa definitivamente il 6 febbraio 1978.\nSport.\nLa cittadina vanta una buona tradizione a livello GAA, visto che la squadra locale di hurling ha vinto il campionato della contea per quattro volte, l'ultima nel 1974. La squadra giovanile ha vinto il torneo in anni pi\u00f9 recenti: 1999 e 2008."}
{"id": "3876076", "revid": "633073", "url": "https://it.wikipedia.org/wiki?curid=3876076", "title": "Pseudomys gouldii", "text": "Il topo australiano di Gould (Pseudomys gouldii ) \u00e8 un roditore della famiglia dei Muridi vissuto nell'Australia continentale in epoca recente e probabilmente sopravvissuto in alcune piccole isole della Baia degli Squali.\nDescrizione.\nRoditore di piccole dimensioni, con la lunghezza della testa e del corpo tra 100 e 120\u00a0mm, la lunghezza della coda tra 90 e 100\u00a0mm, la lunghezza del piede tra 25 e 27\u00a0mm, la lunghezza delle orecchie tra 16 e 18\u00a0mm e un peso fino a 50\u00a0g.\nLe parti ventrali sono grigio chiaro. Le mani e i piedi sono bianchi. La coda \u00e8 pi\u00f9 corta della testa e del corpo, Sono presenti 13 anelli di scaglie.\nDistribuzione e habitat.\nQuesta specie \u00e8 vissuta in epoca storica nell'Australia Occidentale sud-occidentale , Australia Meridionale orientale e Nuovo Galles del Sud. Recenti studi filogenentici hanno rivelato che la popolazione di topi del genere Pseudomys, finora classificata come specie a parte, sia in realt\u00e0 appartenente a questa specie.\nStato di conservazione.\nLa IUCN Red List, considerato che nessun individuo \u00e8 stato pi\u00f9 osservato dal 1856-1857, classifica \"P.gouldii\" come specie estinta (EX). Le recenti scoperte necessitano tuttavia una revisione dello status."}
{"id": "3876082", "revid": "729019", "url": "https://it.wikipedia.org/wiki?curid=3876082", "title": "Stazione di Old Street", "text": "La stazione di Old Street \u00e8 una stazione ubicata al di sotto della rotatoria di Old Street, nel quartiere di Saint Luke's, nel borgo londinese di Islington.\nQuesta stazione \u00e8 servita dai servizi dalla metropolitana di Londra e dai treni suburbani transitanti lungo la ferrovia Northern City.\nStoria.\nLa stazione \u00e8 stata aperta il 17 novembre del 1901, come prolungamento della ferrovia \"City &amp; South London\", la prima ferrovia metropolitana di profondit\u00e0 di Londra, che connetteva la Citt\u00e0 di Londra a Southwark. Era parte dell'estensione da Moorgate ad Angel, vicino alla non pi\u00f9 esistente stazione di City Road. L'area attorno alla stazione era originariamente una zona industriale, nella quale erano presenti svariate industrie leggere, aree commerciali e magazzini.\nLa stazione della ferrovia \"Northern City\" \u00e8 stata costruita, in corrispondenza della gi\u00e0 esistente stazione della ferrovia \"City &amp; South London\" (C&amp;SLR), nel febbraio del 1904 dalla Great Northern &amp; City Railway; quest'ultima costru\u00ec dei tunnel dal diametro pi\u00f9 largo (grandi quanto bastava per farci passare uno dei treni dell'epoca), con l'intenzione di far passare dalla piattaforma settentrionale i treni diretti a Moorgate, da Finsbury Park.\nLa galleria della ferrovia C&amp;SL era stata costrutita con un diametro pi\u00f9 piccolo rispetto alla successiva linea metropolitana e, pertanto, si \u00e8 reso necessario un allargamento di questa per accomodare i successivi treni dello stock standard: per questi lavori, la tratta tra Euston e Moorgate \u00e8 stata chiusa dall'8 agosto 1922 al 20 aprile 1924.\nIl fabbricato viaggiatori in superficie \u00e8 stato ricostruto nel 1925 quando sono state installate delle scale mobili che hanno sostituto gli ascensori per l'accesso alle banchine sotterranee. La facciata della stazione \u00e8 stata ridisegnata da Stanley Heaps, architetto della Underground Electric Railways Company of London, con la consulenza di Charles Holden; l'amministratore delegato Frank Pick si \u00e8 raccomandato con Holden che tutte le facciate delle varie stazioni metropolitane fossero uniformi. Holden era l'architetto delle stazioni che stavano sorgendo lungo la linea C&amp;SL, fino a Morden.\nPrima che, nel 1938, Moorgate fosse allargata per includere scale mobili tra banchine interne alla stazione, Old Street veniva usata come principale interscambio tra la ferrovia \"Northern City\" e la ferrovia \"City &amp; South London\".\nLa connessione con la stazione di Finsbury Park \u00e8 stata finalmente aperta nel novembre del 1976, anno in cui la ferrovia \u00e8 diventata parte della rete di British Rail con servizi passanti per Hertford e Welwyn Garden City.\nOld Street \u00e8 stata utilizzata come rifugio antiaereo durante i \"blitz\" della seconda guerra mondiale; anche l'adiacente stazione di City Road, che era stata chiusa nel 1922, era stata riaperta per essere utilizzata come rifugio.\nNel 1968, la stazione \u00e8 stata nuovamente modificata: il fabbricato viaggiatori in superficie \u00e8 stato sostituito da una struttura sotterranea, al centro della rotatoria di Old Street, e un'altra scala mobile \u00e8 stata installata. Nel 1990 gli effetti della corruzione causata dall'eccessiva acidit\u00e0 del suolo richiese un rivestimento di ghisa a sud della stazione.\nStrutture e impianti.\nTrattasi di una stazione sotterranea con 2 coppie di binari paralleli aventi una banchina a isola.\nSolitamente, sul binario 3 viaggiano i treni in direzione nord (Welwyn Garden City o Stevenage), mentre sul 4 viaggiano i treni in direzione Moorgate.\nLa stazione rientra nella \"Travelcard Zone\" 1.\nMovimento.\nOld Street \u00e8 servita dai treni della metropolitana di Londra, della linea Northern transitanti dalla diramazione di Bank.\nLa stazione \u00e8 servita da otto coppie di treni di Great Northern Thameslink all'ora.\nCon l'acquisizione da parte di Great Northern Thameslink della gestione del traffico sulla linea, a partire dal 2015, sono stati introdotti nuovi servizi nelle ore serali e nei fine settimana.\nInterscambi.\nNelle vicinanze della stazione effettuano fermata numerose linee urbane automobilistiche, gestite da London Buses."}
{"id": "3876085", "revid": "1573940", "url": "https://it.wikipedia.org/wiki?curid=3876085", "title": "Hassi Delaa", "text": "Hassi Delaa \u00e8 una citt\u00e0 dell'Algeria, nella Provincia di Laghouat. Si trova 400\u00a0km a sud di Algeri."}
{"id": "3876090", "revid": "1573940", "url": "https://it.wikipedia.org/wiki?curid=3876090", "title": "Pseudomys gracilicaudatus", "text": "Il topo australiano castano orientale (Pseudomys gracilicaudatus ) \u00e8 un roditore della famiglia dei Muridi endemico dell'Australia\nDescrizione.\nRoditore di piccole dimensioni, con la lunghezza della testa e del corpo tra 100 e 145\u00a0mm, la lunghezza della coda tra 85 e 120\u00a0mm, la lunghezza del piede tra 25 e 29\u00a0mm, la lunghezza delle orecchie tra 15 e 18\u00a0mm e un peso fino a 115\u00a0g.\nLa pelliccia \u00e8 densa e spinosa. Il corpo \u00e8 compatto. Le parti superiori sono grigio-brunastre scure. Le parti ventrali sono giallastre, con la base dei peli grigia. Le mani e i piedi sono bianco-grigiastri. La coda \u00e8 pi\u00f9 corta della testa e del corpo, scura sopra, pi\u00f9 chiara sotto. Sono presenti 14 anelli di scaglie per centimetro. Il cariotipo \u00e8 2n=48 FN=60.\nBiologia.\nComportamento.\n\u00c8 una specie prevalentemente notturna. \nAlimentazione.\nSi nutre di semi, funghi, steli d'erba e artropodi.\nRiproduzione.\nLa stagione riproduttiva va da settembre a marzo. Le femmine danno alla luce fino a 1-5 piccoli fino a tre volte l'anno dopo una gestazione di circa 27 giorni.\nDistribuzione e habitat.\nQuesta specie \u00e8 diffusa nell'Australia orientale.\nVive in savane alberate e foreste di eucalipto spesso con sottobsco erboso, brughiere umide e zone paludose.\nTassonomia.\nSono state riconosciute 2 specie:\nUna popolazione isolata \u00e8 presente nella Baia di Jervis.\nStato di conservazione.\nLa IUCN Red List, considerato il vasto areale e la popolazione numerosa, classifica \"P.gracilicaudatus\" come specie a rischio minimo (LC)."}
{"id": "3876091", "revid": "1946670", "url": "https://it.wikipedia.org/wiki?curid=3876091", "title": "Vasco Bendini", "text": "Biografia.\nFrequenta negli anni quaranta l'Accademia di belle arti di Bologna seguendo i corsi di Giorgio Morandi e Virgilio Guidi. La prima esposizione \u00e8 del 1949 alla galleria Bergamini di Milano; alla prima personale nel 1953 alla galleria La Torre di Firenze, presentata da Francesco Arcangeli, espone una serie di tempere su carta vicine alla gestualit\u00e0 di Wols. Nel 1954-1955 indaga le autonome possibilit\u00e0 di espressione della materia producendo nuovi lavori che risentono dell'influenza di Jean Fautrier e si avvicina per un certo tempo all'informale padano dell'\"ultimo naturalismo\" di Arcangeli. Nel 1953 e nel 1957 vince un '\"premio acquisto\" alla prima e alla quinta edizione del premio Spoleto. I riconoscimenti e gli apprezzamenti della critica nazionale si manifestano in questi anni. Nel 1956 \u00e8 presente ad una collettiva alla galleria de Il Milione di Milano e l'anno successivo sempre ad una collettiva all'Attico di Roma, dove continuer\u00e0 ad esporre anche in seguito.\n\u00c8 del 1956 la prima partecipazione alla XXVIII Biennale di Venezia; vi ritorner\u00e0, con sale personali, nel 1964 (presentato da Maurizio Calvesi) e nel 1972 (presentato da Arcangeli e Renato Barilli). Dal 1973 si stabilisce a Roma dove rester\u00e0 \u2013 collaborando con le gallerie romane L'Attico e Break Club - fino al 1999, per poi stabilirsi a Parma. Dalla met\u00e0 degli anni sessanta attraversa fasi Neo Dada, poveriste e concettuali, fino alla performance presentata nel 1969 al Museo civico di Bologna; dalla met\u00e0 del decennio successivo torna alla pittura rarefatta e liquida del periodo informale.\nNel 1968 si tiene la sua prima antologica all'InArch, palazzo Taverna, Roma (Giulio Carlo Argan, Maurizio Calvesi) e cinque anni dopo gli viene dedicata una sala personale alla X Quadriennale nazionale d'arte di Roma. In questi anni allestisce due antologiche all'Istituto di storia dell'arte dell'Universit\u00e0 degli Studi di Parma (Calvesi) e alla sala comunale di Alessandria (Vescovo).\nNegli\nanni '70, '80 e '90 partecipa a personali in sedi museali quali lo C.S.A.C. di Parma, l'Istituto italiano di cultura di Colonia, il\nMuseo d'arte moderna di Saarbruecken e\nil Museo d'arte moderna di Saarlouis (tutti nella Repubblica Federale Tedesca);\nla Galleria comunale d'arte moderna di Bologna, L'unione culturale \"Franco Antonicelli\" a Torino,\nla Casa del Mantegna a Mantova, il premio Michetti, Francavilla al Mare (CH), la Galleria\ncomunale d'arte moderna a Spoleto, il\nP.A.C. a Milano, Museo d'arte della citt\u00e0 di Ravenna, la Galleria civica di Modena,\nPalazzo Forti a Verona, la Galleria civica d'arte Contemporanea di Trento, Museo d'arte della citt\u00e0 di Ravenna, il\nPalazzo comunale di Sal\u00f2, il Museo laboratorio d'arte contemporanea alla\nSapienza di Roma, il Teatro Farnese di Parma (Traiettorie 98), il Palazzo\nSarcinelli a Conegliano Veneto (Treviso).\nTra\ni critici che maggiormente l'hanno seguito in questi anni ricordiamo: Bruno\nBandini, Gino Baratta, Renato Barilli, Francesco\nBartoli, Maurizio Calvesi, Claudio\nCerritelli, Giorgio Cortenova, Fabrizio D'Amico. Paolo Fossati, Walter Guadagnini, Flaminio Gualdoni, Roberto\nPasini, Carlo Arturo Quintavalle, \nClaudio Spadoni, Sandro Sproccati.\nPartecipa a numerose mostre collettive tra cui si ricordano, per gli anni Settanta, Ottanta e Novanta: \"Arte in Italia 1960 \u2013 1977\", Galleria civica d'arte moderna, Torino, 1977; \"L'Informale in Italia\", Galleria d'arte moderna, Bologna, 1983; Kunstmuseum, Lucerna, 1987; \"Pittura e Realt\u00e0\", Palazzo dei Diamanti, Ferrara, 1993; \"Trasparenze dell'arte italiana sulla via della carta\", Pechino, 1993.\nNel 1994 viene acquisita dalla FAO, Roma, l'opera di grandi dimensioni \"Il ciclo della natura\", esposta permanentemente nel padiglione A della sede centrale.\nNel 1997 pubblica \"Parole trovate\" (Edizioni Aspasia, San Giovanni in Persiceto, Bologna), una raccolta di aforismi e riflessioni. Nel 2000 \u00e8 tra gli artisti scelti per la mostra \"Novecento, arte e storia in Italia\", Scuderie Papali al Quirinale, Roma (Calvesi). Nel 2003 partecipa all'esposizione \"La pittura degli anni Cinquanta in Italia\" alla Galleria d'arte moderna di Torino. Nello stesso anno si inaugurano un'antologica alla Civica galleria d'arte contemporanea di Lissone (Flaminio Gualdoni), in occasione del conferimento del Premio Lissone alla carriera, e una personale al Museo Bocchi, Palazzo Sanvitale, Parma, a cura di Ivo Iori e con un saggio di Giampiero Moretti. In questa occasione viene pubblicato il volume \"Vasco Bendini. Lettera con accordi\", edito da MUP, Parma, in collaborazione con la facolt\u00e0 di architettura dell'Universit\u00e0 di Parma.\nNel 2010 presenta opere storiche rispettivamente al Palazzo del Governatore di Parma (\"Nove100\", Quintavalle, Bianchino) e alla Rotonda di Via Besana di Milano (\"Il grande gioco\", Bruno Cor\u00e0). In estate riceve il premio alla carriera \"Marina di Ravenna\", insieme a Georges Mathieu e Arnulf Rainer. Nel novembre dello stesso anno esce il libro di Ezio Raimondi, \"La stagione di un recensore\" con un collage in copertina e con sue tavole a colori, ancora in collaborazione con la facolt\u00e0 di architettura dell'Universit\u00e0 degli Studi di Parma. Nell'estate del 2011 Gabriele Simongini gli dedica un omaggio all'interno della LXI Rassegna Internazionale d'arte/premio \"G.B. Salvi\", Sassoferrato (Ancona), mentre in novembre Renato Barilli lo invita a partecipare con una sua opera alla mostra \"Leonardo, il Genio, il Mito- il Mito di Leonardo nell'arte contemporanea\", alla Reggia di Venaria di Torino.\nSempre in novembre, di nuovo Gabriele Simongini lo invita a partecipare alla mostra \"Arch\u00e8. Bendini, Boille, Mariani, Turcato \"nella Basilica di Santa Maria di Collemaggio, L'Aquila, mostra che viene poi trasferita, nel gennaio 2012, nella Sala Giubileo del Vittoriano, Roma. Nel 2012 esce il libro monografico \"Vasco Bendini \"a cura di Flaminio Gualdoni e Ivo Iori con una testimonianza di Stefano Agosti (Grafiche Step, Parma), libro che viene presentato prima, a marzo, nella sede della Fondazione Cariparma, a Parma, poi in ottobre all'Accademia Nazionale di San Luca a Roma. Da novembre 2012 a gennaio 2013 espone diciassette opere nella mostra \"Vasco Bendini/Matteo Montani. Cos\u00ec lontani, cos\u00ec vicini, \"curata da Gabriele Simongini per il Museo Palazzo de'Mayo (Fondazione Carichieti) a Chieti.\nIl 21 febbraio 2013 viene invitato con tre grandi opere recenti alla mostra collettiva \"Pittori d'oggi Francia/Italia \"al Palazzo della Promotrice di Torino e il 27 febbraio, in occasione del suo novantunesimo compleanno, si inaugura al MACRO di Roma la mostra \"Vasco Bendini 1966-67, \"curata da Gabriele Simongini, un particolare omaggio che il Museo romano gli dedica fino al 5 maggio. In tale circostanza l'artista decide di donare al MACRO due opere di quegli anni: \"La scatola U\" del 1966 e la \"Cabina solare\" del 1967. In marzo partecipa alla collettiva \"Origine \"(Bendini, Guerrini, Sanna) presso la galleria romana Porta Latina e in agosto alla collettiva \"PlusUltra \"organizzata da Francesco Gallo Mazzeo alla Galleria Civica d'Arte Contemporanea di Termoli (LVIII Mostra Nazionale). Ha ricevuto, dall'Associazione La casa dei pensieri, il 1\u00ba settembre 2013 a Bologna la \"Targa ricordo di Paolo Volponi\", uno dei maggiori riconoscimenti culturali promossi nella citt\u00e0 felsinea. Ha vissuto e lavorato tra Parma e Roma. \u00c8 scomparso nel 2015 all'et\u00e0 di 92 anni."}
{"id": "3876098", "revid": "1573940", "url": "https://it.wikipedia.org/wiki?curid=3876098", "title": "Pseudomys hermannsburgensis", "text": "Pseudomys hermannsburgensis () \u00e8 un roditore della famiglia dei Muridi endemico dell'Australia\nDescrizione.\nDimensioni.\nRoditore di piccole dimensioni, con la lunghezza della testa e del corpo tra 56,6 e 77\u00a0mm, la lunghezza della coda tra 70,4 e 91,5\u00a0mm, la lunghezza del piede tra 16,1 e 17\u00a0mm, la lunghezza delle orecchie tra 12 e 13,2\u00a0mm e un peso fino a 17,2\u00a0g.\nAspetto.\nIl corpo \u00e8 snello e gracile, la pelliccia \u00e8 liscia. Le parti superiori variano dal color zenzero al bruno-grigiastro, i fianchi sono pi\u00f9 rossicci, mentre le parti ventrali sono bianche. Le zampe sono bianche. La coda \u00e8 pi\u00f9 lunga della testa e del corpo, cosparsa finemente di peli, bruno-rosata sopra, leggermente pi\u00f9 chiara sotto. Il cariotipo \u00e8 2n=48 FN=54.\nBiologia.\nComportamento.\n\u00c8 una specie notturna e gregaria. Si rifugia in piccoli gruppi all'interno di sistemi di cunicoli e tane.\nAlimentazione.\nSi nutre di semi, tuberi, germogli e artropodi.\nRiproduzione.\nSi riproduce quando le condizioni ambientali sono favorevoli. Le femmine danno alla luce 3-4 piccoli alla volta.\nDistribuzione e habitat.\nQuesta specie \u00e8 diffusa nell'Australia centrale e alcune isole lungo la costa occidentale.\nVive in habitat aridi come dune sabbiose, praterie d'erba e di graminacee.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerato il vasto areale, la presenza in diverse aree protette e la popolazione numerosa, classifica \"P.hermannsburgensis\" come specie a rischio minimo (LC)."}
{"id": "3876101", "revid": "647919", "url": "https://it.wikipedia.org/wiki?curid=3876101", "title": "Vettura full size", "text": ""}
{"id": "3876111", "revid": "1573940", "url": "https://it.wikipedia.org/wiki?curid=3876111", "title": "Pseudomys higginsi", "text": "Il topo australiano dalla coda lunga (Pseudomys higginsi ) \u00e8 un roditore della famiglia dei Muridi endemico della Tasmania.\nDescrizione.\nRoditore di piccole dimensioni, con la lunghezza della testa e del corpo tra 115 e 145\u00a0mm, la lunghezza della coda tra 145 e 195\u00a0mm, la lunghezza del piede tra 30 e 35\u00a0mm, la lunghezza delle orecchie tra 21 e 25\u00a0mm e un peso fino a 90\u00a0g.\nLa pelliccia \u00e8 lunga e soffice. Le parti superiori sono grigio-brunastre scure. Le orecchie sono grandi, arrotondate e grigiastre. Il muso \u00e8 scuro, mentre sono presenti due anelli pi\u00f9 scuri intorno agli occhi. Le parti ventrali sono leggermente pi\u00f9 chiare delle parti dorsali, con le punte dei peli giallo-brunastre. Le mani e i piedi sono biancastri. La coda \u00e8 pi\u00f9 lunga della testa e del corpo, grigio-brunastra sopra e bianca sotto, con un ciuffo terminale. Sono presenti 13 anelli di scaglie, corredata ciascuna da 3 peli.\nIl cariotipo \u00e8 2n=48 FN=52-54.\nBiologia.\nComportamento.\n\u00c8 una specie prevalentemente notturna e terricola. Costruisce nidi sul terreno, in alberi caduti e altre cavit\u00e0.\nAlimentazione.\nSi nutre di felci, frutta, semi, funghi, erba, muschio e artropodi.\nRiproduzione.\nLa stagione riproduttiva va da ottobre a marzo. Le femmine danno alla luce fino a tre piccoli fino a due volte l'anno.\nDistribuzione e habitat.\nQuesta specie \u00e8 diffusa in Tasmania e sull'isola di Bruny. In passato \u00e8 stata presente anche lungo le coste orientali dell'Australia.\nVive principalmente nei ghiaioni sub-alpini e tra gli ammassi rocciosi. \u00c8 presente anche in foreste umide temperate di \"Nothofagus\", in foreste umide di Sclerofille e in felceti fino a 1.600 metri di altitudine.\nTassonomia.\nSono state riconosciute 2 sottospecie, di cui una \u00e8 estinta:\nStato di conservazione.\nLa IUCN Red List, considerato il vasto areale, la presenza in diverse aree protette e la popolazione numerosa, classifica \"P.higginsi\" come specie a rischio minimo (LC)."}
{"id": "3876113", "revid": "468892", "url": "https://it.wikipedia.org/wiki?curid=3876113", "title": "Alterani", "text": ""}
{"id": "3876116", "revid": "1573940", "url": "https://it.wikipedia.org/wiki?curid=3876116", "title": "Pseudomys johnsoni", "text": "Il topo dei tumuli di ghiaia dell'Australia centrale (Pseudomys johnsoni ) \u00e8 un roditore della famiglia dei Muridi endemico dell'Australia.\nDescrizione.\nRoditore di piccole dimensioni, con la lunghezza della testa e del corpo tra 60,8 e 74,1\u00a0mm, la lunghezza della coda tra 75,8 e 94,5\u00a0mm, la lunghezza del piede tra 16,8 e 18,5\u00a0mm, la lunghezza delle orecchie tra 11,7 e 13\u00a0mm e un peso fino a 17\u00a0g.\nLe parti superiori variano dal bruno-giallastro chiaro al bruno-rossiccio. Le parti ventrali sono bianche. La linea di demarcazione lungo i fianchi \u00e8 netta. La coda \u00e8 pi\u00f9 lunga della testa e del corpo, \u00e8 marrone sopra e bianca sotto.\nBiologia.\nComportamento.\nSi rifugia in sistemi complessi di tane e cunicoli, con le entrate chiuse da ammassi di pietre.\nRiproduzione.\nSono state osservate femmine che allattano tra agosto e settembre.\nDistribuzione e habitat.\nQuesta specie \u00e8 diffusa nel Territorio del Nord e nel Queensland settentrionale.\nVive nelle savane alberate, praterie di \"Spinifex\" ed altri habitat simili.\nStato di conservazione.\nLa IUCN Red List, considerato il vasto areale, sebbene frammentato, e la presenza in diverse aree protette, classifica \"P.johnsoni\" come specie a rischio minimo (LC)."}
{"id": "3876117", "revid": "647919", "url": "https://it.wikipedia.org/wiki?curid=3876117", "title": "Vettura mid size", "text": ""}
{"id": "3876119", "revid": "1573940", "url": "https://it.wikipedia.org/wiki?curid=3876119", "title": "Pseudomys laborifex", "text": "Il topo dei tumuli di ghiaia di Kimberley (Pseudomys laborifex ) \u00e8 un roditore della famiglia dei Muridi endemico dell'Australia.\nDescrizione.\nRoditore di piccole dimensioni, con la lunghezza della testa e del corpo tra 56,4 e 71,1\u00a0mm, la lunghezza della coda tra 104 e 135\u00a0mm, la lunghezza del piede tra 16,1 e 17,8\u00a0mm, la lunghezza delle orecchie tra 11,6 e 13,4\u00a0mm e un peso fino a 17\u00a0g.\nLe parti superiori sono bruno-arancioni, cosparse di lunghi peli nerastri. Sui fianchi e sul muso il colore \u00e8 gradualmente pi\u00f9 giallognolo. Le parti ventrali sono bianche. La linea di demarcazione lungo i fianchi \u00e8 netta, particolarmente sul muso e sui piedi. Le mani e i piedi sono bianchi. La coda \u00e8 pi\u00f9 lunga della testa e del corpo, \u00e8 sottile, bruno-olivastro sopra e bianca sotto.\nBiologia.\nRiproduzione.\nProbabilmente si riproduce durante la stagione secca, tra agosto e novembre\nDistribuzione e habitat.\nQuesta specie \u00e8 diffusa nella regione del Kimberley, nell'Australia Occidentale.\nStato di conservazione.\nQuesta specie \u00e8 trattata come sinonimo di \"Pseudomys johnsoni\" dalla IUCN Red List,"}
{"id": "3876120", "revid": "253269", "url": "https://it.wikipedia.org/wiki?curid=3876120", "title": "Clive Revill", "text": "Biografia.\nAttivo come attore caratterista sia in teatro che in cinema e televisione, debutt\u00f2 nel 1955 partecipando appunto ad una serie antologica televisiva di argomento teatrale trasmessa dalla BBC, intitolata \"BBC Sunday-Night Theatre\". \nCome attore teatrale \u00e8 stato interprete di diversi musical messi in scena sui palcoscenici londinesi ed \u00e8 stato candidato nel 1961 al Tony Award al miglior attore protagonista in un musical per \"Irma la douce\", da cui fu poi tratto il film \"Irma la dolce\", e nel 1963 al Tony Award al miglior attore protagonista in un musical per la sua interpretazione del ruolo di Fagin in \"Oliver!\".\nPer il cinema \u00e8 stato fra gli interpreti del film \"Che cosa \u00e8 successo tra mio padre e tua madre?\" (1972) di Billy Wilder, che gli \u00e8 valso la candidatura al Golden Globe per il miglior attore non protagonista. Con lo stesso Wilder aveva recitato precedentemente in \"Vita privata di Sherlock Holmes\" (1970).\nCome doppiatore, Revill ha dato voce a Jan Dodonna nel videogioco \"\", a Thorin Scudodiquercia nel videogioco ispirato a \"Lo Hobbit\", e all'imperatore Palpatine/Darth Sidious nella versione originale di \"L'Impero colpisce ancora\".\nDoppiatori italiani.\nDa doppiatore \u00e8 sostituito da:"}
{"id": "3876127", "revid": "276444", "url": "https://it.wikipedia.org/wiki?curid=3876127", "title": "Ferrari Tipo 001/1", "text": ""}
{"id": "3876128", "revid": "276444", "url": "https://it.wikipedia.org/wiki?curid=3876128", "title": "Ferrari Tipo 001/11", "text": ""}
{"id": "3876130", "revid": "276444", "url": "https://it.wikipedia.org/wiki?curid=3876130", "title": "Ferrari Tipo 001/12", "text": ""}
{"id": "3876131", "revid": "287204", "url": "https://it.wikipedia.org/wiki?curid=3876131", "title": "Hluboka nad Vltavou", "text": ""}
{"id": "3876134", "revid": "228587", "url": "https://it.wikipedia.org/wiki?curid=3876134", "title": "Miguel Torres", "text": "Nelle MMA compete nelle categorie dei pesi piuma e dei pesi gallo, mentre nel kickboxing \u00e8 sotto contratto con l'organizzazione Legacy FC.\nIn passato nelle MMA \u00e8 stato campione dei pesi gallo WEC tra il 2008 ed il 2009 difendendo il titolo per tre volte; inoltre \u00e8 stato anche campione nella franchigia statunitense della Shooto e nell'organizzazione Ironheart Crown, ed ha combattuto nella prestigiosa UFC tra il 2011 ed il 2012.\nTorres \u00e8 anche un insegnante di arti marziali e possiede e gestisce un'accademia di jiu jitsu brasiliano ad Hammond.\nCarriera nelle arti marziali miste.\nInizi.\nLa carriera di Torres nelle arti marziali miste inizia con incontri organizzati da pub e locali notturni dell'Indiana dei quali non si hanno statistiche certe.\nI suoi primi incontri da professionista dei quali si hanno dati inconfutabili risalgono al 2000, ovvero quando Torres prende parte a diversi tornei dello Stato dell'Indiana come il Finke's FCC e l'Ironheart Crown.\nL'inopinabile talento di Torres lo porta a fare piazza pulita dei suoi avversari: dal 2000 al 2007, prima di entrare nella WEC, segn\u00f2 un record di 32-1 con l'unica macchia della sconfitta subita da tal Ryan Ackerman ai punti.\nIn quegli anni Torres venne allenato anche da Carlson Gracie, uno dei tanti membri della famiglia Gracie fondatori del jiu jitsu brasiliano e allenatore di campioni come Murilo Bustamante, V\u00edtor Belfort e Stephan Bonnar.\nGracie lo riconobbe come il suo miglior allievo nella categoria dei pesi gallo e lo port\u00f2 con s\u00e9 in un tour in Brasile.\nDopo quel tour Torres ricev\u00e9 offerte da promozioni brasiliane e giapponesi ma decise di restare negli Stati Uniti.\nWorld Extreme Cagefighting.\nTorres fece il suo esordio in WEC il 5 settembre 2007 con una vittoria per sottomissione contro Jeff Bedard.\nVisto il suo eccezionale curriculum gli venne concessa immediatamente la possibilit\u00e0 di sfidare il campione in carica Chase Beebe: il 13 febbraio 2008 ad Albuquerque Torres vinse il titolo sottomettendo Beebe nel primo round.\nSuccessivamente difese il titolo mettendo KO prima l'ex lottatore Pancrase Yoshiro Maeda e poi l'ex campione KOTC Manny Tapia.\nLa terza difesa del titolo riusc\u00ec nel 2009 ai danni di Takeya Mizugaki, questa volta ai punti.\nA spodestare Torres e a terminare il suo record parziale di 16 vittorie consecutive ci pens\u00f2 Brian Bowles con un KO nel primo round, risultato che venne considerato un grande upset delle arti marziali miste, visto che Torres al tempo appariva come invulnerabile.\nL'incontro successivo \u00e8 ancora negativo e Torres viene sottomesso da Joseph Benavidez con uno strangolamento.\nTorres si riscatta contro Charlie Valencia prima che la WEC sparisca per essere assimilata dall'UFC.\nUltimate Fighting Championship.\nTorres, come molti altri lottatori della WEC, vengono inseriti nel roster di lottatori dell'UFC.\nL'esordio \u00e8 positivo e Torres sconfigge Antonio Banuelos ai punti.\nL'incontro successivo per\u00f2 vede Torres uscire sconfitto ai punti dal confronto con un altro ex WEC, tal Demetrious Johnson che successivamente passer\u00e0 ai pesi mosca.\nTorres si rif\u00e0 contro l'ex campione Ring of Combat Nick Pace in un incontro a senso unico.\nNel 2012 Torres ho modo di confrontarsi con un altro top 10 di categoria, ovvero Michael McDonald, ma quest'ultimo mette KO l'ispanico nel primo round.\nDopo quella sconfitta Torres venne svincolato dall'UFC e firm\u00f2 un contratto con la nuova ed ambiziosa promozione World Series of Fighting.\nWorld Series of Fighting.\nTorres esord\u00ec nella World Series of Fighting nel novembre 2012 con una sconfitta ai punti per mano del brasiliano Marlon Moraes, sconfitta che lo estromise del tutto dai ranking dei primi 10 pesi gallo al mondo.\nNell'ottobre del 2013 perde anche il successivo match contro Pablo Alfonso (record: 8-5) per sottomissione nel primo round.\nNel 2014 torna alla vittoria in alcuni incontri per la promozione locale United Combat League, e viene annunciata la sua partecipazione ad un torneo di pesi piuma per l'organizzazione singaporiana Rebel FC.\nDebutta anche in Titan FC venendo sconfitto rapidamente da Desmond Green per KO.\nCarriera nel kickboxing.\nGlory.\nPur non vantando un eccelso background in uno sport di striking nel 2014 Miguel Torres venne messo sotto contratto dalla Glory, promozione numero 1 al mondo di kickboxing, per prendere parte ad un torneo dei pesi piuma che avrebbe premiato il vincitore con il ruolo di contendente numero 1 nella divisione: Torres non fu per\u00f2 del torneo e venne sostituito dal brasiliano Marcus \"Baiano\" Vin\u00edcius.\nLo stesso anno Torres rese noto di aver firmato come kickboxer per la promozione Legacy FC, promozione nella quale esord\u00ec nel gennaio 2015 con una sconfitta."}
{"id": "3876135", "revid": "1573940", "url": "https://it.wikipedia.org/wiki?curid=3876135", "title": "Pseudomys nanus", "text": "Il topo australiano castano occidentale (Pseudomys nanus ) \u00e8 un roditore della famiglia dei Muridi endemico dell'Australia\nDescrizione.\nRoditore di piccole dimensioni, con la lunghezza della testa e del corpo tra 90 e 140\u00a0mm, la lunghezza della coda tra 80 e 120\u00a0mm, la lunghezza del piede tra 23 e 27\u00a0mm, la lunghezza delle orecchie tra 14 e 16\u00a0mm e un peso fino a 50\u00a0g.\nIl corpo \u00e8 robusto e tozzo. Le parti superiori sono bruno-grigiastre, cosparse densamente di lunghi peli nerastri. Le orecchie sono proporzionalmente corte. Sono presenti degli anelli castano chiari intorno agli occhi. Le parti ventrali sono bianco-giallastre, con la base dei peli grigia, tranne sul petto. I fianchi sono fulvi. Le mani e i piedi sono biancastri. La coda \u00e8 pi\u00f9 corta della testa e del corpo, marrone scuro sopra e bianca sotto. Il cariotipo \u00e8 2n=48 FN=54.\nBiologia.\nComportamento.\n\u00c8 una specie notturna e abbastanza confidente.\nAlimentazione.\nSi nutre di parti vegetali.\nRiproduzione.\nSi riproduce nei periodi ambientali favorevoli. Le femmine danno alla luce 3-5 piccoli alla volta, dopo una gestazione di 22-24 giorni.\nDistribuzione e habitat.\nQuesta specie \u00e8 diffusa nell'Australia settentrionale e in alcune isole lungo la costa. In passato \u00e8 stata presente anche nell'Australia Occidentale centrale e meridionale.\nVive nelle praterie e nei boschi di eucalipto su terreni sabbiosi, vulcanici e di laterite.\nTassonomia.\nsono state riconosciute 2 sottospecie:\nStato di conservazione.\nLa IUCN Red List, considerato il vasto areale, la presenza in diverse aree protette e la popolazione numerosa, classifica \"P. nanus\" come specie a rischio minimo (LC)."}
{"id": "3876138", "revid": "486946", "url": "https://it.wikipedia.org/wiki?curid=3876138", "title": "Palasport di Bergamo", "text": ""}
{"id": "3876139", "revid": "92723", "url": "https://it.wikipedia.org/wiki?curid=3876139", "title": "Edward Cassidy", "text": ""}
{"id": "3876140", "revid": "1573940", "url": "https://it.wikipedia.org/wiki?curid=3876140", "title": "Pseudomys novaehollandiae", "text": "Pseudomys novaehollandiae () \u00e8 un roditore della famiglia dei Muridi endemico dell'Australia\nDescrizione.\nDimensioni.\nRoditore di piccole dimensioni, con la lunghezza della testa e del corpo tra 65 e 90\u00a0mm, la lunghezza della coda tra 80 e 105\u00a0mm, la lunghezza del piede tra 20 e 22\u00a0mm, la lunghezza delle orecchie tra 15 e 18\u00a0mm e un peso fino a 25\u00a0g.\nAspetto.\nLe parti superiori sono bruno-grigiastre, mentre le parti ventrali sono biancastre, con la base dei peli grigia. Le zampe sono bianche e sottili. La coda \u00e8 pi\u00f9 lunga della testa e del corpo. Il cariotipo \u00e8 2n=48 FN=55.\nBiologia.\nComportamento.\n\u00c8 una specie notturna e gregaria. Costruisce complessi sistemi di cunicoli, lunghi fino a diversi metri.\nAlimentazione.\nSi nutre di semi, steli d'erba, funghi ed artropodi.\nRiproduzione.\nLa stagione riproduttiva va dalla primavera agli inizi dell'estate. Le femmine danno alla luce 1-6 piccoli fino a 4 volte durante il periodo riproduttivo. L'allattamento dura 3-4 settimane. Raggiungono la maturit\u00e0 sessuale dopo 13 settimane. I maschi invece dopo 20 settimane. L'aspettativa di vita \u00e8 di 2 anni nelle femmine.\nDistribuzione e habitat.\nQuesta specie \u00e8 diffusa nello stato di Victoria meridionale, Nuovo Galles del Sud orientale, estremo Queensland meridionale, Tasmania nord-orientale e isola di Flinders.\nVive nelle brughiere secche e in \"habitat\" costieri fino a 900 metri di altitudine.\nStato di conservazione.\nLa IUCN Red List, considerato che il numero stimato di individui maturi \u00e8 inferiore a 10.000, e in diminuzione nei prossimi 10 anni, classifica \"P.novaehollandiae\" come specie vulnerabile (VU)."}
{"id": "3876143", "revid": "1573940", "url": "https://it.wikipedia.org/wiki?curid=3876143", "title": "Pseudomys occidentalis", "text": "Il topo australiano occidentale (Pseudomys occidentalis ) \u00e8 un roditore della famiglia dei Muridi endemico dell'Australia\nDescrizione.\nRoditore di piccole dimensioni, con la lunghezza della testa e del corpo tra 88 e 110\u00a0mm, la lunghezza della coda tra 120 e 140\u00a0mm, la lunghezza del piede tra 24 e 28\u00a0mm, la lunghezza delle orecchie tra 18 e 20\u00a0mm e un peso fino a 55\u00a0g.\nLe parti superiori sono grigio scure con riflessi giallastri. Le parti ventrali sono bianco-grigiastre, con la base dei peli bruno-nerastra. Le mani e i piedi sono bianchi. La coda \u00e8 pi\u00f9 lunga della testa e del corpo, ricoperta densamente di lunghi peli, nera sopra, bianca sotto e sulla punta. Il cariotipo \u00e8 2n=48 FN=54.\nBiologia.\nComportamento.\n\u00c8 una specie notturna e gregaria. Si rifugia in tane costruite nel terreno durante il giorno.\nAlimentazione.\nSi nutre di semi, parti vegetali, fiori, frutta ed artropodi. Si arrampica velocemente sugli arbusti per nutrirsi.\nDistribuzione e habitat.\nQuesta specie \u00e8 diffusa nell'Australia Occidentale.\nVive nelle boscaglie secche, di Mallee e nelle savane alberate che non hanno subito incendi da almeno 15-20 anni e che siano fornite di sottobosco non pi\u00f9 alto di 2,5\u00a0m, disposte su terreni sabbiosi con componenti di Laterite. \nStato di conservazione.\nLa IUCN Red List, considerato il vasto areale e la presenza in diverse aree protette, classifica \"P.occidentalis\" come specie a rischio minimo (LC)."}
{"id": "3876145", "revid": "1573940", "url": "https://it.wikipedia.org/wiki?curid=3876145", "title": "Pseudomys oralis", "text": "Il topo australiano del fiume Hastings (Pseudomys oralis ) \u00e8 un roditore della famiglia dei Muridi endemico dell'Australia\nDescrizione.\nRoditore di medie dimensioni, con la lunghezza della testa e del corpo tra 125 e 165\u00a0mm, la lunghezza della coda tra 120 e 160\u00a0mm, la lunghezza del piede tra 28 e 34\u00a0mm, la lunghezza delle orecchie tra 16 e 22\u00a0mm e un peso fino a 100\u00a0g.\nLa pelliccia \u00e8 lunga e soffice. Le parti superiori sono grigio-brunastre. Le parti ventrali sono bianche. La coda \u00e8 pi\u00f9 corta della testa e del corpo, marrone sopra, color crema sotto. Sono presenti 13 anelli di scaglie, corredata ciascuna da 3 peli.\nBiologia.\nComportamento.\nCostruisce i nidi negli alberi caduti ed in altre cavit\u00e0.\nAlimentazione.\nSi nutre principalmente di sem e foglie in estate, steli d'erba durante l'inverno. Talvolta si ciba anche di funghi, fiori ed artropodi.\nRiproduzione.\nLa riproduzione avviene tra agosto e marzo. Le femmine danno alla luce 2-4 piccoli per almeno tre volte durante la stagione riproduttiva.\nDistribuzione e habitat.\nQuesta specie \u00e8 diffusa dal Queensland settentrionale al Nuovo Galles del Sud.\nVive nelle savane alberate e talvolta in foreste disboscate tra i 300 e 1.250 metri di altitudine.\nStato di conservazione.\nLa IUCN Red List, considerato che il numero stimato di individui maturi \u00e8 inferiore a 10.000, e in diminuzione, classifica \"P.oralis\" come specie vulnerabile (VU)."}
{"id": "3876146", "revid": "1573940", "url": "https://it.wikipedia.org/wiki?curid=3876146", "title": "Pseudomys patrius", "text": "Il topo dei tumuli di ghiaia orientale (Pseudomys patrius ) \u00e8 un roditore della famiglia dei Muridi endemico dell'Australia.\nDescrizione.\nRoditore di piccole dimensioni, con la lunghezza della testa e del corpo tra 56 e 78\u00a0mm, la lunghezza della coda tra 63 e 80\u00a0mm, la lunghezza del piede di 18\u00a0mm, la lunghezza delle orecchie di 12\u00a0mm e un peso fino a 17\u00a0g.\nLe parti superiori sono bruno-grigiastre, cosparse densamente di lunghi peli neri. La testa \u00e8 lunga e appiattita. Le parti ventrali sono biancastre, con la base dei peli grigia. Sotto gli occhi ed il muso la demarcazione tra i due colori \u00e8 netta. I fianchi sono giallastri. Le mani e i piedi sono bianchi. La coda \u00e8 pi\u00f9 lunga della testa e del corpo, ricoperta finemente di peli, scura sopra, pi\u00f9 chiara sotto. Sono presenti 19 anelli di scaglie per centimetro.\nBiologia.\nComportamento.\nCostruisce sistemi di cunicoli nascosti sotto tumuli di ghiaia, dove si aggrega fino a 10 individui.\nDistribuzione e habitat.\nQuesta specie \u00e8 diffusa nel Queensland orientale.\nVive in boscaglie e aree rocciose, savane alberate con sottobosco dominato da erbacee sopra zone collinose.\nStato di conservazione.\nLa IUCN Red List, considerato il vasto areale, la presenza in diverse aree protette e la popolazione numerosa, classifica \"P.patrius\" come specie a rischio minimo (LC)."}
{"id": "3876148", "revid": "1573940", "url": "https://it.wikipedia.org/wiki?curid=3876148", "title": "Pseudomys pilligaensis", "text": "Il topo australiano di Pilliga (Pseudomys pilligaensis ) \u00e8 un roditore della famiglia dei Muridi endemico dell'Australia.\nDescrizione.\nRoditore di piccole dimensioni, con la lunghezza della testa e del corpo tra 73 e 80\u00a0mm, la lunghezza della coda tra 70 e 80\u00a0mm, la lunghezza del piede tra 18 e 19\u00a0mm, la lunghezza delle orecchie tra 12,0 e 13\u00a0mm e un peso fino a 14\u00a0g.\nLe parti superiori sono grigio-brunastre. Le parti ventrali sono bianche. I fianchi sono rossicci, mentre le mani e i piedi sono bianchi. La testa \u00e8 stretta e appuntita. La coda \u00e8 lunga come la testa e il corpo, scura sopra, pi\u00f9 chiara sotto e termina con un piccolo ciuffo di peli scuri.\nBiologia.\nComportamento.\n\u00c8 una specie notturna.\nAlimentazione.\nSi nutre principalmente di semi e talvolta di foglie.\nRiproduzione.\nIl picco della stagione riproduttiva va da ottobre ad aprile. Le femmine danno alla luce circa 3 piccoli alla volta.\nDistribuzione e habitat.\nQuesta specie \u00e8 diffusa nella regione della macchia di Pilliga, nel Nuovo Galles del Sud.\nVive nelle savane alberate con sottobosco di brughiera su terreni sabbiosi.\nStato di conservazione.\nLa IUCN Red List, considerata la dubbia validit\u00e0 come specie distinta, classifica \"P.pilligaensis\" come specie con dati insufficienti (DD)."}
{"id": "3876149", "revid": "61051", "url": "https://it.wikipedia.org/wiki?curid=3876149", "title": "Free French Air Force", "text": ""}
{"id": "3876150", "revid": "1573940", "url": "https://it.wikipedia.org/wiki?curid=3876150", "title": "Pseudomys shortridgei", "text": "Il topo australiano di brughiera (Pseudomys shortridgei ) \u00e8 un roditore della famiglia dei Muridi endemico dell'Australia\nDescrizione.\nRoditore di piccole dimensioni, con la lunghezza della testa e del corpo tra 95 e 120\u00a0mm, la lunghezza della coda tra 85 e 100\u00a0mm, la lunghezza del piede tra 25 e 27\u00a0mm, la lunghezza delle orecchie tra 14 e 16\u00a0mm e un peso fino a 90\u00a0g.\nLa pelliccia \u00e8 densa. Le parti superiori sono brunastre, densamente cosparse di lunghi peli nerastri. Il corpo \u00e8 tozzo, il muso \u00e8 corto e largo. Le orecchie sono proporzionalmente corte e rotonde. Le parti ventrali sono giallo-brunastre, con la base dei peli grigia. La coda \u00e8 pi\u00f9 corta della testa e del corpo, ricoperta densamente di lunghi peli, scura sopra, bianca sotto. Il cariotipo \u00e8 2n=48 FN=54.\nBiologia.\nComportamento.\n\u00c8 una specie parzialmente diurna. Si rifugia in nidi al suolo o in cunicoli e tane nel terreno.\nAlimentazione.\nSi nutre di semi e fiori quando sono disponibili, altrimenti di steli d'erba e funghi.\nRiproduzione.\nLe nascite avvengono tra novembre e dicembre. Le femmine danno alla luce 2-3 piccoli alla volta.\nDistribuzione e habitat.\nQuesta specie \u00e8 diffusa in alcune localit\u00e0 dello Stato di Victoria sud-occidentale, Australia Meridionale orientale e Australia Occidentale meridionale. In passato l'areale era pi\u00f9 vasto.\nVive in brughiere di \"Cipadessa\" e in boscaglie di \"Banksia\" su terreni argillosi che non hanno subito incendi da almeno 30 anni nell'Australia occidentale. Nello stato di Victoria \u00e8 invece presente in brughiere e boscaglie alberate incendiate non meno di 15 anni prima.\nStato di conservazione.\nLa IUCN Red List, considerato l'areale ristretto e frammentato e il declino del proprio habitat, classifica \"P.shortridgei\" come specie prossima alla minaccia (NT)."}
{"id": "3876155", "revid": "767487", "url": "https://it.wikipedia.org/wiki?curid=3876155", "title": "Hum Hain Rahi Pyar Ke", "text": "Hum Hain Rahi Pyar Ke (Hindi: \u0939\u092e \u0939\u0948\u0902 \u0930\u093e\u0939\u0940 \u092a\u094d\u092f\u093e\u0930 \u0915\u0947 italiano: \"Siamo viaggiatori sul sentiero dell'amore\") \u00e8 un film indiano del 1993 diretto da Mahesh Bhatt, prodotto da Tahir Hussain e con la colonna sonora di Nadeem-Shravan. Protagonisti della pellicola sono Aamir Khan e Juhi Chawla. Il film ha vinto Filmfare Award per il miglior film ed il Filmfare Award per la miglior attrice, andato a Juhi Chawla.\nTrama.\nRahul Malhotra \u00e9 un ingegnere che si deve prendere cura dei tre figli della sorella morta. Si deve far carico dell'attivit\u00e0 del cognato, la produzione di magliette. I nipoti sono disubbidienti e si mettono sempre nei guai.\nUn giorno dovevano andare ad una fiera con Rahul ma lui per affari non ha potuto portarli e loro ci sono andati di nascosto. Incontrano cos\u00ec Vaijanty Iyer. Lei era scappata da casa sua perch\u00e9 suo padre voleva farle sposare un uomo secondo lui perfetto per lei, un ballerino. Lei non volendo sposarlo viene chiusa in una stanza per aver fatto scandalo davanti a degli invitati. Lei scappa e si nasconde sotto ad un tavolo ricolmo di cibo che lei ruba. Vaijanty e i bambini dicentano buoni amici tant'\u00e8 che decidono ospitarla a casa loro mantenendo all'oscuro Rahul. Passano due giorni in cui si \u00e8 dovuta nascondere finch\u00e9 una sera mentre Rahul parla con Maya, una donna innamorata di lui ma un po' asfissiante, entra un ladro in casa. Entra anche uno dei dipendenti di Rahul, ubriaco e deciso a dimostrare che c'era una presenza in pi\u00f9 oltre ai bambini. \nIn un momento di gran confusione Vaijanty colpisce Rahul pensando fosse il ladro e poi insieme ai bambini comimciano ad aggredire il dipendente pensando sempre a un ladro.\nRahul scopre Vaijanty, lei lo convince a farla rimanere e intanto avrebbe fatto la baby-sitter dei bambini."}
{"id": "3876157", "revid": "857138", "url": "https://it.wikipedia.org/wiki?curid=3876157", "title": "Nov\u00e9 Hrady", "text": "Il toponimo Nov\u00e9 Hrady pu\u00f2 riferirsi a diverse localit\u00e0 della Repubblica Ceca:"}
{"id": "3876159", "revid": "991694", "url": "https://it.wikipedia.org/wiki?curid=3876159", "title": "Idrossido di mercurio", "text": "L'idrossido di mercurio \u00e8 una base con formula molecolare HgOH altamente tossico, corrosivo e nocivo. Si ottiene mescolando l'ossido di mercurio all'acqua.\nApplicazioni.\nQuesto elemento non ha applicazioni proprie, ma pu\u00f2 essere utilizzato per la produzione dell'acido di mercurio, mescolandolo all'acido cloridrico."}
{"id": "3876161", "revid": "287204", "url": "https://it.wikipedia.org/wiki?curid=3876161", "title": "Gran Piemonte 2011", "text": "Il Gran Piemonte 2011, novantasettesima edizione della corsa, valevole come prova dell'UCI Europe Tour 2011 categoria 1.HC, si svolse il 13 ottobre 2011 su un percorso di 203\u00a0km. La vittoria fu appannaggio dello spagnolo Daniel Moreno, che complet\u00f2 il percorso in 4h45'16\", alla media di 42,697\u00a0km/h, precedendo il belga Greg Van Avermaet e l'italiano Luca Paolini.\nSul traguardo di Novi Ligure 95 ciclisti, di cui 58 classificati \"fuori tempo massimo\", su 138 partiti da Piasco, portarono a termine la competizione. "}
{"id": "3876170", "revid": "86343", "url": "https://it.wikipedia.org/wiki?curid=3876170", "title": "Nove Hrady", "text": ""}
{"id": "3876173", "revid": "599013", "url": "https://it.wikipedia.org/wiki?curid=3876173", "title": "Eduardo Bennett", "text": ""}
{"id": "3876177", "revid": "1870933", "url": "https://it.wikipedia.org/wiki?curid=3876177", "title": "Serge Akakpo", "text": "Carriera.\nClub.\nComincia a giocare nelle giovanili del AJ Auxerre, passando poi nel 2004 all'Auxerre B dove colleziona 54 presenze. Dal 2006 entra a far parte dell , dove mette insieme 33 presenze senza mai segnare. Nel gennaio del 2009 passa al Fotbal Club Vaslui dove gioca 18 partite e segna le sue prime due reti tra i professionisti. Gioca poi nella stagione 2010-2011 nel NK Celje dove colleziona 31 presenze segnando 3 reti.\nNazionale.\nDal 2005 al 2007 fa parte delle rappresentative francesi U17 e U19, prima di scegliere la squadra nazionale togolese di cui \u00e8 capitano.\nL'8 gennaio 2010 venne ferito nell'attacco a bordo del pullman con alcuni compagni della nazionale nel gennaio 2010, mentre stavano per partecipare alla Coppa d'Africa 2010."}
{"id": "3876179", "revid": "287204", "url": "https://it.wikipedia.org/wiki?curid=3876179", "title": "EA LA", "text": ""}
{"id": "3876182", "revid": "287204", "url": "https://it.wikipedia.org/wiki?curid=3876182", "title": "Petra Hultgren", "text": "\u00c8 stata incoronata Miss Svezia 1995, ed ha ottenuto il diritto di rappresentare la propria nazione in occasione del concorso di bellezza internazionale Miss Universo 1995, che si tenuto a Windhoek il 12 maggio 1995. Petra Hultgren non riusc\u00ec ad entrare nella rosa delle finaliste, ma vinse il titolo di Miss Photogenic.\nSuccessivamente, Petra Hultgren ha intrapreso al carriera di attrice di cinema e televisione. Fra i suoi ruoli principali si pu\u00f2 citare la serie televisiva svedese \"Andra Avenyn\"."}
{"id": "3876188", "revid": "686936", "url": "https://it.wikipedia.org/wiki?curid=3876188", "title": "Blaine Gabbert", "text": "Al college gioc\u00f2 a football per la University of Missouri prima di lasciare l'universit\u00e0 in anticipo per il draft 2011 dopo il suo anno da junior. Jacksonville lo scelse nel primo giro con le decima scelta assoluta.\nCarriera professionistica.\nJacksonville Jaguars.\nStagione 2011.\nIl 28 luglio 2011 2011, Gabbert firm\u00f2 il suo contratto coi Jacksonville Jaguars della durata di quattro anni per 12 milioni di dollari. Gabbert gioc\u00f2 la sua prima partita nella stagione regolare il 18 settembre 2011 contro i New York Jets. La settimana seguente fu nominato titolare contro i Carolina Panthers.\nNella sua stagione da rookie, Gabbert fatic\u00f2. Sub\u00ec 40 sack, al terzo posto nella classifica della lega. Inoltre sub\u00ec 14 fumble, il peggior risultato per ogni QB della lega. La sua percentuale di completamento del 50,8% fu la seconda peggiore della lega per i passatori con almeno 200 tentativi ( (davanti al solo Tim Tebow con il 46,5%). Le sue 5,4 yard per tentativo furono le peggiori della lega cos\u00ec come il suo 65,4 di passer rating. Football Outsiders calcol\u00f2 che la stagione 2011 di Gabbert fu \"la quinta peggior che abbiamo mai misurato\" nei valori aggregati.\nStagione 2012.\nLa seconda stagione di Gabbert si apr\u00ec il 9 settembre contro i Minnesota Vikings sotto auspici migliori quando il quarterback complet\u00f2 23 passaggi su 39 tentativi per 260 yard, 2 passaggi da touchdown e nessun intercetto. Malgrado ci\u00f2 i Jaguars persero ai supplementari. Nella seconda gara, persa contro gli Houston Texans, Blaine torn\u00f2 a rimettere in mostra i problemi dell'anno precedente passando solamente 53 yard in tutto l'incontro con un touchdown.\nNella settimana 3, i Jaguars vinsero la prima partita stagionale contro gli Indianapolis Colts: Gabbert pass\u00f2 per 155 yard e un touchdown, senza subire intercetti.\nJacksonville perse la terza gara stagionale nel turno successivo contro i Cincinnati Bengals: Gabbert pass\u00f2 186 yard con un passaggio da touchdown e subendo un intercetto. Nella settimana 5 Jacksonville fu sconfitta nettamente per 41-3 dai Chicago Bears con il quarterback che pass\u00f2 142 yard subendo 2 intercetti.\nDopo la settimana di pausa, Gabbert si infortun\u00f2 nel primo tempo della gara contro gli Oakland Raiders dopo che aveva lanciato 110 yard e un touchdown. Senza il quarterback, Jacksonville si fece rimontare 14 punti e perse ai supplementari. Ripresosi dall'infortunio, la settimana successiva Gabbert e i Jaguars misero in difficolt\u00e0 i Packers ma persero 15-24 con Blaine che pass\u00f2 303 yard con un touchdown.\nNella settimana 9 i Jaguars persero la sesta gara consecutiva con Gabbert che usc\u00ec per infortunio nel terzo periodo sostituito da Chad Henne.\nGabbert fu costretto a uscire dopo pochi istanti anche nella gara successiva contro gli Houston Texans per un infortunio. Al suo posto entr\u00f2 Henne che gioc\u00f2 una gara spettacolare e venne nominato quarterback titolare per la gara della settimana successiva contro i Tennessee Titans dall'allenatore Mike Mularkey. Due giorni dopo il giocatore fu inserito in lista infortunati per tutto il resto della stagione a causa degli infortuni all'avambraccio destro e alla spalla sinistra riportati contro i Texans. La sua stagione da sophomore si concluse con 1.662 yard passate, 9 touchdown e 6 intercetti subiti in 10 partite.\nStagione 2013.\nLa pre-stagione 2013 fu ancora all'insegna dell'incertezza su chi avrebbe dovuto essere il titolare dei Jaguars tra Gabbert e Henne. Blaine disput\u00f2 una prima gara sotto la media e un'ottima seconda partita, prima di infortunarsi a un pollice. Malgrado ci\u00f2, il 19 agosto, il nuovo allenatore Gus Bradley dichiar\u00f2 ufficialmente Gabbert il titolare della squadra per l'imminente stagione. Questa inizi\u00f2 sotto cattivi auspici con una sconfitta contro i Kansas City Chiefs e Gabbert che pass\u00f2 solamente 121 yard e sub\u00ec 2 intercetti. Inoltre sub\u00ec un taglio alla mano che lo costrinse a lasciare il campo e richiese 15 punti di sutura. A causa di questo infortunio, Gabbert salt\u00f2 i due turni successivi, venendo nuovamente nominato titolare nella settimana 4 contro i Colts, in cui fu per\u00f2 ancora disastroso, lanciando 179 yard e subendo tre intercetti. Blaine inizi\u00f2 bene nella settimana 5 contro i St. Louis Rams passando un touchdown da 67 yard per il rientrante Justin Blackmon, ma fin\u00ec per subire due intercetti e un nuovo infortunio al tendine del ginocchio che lo costrinse ancora a uscire dal match anzitempo.\nSan Francisco 49ers.\nL'11 marzo 2014, Gabbert fu scambiato coi San Francisco 49ers per una scelta del sesto giro del Draft NFL 2014. Dopo una sola presenza nella stagione 2014, Gabbert fu nominato titolare prima della settimana 9 del 2015 al posto di un Colin Kaepernick in difficolt\u00e0, guidando la squadra alla vittoria sui Falcons con 185 yard passate, 2 touchdown e un intercetto subito. Dopo due sconfitte contro formazioni d'alta classifica come Seahawks e Cardinals, la vittoria torn\u00f2 nella settimana 13 contro i Chicago Bears in cui Gabbert pass\u00f2 il touchdown da 71 yard decisivo a Torrey Smith nei tempi supplementari. Gabbert concluse la stagione con 2.031 yard passate, 10 touchdown e 7 intercetti per un passer rating di 86,2. In 8 gare disputate come titolare ne vinse 3.\nGabbert fu confermato titolare all'inizio della stagione 2016, guidando subito alla squadra alla vittoria contro i Rams in cui pass\u00f2 170 yard e un touchdown. Seguirono quattro sconfitte consecutive dopo di che venne sostituito come titolare da Kaepernick per il resto dell'annata.\nArizona Cardinals.\nIl 10 maggio 2017, Gabbert firm\u00f2 un contratto di un anno con gli Arizona Cardinals. Inizi\u00f2 la stagione come terzo quarterback nelle gerarchie della squadra dietro a Carson Palmer e Drew Stanton ma dopo che questi infortunarono, fu nominato titolare per la gara della settimana 11, persa contro i Texans. La prima vittoria con la maglia dei Cardinals la ottenne la settimana seguente contro i suoi ex Jaguars passando 241 yard e 2 touchdown nel 27-24 finale. Dopo una serie di sconfitte, Gabbert cedette il posto di titolare nel penultimo turno a Stanton.\nTennessee Titans.\nIl 27 marzo 2018, Gabbert firm\u00f2 un contratto biennale con i Tennessee Titans. Nel secondo turno subentr\u00f2 all'infortunato Marcus Mariota guidando i Titans alla prima vittoria stagionale contro i Texans. Scese in campo come partente anche nell'ultimo decisivo turno contro i Colts in cui Tennessee usc\u00ec sconfitta mancando l'accesso ai playoff."}
{"id": "3876191", "revid": "468892", "url": "https://it.wikipedia.org/wiki?curid=3876191", "title": "Lantiani", "text": ""}
{"id": "3876194", "revid": "767487", "url": "https://it.wikipedia.org/wiki?curid=3876194", "title": "\u00d3palo de fuego", "text": "\u00d3palo de fuego - Mercanderes del sexo \u00e8 un film del 1978 diretto da Jes\u00fas Franco.\nCoprodotto dalla spagnola Trit\u00f3n Films, dalla fantomatica Estudio 8 di Lisbona e dalla francese Eurocin\u00e9, usc\u00ec in Spagna nella versione curata del regista. In Francia fu distribuito con il titolo \"Deux espionnes avec un petit slip \u00e0 fleurs\" in una versione voluta dal produttore, molto diversa dall'originale, che include scene addizionali o alternative girate dallo stesso Franco.\nDistribuzione.\nEdizioni DVD.\nLa versione originale spagnola \u00e8 stata pubblicata in DVD dalla Manga Films nel 2006. La versione francese \u00e8 uscita in VHS nei Paesi Bassi, in lingua inglese, con il titolo \"Two Female Spies with Flowered Panties\", sottotitolata in olandese."}
{"id": "3876195", "revid": "76963", "url": "https://it.wikipedia.org/wiki?curid=3876195", "title": "Atticus Shaffer", "text": "\u00c8 famoso per aver interpretato Brick Heck nella serie televisiva \"The Middle\" e Matty Newton nel thriller cinematografico del 2009 \"Il mai nato\".\nBiografia.\nAtticus Shaffer vive ad Acton in California con i genitori Debbie e Ron e un manipolo di animali domestici: due cani e quattro gatti, uccelli, pesci e un coniglio chiamato Bun Bun.\nScoperto dal suo manager nel 2006, ben presto ottenne un ruolo di guest star nella serie \"The Class - Amici per sempre\". Grazie a questo ruolo ha ottenuto la parte di Brick Heck nella serie della ABC, \"The Middle\". \u00c8 comparso in episodi singoli di diverse serie, come ad esempio \"My Name is Earl\", \"Il tempo della nostra vita\", \"Carpoolers\" e \"Human Giant\".\nSicuramente \u00e8 pi\u00f9 nota la scena della fermata dell'autobus che lo ha visto al fianco di Will Smith in \"Hancock\". Inoltre, ha partecipato anche come Matty Newton nel film \"Il mai nato\" e in altri film come \"An American Carol\", \"Lasciando Barstow\" e \"Giorno opposto\".\n. Ha fatto anche il doppiatore in alcuni film, tra cui \"Anno uno\" e \"L'era glaciale 3 - L'alba dei dinosauri\".\nNel 2012 \u00e8 parte del cast del film \"Frankenweenie\" di Tim Burton nel ruolo di doppiatore del personaggio di Edgar 'E' Gore.\nAtticus \u00e8 affetto da Osteogenesi imperfetta di tipo IV."}
{"id": "3876196", "revid": "1568601", "url": "https://it.wikipedia.org/wiki?curid=3876196", "title": "Middle Teton", "text": "Il Middle Teton (3.903 m s.l.m.) \u00e8 una montagna appartenente al massiccio del Teton Range, nello stato del Wyoming. Insieme al Grand Teton \u00e8 tra le vette pi\u00f9 alte del Cathedral Group e fa parte dei \"Trois T\u00e9tons\" (\"tre seni\" in lingua francese), come vennero chiamate queste vette delle montagne Rocciose dai coloni francocanadesi al loro arrivo nella zona. Si trova all'interno del Parco nazionale del Grand Teton.\n\u00c8 una classica vetta alpina piramidale che ha iniziato a formarsi circa 9 milioni di anni fa durante il periodo del Miocene."}
{"id": "3876198", "revid": "287204", "url": "https://it.wikipedia.org/wiki?curid=3876198", "title": "Meitantei Conan - Tenku no lost ship", "text": ""}
{"id": "3876199", "revid": "638792", "url": "https://it.wikipedia.org/wiki?curid=3876199", "title": "Meitantei Conan - Tenkuu no lost ship", "text": ""}
{"id": "3876201", "revid": "729019", "url": "https://it.wikipedia.org/wiki?curid=3876201", "title": "Cathedral Group", "text": "Con Cathedral Group si indica il gruppo di montagne pi\u00f9 alte del massiccio del Teton Range, tutte quante localizzate all'interno del Parco nazionale del Grand Teton, in Wyoming, negli Stati Uniti.\nMet\u00e0 dei dodici ghiacciai superstiti all'interno del parco nazionale si trovano su questo gruppo: tra essi ci sono il ghiacciaio del Teton, il pi\u00f9 grande, il ghiacciaio del Middle Teton, ghiacciaio del Teepe, e lo Schoolroom Glacier.\nTra le montagne ci sono:"}
{"id": "3876207", "revid": "1442080", "url": "https://it.wikipedia.org/wiki?curid=3876207", "title": "Perdonarsi in due/Dopo averti amato", "text": "Perdonarsi in due/Dopo averti amato \u00e8 un singolo di Eugenia Foligatti, pubblicato dalla Ri-Fi nel 1963.\nIl brano \"Perdonarsi in due\" si classific\u00f2 in sesta posizione al Festival di Sanremo 1963, nella doppia esecuzione di Eugenia Foligatti e di Tonina Torrielli."}
{"id": "3876208", "revid": "585241", "url": "https://it.wikipedia.org/wiki?curid=3876208", "title": "Dopo averti amato", "text": ""}
{"id": "3876209", "revid": "247222", "url": "https://it.wikipedia.org/wiki?curid=3876209", "title": "Perdonarsi in due", "text": ""}
{"id": "3876216", "revid": "93556", "url": "https://it.wikipedia.org/wiki?curid=3876216", "title": "Pierre Claude Fran\u00e7ois Delorme", "text": "Biografia.\nFran\u00e7ois Delorme ebbe come maestro Anne-Louis Girodet-Trioson e rimase, nelle sue opere, all'interno di quella tradizione stilistica che defin\u00ec la pittura neo-classica del periodo dell'Impero. Fu, comunque, un pittore essenzialmente storico-mitologico.\nTerminato il suo apprendistato, Delorme trascorse molti anni in Italia, dove fu conquistato dalle opere di Raffaello e di Michelangelo. Tornato in Francia produsse un gran numero di opere particolarmente significative. \nFece il suo debutto al \"Salon de Paris\" del 1819 con un'opera storica intitolata \"\"Morte di Abele\", che \u00e8 attualmente conservata nel Museo Fabre di Montpellier.\nDelorme partecip\u00f2 alle mostre del Salon fino al 1851, principalmente con quadri mitologici, religiosi e storici.\nEsegu\u00ec inoltre numerosi dipinti per il palazzo di Versailles, di Fontainebleau, di Neuilly, di Compi\u00e8gne e per diverse chiese parigine.\nDecor\u00f2, in particolare, le cappelle della Vergine nella chiesa di San Gervasio e Protaso, la cappella di S. Pietro a Sant'Eustachio e dipinse \"Il trasporto della Santa Casa da parte degli Angeli\".\nDelorme mor\u00ec a Parigi nel 1859, all'et\u00e0 di 76 anni."}
{"id": "3876220", "revid": "372624", "url": "https://it.wikipedia.org/wiki?curid=3876220", "title": "Arboretum", "text": ""}
{"id": "3876225", "revid": "767487", "url": "https://it.wikipedia.org/wiki?curid=3876225", "title": "Protanystropheus antiquus", "text": "Il protanistrofeo (Protanystropheus antiquus) \u00e8 un rettile estinto, appartenente ai prolacertiformi. Visse nel Triassico medio/superiore (circa 240 - 225 milioni di anni fa). I suoi resti fossili sono stati ritrovati in Europa centrale e occidentale.\nClassificazione.\nI resti di questo animale sono stati descritti per la prima volta nel 1905 da Friedrich von Huene, che li attribu\u00ec al genere \"Tanystropheus\". Von Huene cre\u00f2 per questi resti, ritrovati in Germania in strati del Triassico medio, la nuova specie \"T. antiquus\". Altri resti vennero in seguito attribuiti a questa specie, che rimase tuttaviameno conosciuta rispetto ad altre specie di \"Tanystropheus\". Nel 2006 alcuni resti di \"T. antiquus\" vennero ridescritti come un nuovo genere, \"Amotosaurus\". Successivamente, nel 2011, Sennikov ritenne che i resti dell'olotipo erano sufficientemente distinti da quelli attribuiti alle altre specie di \"Tanystropheus\" da istituire un nuovo genere, Protanystropheus. Come il suo parente pi\u00f9 famoso, anche \"Protanystropheus\" possedeva un collo insolitamente lungo e formato da poche vertebre estremamente allungate."}
{"id": "3876226", "revid": "22356", "url": "https://it.wikipedia.org/wiki?curid=3876226", "title": "Protanystropheus", "text": ""}
{"id": "3876227", "revid": "287204", "url": "https://it.wikipedia.org/wiki?curid=3876227", "title": "De origininibus iuris", "text": ""}
{"id": "3876229", "revid": "1543377", "url": "https://it.wikipedia.org/wiki?curid=3876229", "title": "Cristalle", "text": "Cristalle \u00e8 un profumo creato dalla casa di moda Chanel nel 1974.\nStoria.\n\"Cristalle\" fu creato nel 1974 dal profumiere Henri Robert, in forza presso la maison Chanel in sostituzione di Ernest Beaux, il creatore di \"Chanel No. 5\". \"Cristalle\" era un progetto che aveva avviato Coco Chanel in persona, subito dopo l'uscita di \"Chanel No. 19\" nel 1970. Tuttavia la scomparsa della stilista nel 1971 pose una momentanea interruzione al progetto. Henri Robert cre\u00f2 \"Cristalle\", nella forma di una fragranza riconducibile alla famiglia olfattiva \"cipriata\", classificata come \"D4\". Cristalle \u00e8 diventato celebre anche per essere stato pubblicizzato nel corso degli anni da numerose supermodel come Claudia Schiffer, Cindy Crawford, Milla Jovovich, Tricia Helfer, Sharon van der Knapp e Laurence Vh.\nIl bouquet di Cristalle si apre con delle note di testa fresche rappresentate da un misto di agrumi, giacinto e caprifoglio. Le note centrali portano sentori floreali sofisticati e sensuali come il gelsomino, il narciso e il ylang ylang. Le note di fondo lasciano profondit\u00e0 ed eleganza, con un letto di muschio di quercia e radici di vetiver radici. Luca Turin, nel volume \"Perfumes\" ha descritto \"Cristalle\" come \"bello ed un po' spaventoso\".\nA vent'anni dalla sua prima apparizione, nel 1994, \"Cristalle\" \u00e8 stato nuovamente lanciato sul mercato. Nel 2009 (ad aprile in Europa ed a luglio negli Stati Uniti), \u00e8 stato lanciato sul mercato \"Cristalle Eau Verte\" una rivisitazione di \"Cristall\" creata dal profumiere Jacques Polge, che si era occupato anche della riorchestrazione del 1994."}
{"id": "3876231", "revid": "767487", "url": "https://it.wikipedia.org/wiki?curid=3876231", "title": "Si gira a Manhattan", "text": "Si gira a Manhattan (\"Living in Oblivion\") \u00e8 un film del 1995 scritto e diretto da Tom DiCillo. \u00c8 una satira sui meccanismi interni alla lavorazione di un film e, nello specifico, di quella di un film indipendente americano dell'epoca.\nTrama.\nNick Reve \u00e8 un regista indipendente nel bel mezzo delle riprese di un film a basso costo, \"Living in Oblivion\", sempre sul punto di cedere di fronte alle avversit\u00e0.\nNel rudimentale teatro di posa dove il film \u00e8 girato, si prepara una cruciale scena di dialogo, in cui la protagonista accusa l'anziana madre di non averla difesa dal padre violento quand'era bambina. Tuttavia, l'ostinazione di Nick a girarla in un unico \"long take\" mette in difficolt\u00e0 le riprese, siccome la scena viene puntualmente interrotta prima della fine per i motivi pi\u00f9 svariati: il boom finisce nell'inquadratura, rumori esterni inquinano il sonoro, l'assistente operatore sbaglia la messa a fuoco, un'attrice si dimentica le battute, l'inesperienza del microfonista, l'esplosione di una delle luci e un progressivo appiattimento nell'interpretazione della protagonista, Nicole, che si demoralizza. Durante una pausa, Cora, interprete della madre, consola Nicole e il gesto rievoca in lei gli ultimi momenti passati con la madre, malata terminale, facendo scaturire sul momento una prova attoriale molto bella e sentita da parte di entrambe. Nick non pu\u00f2 che guardare impotente assieme alla troupe mentre quel momento unico va perduto, data la momentanea assenza dell'istrionico direttore della fotografia ed unico operatore di macchina Wolf, in bagno a vomitare il latte scaduto fornito dagli svogliati addetti al catering. Nick accetta di \"spezzare\" la scena in pi\u00f9 inquadrature, ma sul set comincia a risuonare un \"bip\" intermittente: incapace di individuarne la provenienza, se la prende con tutti e distrugge le scenografie davanti allo sguardo attonito della troupe. A quel punto, viene svegliato dal suono della sveglia, avendo sognato tutto in preda all'ansia per le riprese.\nNella sua camera d'albergo, Nicole ha passato la notte col protagonista maschile del film Chad Palomino, un belloccio di Hollywood che vuole accrescere la sua reputazione coi film indipendenti. Chad vorrebbe che la loro relazione continuasse, pur flirtando con altre donne sul set, ma Nicole chiarisce che si \u00e8 trattato solo di una notte. Sul set, i due devono girare la scena in cui i loro personaggi ammettono finalmente il proprio amore, ma questa dev'essere rifatta ogni volta per colpa di Chad, che si sposta a suo piacimento dentro e fuori dall'inquadratura, risultando poco visibile o mal illuminato. Ci\u00f2 irrita soprattutto Wolf, risentito per via della cotta che la sua ragazza, l'aiuto regista Wanda, ha per il divo. Nick per\u00f2 cerca quanto il pi\u00f9 possibile di assecondare l'egotismo di Chad, non volendo perdere un nome cos\u00ec noto. Quando Nicole protesta perch\u00e9 Chad le strattona i capelli durante il loro bacio, lui chiede un colloquio privato con Nick, dove insulta le capacit\u00e0 recitative di Nicole e rivela del loro flirt, ma facendo passare lei come quella scornata: Nick gli d\u00e0 ragione per tenerlo buono, ascoltato con dispiacere dalla donna attraverso le cuffie del microfonista. Con la scusa di improvvisare anche lei, Nicole nella ripresa seguente rivela la verit\u00e0 davanti a tutti. Umiliato, Chad si licenzia, dichiarando di aver accettato la parte solo perch\u00e9 credeva che il regista fosse amico di Quentin Tarantino: Nick risponde per le rime, facendo scoppiare una rissa di gruppo in cui batte Chad e lo butta fuori dal set, non prima questo abbia messo k.o. Wolf, accorso in difesa di Wanda. Nick si scusa con Nicole per come si \u00e8 comportato e le confessa la fonte d'ispirazione della scena: l'essere da sempre innamorato di lei. I due si baciano, ma, a quel punto, Nicole si sveglia, ancora nella sua camera d'albergo dopo la partenza di Chad, avendo sognato tutto anche lei.\nEntrambi reduci dai propri sogni, Nick e Nicole si recano sul set, dove devono girare una sequenza onirica in cui un nano gira attorno a Nicole, vestita da sposa in una stanza rossa, reggendo una mela. Non riesce a confessare i suoi sentimenti a Nick, che invece dichiara di aver imparato qualcosa dal sogno: non essere rigido e assecondare ci\u00f2 che accade. Riesce infatti a rimanere ottimista nonostante gli intoppi che immancabilmente interrompono le riprese della scena: il guasto della macchina del fumo, la sua esplosione, il neonato desiderio di Wolf, depresso per essere appena stato lasciato da Wanda, di girare la scena con macchina a mano, e infine l'arrivo sul set e l'invadenza di sua madre senile, scappata dall'ospizio in cui era ricoverata. Dopo che l'attore del nano se ne va senza lasciare un rimpiazzo, furioso per un ruolo che trova scontato e offensivo, Nick si rende conto di non poter pi\u00f9 assecondare ed annuncia la fine della lavorazione, tra lo sconforto generale. In suo soccorso arriva la madre, la cui stravaganza ben si sposa col contenuto della scena, che sostituisce efficacemente il nano. L'entusiasmo del set per aver finalmente portato a termine la ripresa viene smorzato dal fonico, che dichiara di aver bisogno di 30 secondi di silenzio per registrare del rumore ambientale. Nick, il cast e la troupe riflettono su quanto trascorso e si immaginano il futuro che li aspetta, chi euforico, chi preoccupato e chi indifferente, per poi proseguire con la prossima scena.\nProduzione.\nSviluppo.\nIl regista Tom DiCillo era rimasto insoddisfatto da quella che percepiva come una mancanza di attenzione verso il suo primo film, \"Johnny Suede\" (1991), la cui produzione era durata quattro anni. Inoltre, non stava riuscendo a raccogliere i soldi necessari al suo film successivo, arrivando ad accantonarlo per la frustrazione. In seguito ad una conversazione con Ryan Bowker, con cui aveva frequentato un corso di recitazione otto anni prima e che nel film avrebbe poi interpretato il ciakista, su quanto DiCillo dovesse essere fortunato a lavorare nel cinema, ebbe l'idea per un film che mostrasse come fare un film fosse \u00abuna delle esperienze pi\u00f9 dure, dolorose e tediose possibili, e questo quando tutto fila liscio\u00bb.\nIl progetto fu finanziato da DiCillo, sua moglie e il cast, composto da attori vicini al regista o al cinema indipendente e da \u00abchiunque volesse essere nel film e avesse qualche soldo\u00bb: ad esempio, Matthew Grace, che lavorava in una palestra frequentata dalla moglie di DiCillo, ottenne la parte del microfonista versando 2000 dollari, mentre Catherine Keener, che aveva recitato in \"Johnny Suede\", coinvolse l'allora suo marito Dermot Mulroney, che vers\u00f2 5000 dollari. Mulroney originariamente avrebbe voluto interpretare Nick, ma dopo il rifiuto di DiCillo, sugger\u00ec personalmente per la parte Steve Buscemi, gi\u00e0 una conoscenza del regista. Buscemi aveva diretto da poco il cortometraggio \"What Happened to Pete\" e, alla ricerca di finanziamenti per il suo esordio alla regia di un lungometraggio, accett\u00f2 di interpretare un regista perch\u00e9 gli sembrava benaugurale. Si raccolse cos\u00ec in pochi giorni un budget di 37-38.000 dollari.\nRiprese.\nLe riprese del film, un cortometraggio di mezz'ora girato in 16mm e perlopi\u00f9 in bianco e nero che consisteva di quel che sarebbe diventato il primo episodio del film, durarono cinque giorni, svolgendosi nel novembre 1993. Buscemi improvvis\u00f2 su richiesta del regista lo sfogo finale di Nick per poter riprendere le autentiche reazioni da parte degli attori insultati. Viste le ristrettezze economiche, il tempo per rigirare eventualmente una scena era pressoch\u00e9 assente, cos\u00ec come le comodit\u00e0 tipiche di un set cinematografico.\nTerminate le riprese, DiCillo rimase colpito dal risultato e, su proposta del cast, nonch\u00e9 propria necessit\u00e0 (nessun festival cinematografico avrebbe mai ammesso un corto di 30 minuti), decise di trasformarlo in un lungometraggio. Scrisse quindi il resto nei successivi quattro mesi, decidendo di espandere l'idea del sogno anche in un secondo episodio e, su suggerimento della moglie, di rendere invece l'ultimo episodio, in cui la troupe deve girare una scena onirica, l'unico a non essere un sogno. La stesura del resto della sceneggiatura fu scandita dal fatto che gli attori professionisti presenti nella prima met\u00e0 avrebbero dovuto prima o poi accettare un altro film. Nel tentativo di raccogliere una budget pi\u00f9 considerevole col quale girare propriamente il resto del lungometraggio, DiCillo fu sul punto di accettare un'offerta da 300.000 dollari con un produttore hollywoodiano che avrebbe voluto diversi cambiamenti, tra cui quello degli attori; tuttavia, Hilary Gilford, cugina di sua moglie e interprete nel film della segretaria di edizione, eredit\u00f2 una somma alla morte del padre e si offr\u00ec spontaneamente di finanziare il resto del film con essa. Lei e l'allora suo marito Michael Griffiths, che nel film interpreta il fonico Speedo, vennero accreditati rispettivamente come produttrice esecutiva e produttore. In totale, il film ebbe un budget di 750.000 dollari.\nLe riprese del resto del film ebbero luogo nel maggio 1994 in un'armeria in disuso tra la 42\u00aa strada e l'11\u00aa Avenue di New York, durando 15-16 giorni. DiCillo defin\u00ec l'esperienza \u00abindipendente nel pi\u00f9 autentico senso della parola\u00bb e \u00abuno dei set pi\u00f9 efficienti e pieni di creativit\u00e0 in cui abbia mai messo piede. Non c'erano agenti [cinematografici]. Non c'erano produttori. C'eravamo solo noi\u00bb.\nCasting.\nSu suggerimento della Keener, DiCillo offr\u00ec la parte dell'egotico attore hollywoodiano Chad Palomino, presente nel secondo episodio del film, a Brad Pitt, che aveva esordito come attore proprio nel suo \"Johnny Suede\". Pitt accett\u00f2 di prendere parte in via amichevole al film nonostante fosse ormai famoso, ma, a cinque giorni dalle riprese, dovette rinunciare al ruolo a causa di un impegno promozionale per \"Vento di passioni\". Venne quindi sostituito da James LeGros, che si trovava casualmente in casa della Keener quando questa venne informata del fatto dal regista e a cui venne prontamente offerta la parte, nuovamente su suggerimento dell'attrice.\nPer il ruolo del nano Tito, che appare nel terzo episodio del film, DiCillo si trov\u00f2 in difficolt\u00e0, rendendosi conto a posteriori di aver scritto una parte che necessitava \u00abnon solo l'essere bassi\u00bb, ma anche \u00abl'essere davvero un bravo attore\u00bb, finch\u00e9 Kevin Corrigan, che interpretava nel film l'assistente operatore di macchina, non gli sugger\u00ec il nome di Peter Dinklage, un amico che all'epoca alternava il proprio lavoro in una copisteria ad alcune apparizioni teatrali: Dinklage fu l'unico membro del cast a sostenere un provino e venne preso immediatamente in quello che divenne il suo primo ruolo al cinema.\nDistribuzione.\nIl film venne presentato in anteprima al Sundance Film Festival il 22 gennaio 1995. Ebbe una distribuzione limitata nelle sale cinematografiche statunitensi da parte di Sony Pictures Classics a partire dal 21 luglio dello stesso anno.\nIn Italia venne distribuito da Life International il 24 maggio 1996.\nAccoglienza.\nIncassi.\nIl film ha incassato 1,1 milioni di dollari al botteghino statunitense."}
{"id": "3876237", "revid": "1543377", "url": "https://it.wikipedia.org/wiki?curid=3876237", "title": "Stefano Isidoro Bianchi", "text": "Biografia.\n\u00c8 il fondatore, editore e direttore della rivista musicale mensile di \u201crock e altre contaminazioni\u201d \"Blow Up\", creata come fanzine nel 1995 e approdata alle edicole nel 1998. Ha collaborato occasionalmente con le riviste \"Dynamo\" (1996) e \"Il Mucchio Selvaggio\" (1996-1997). Ha pubblicato \"\u201cPost Rock e oltre: introduzione alle musiche del nuovo millennio\u201d\" (Giunti, 1999, con Eddy Cil\u00eca), \"Prewar Folk. The Old, Weird America (1900-1940)\" (Tuttle Edizioni, 2007), \"Suicide. Il blues di New York City\" (Tuttle Edizioni, 2017), \"The Red Crayola. la tempesta perfetta\" (Tuttle Edizioni, 2018) e \"Bruce Springsteen. The Promised Man\" (Tuttle Edizioni, 2019). Ha curato il volume \"\u201cRock e altre contaminazioni\u201d\" (Tuttle Edizioni, 2003) e \"The Desert Island Records\" (Tuttle Edizioni, 2009). Nel 2004 ha partecipato al convegno internazionale \"Nuovo e Utile\", i cui atti sono stati pubblicati in \"La creativit\u00e0 a pi\u00f9 voci\", a cura di Annamaria Testa (Laterza, 2005)."}
{"id": "3876238", "revid": "1543377", "url": "https://it.wikipedia.org/wiki?curid=3876238", "title": "Frana di Storegga", "text": "La frana di Storegga corrisponde a tre eventi franosi, tra i pi\u00f9 vasti conosciuti, che si sono verificati sott'acqua, sul bordo della piattaforma continentale della Norvegia (\"Storegga\" in norvegese \u00e8 \"il grande bordo\"), nel Mare di Norvegia, 100\u00a0km a nord-ovest della costa di M\u00f8re, provocando uno tsunami di grandi dimensioni nel Nord Atlantico.\nQuesto crollo coinvolse circa 290\u00a0km di lunghezza del ripiano costiero, con un volume totale di 3.500\u00a0km3 di detriti. Questo equivarrebbe al volume di un'area grande quanto l'Islanda per uno spessore di 34 metri.\nSulla base della datazione al radiocarbonio del materiale vegetale recuperato dai sedimenti depositati dallo tsunami, l'ultimo evento \u00e8 avvenuto intorno al 6100 a.C..\nIn Scozia, si sono riscontrate le tracce del successivo tsunami, in particolare grazie ai sedimenti depositati che sono stati scoperti nel bacino di Montrose, nel Firth of Forth, fino a 80\u00a0km nell'entroterra e 4 metri sopra gli attuali livelli normali di marea.\nCome parte delle attivit\u00e0 per preparare il campo di gas naturale di Ormen Lange, l'evento fu oggetto di studi approfonditi. Una conclusione \u00e8 che la frana sia stata causata da materiale accumulato durante l'era glaciale precedente e che un nuovo evento potrebbe verificarsi solo dopo una nuova era glaciale.\nFatti e argomenti a sostegno di questa conclusione sono stati resi pubblici nel 2004. In precedenza, si era concluso che lo sviluppo del campo di gas naturale di Ormen Lange non aumentasse significativamente il rischio di innescare una nuova frana.\nUna nuova frana innescherebbe uno tsunami molto grande che sarebbe devastante per le zone costiere del Mare del Nord e il Mare di Norvegia.\nMeccanismi possibili.\nInsieme con i gas rilasciati dalla decomposizione dei clatrati idrati (ad esempio, il metano), i terremoti sono considerati come il pi\u00f9 probabile meccanismo d'azione per le frane.\nUn'altra possibilit\u00e0 \u00e8 che i sedimenti divennero instabili e collassarono, forse sotto l'influenza di un terremoto o delle correnti oceaniche.\nImpatto sulle popolazioni umane.\nAll'incirca al tempo dell'ultima frana di Storegga, o poco prima, esisteva un ponte di terra, che collegava la Gran Bretagna alla Danimarca e ai Paesi Bassi attraverso quello che \u00e8 ora la parte meridionale del Mare del Nord, noto agli archeologi e ai geologi come \"Doggerland\". Si ritiene che quest'area, lungo la linea di costa, fosse costituita da lagune, marcite, paludi e spiagge e che fosse un territorio ricco per la caccia, la pesca, popolato da culture umane mesolitiche.\nSebbene il Doggerland fu fisicamente sommerso a causa di un graduale innalzamento del livello del mare, si \u00e8 suggerito che le aree costiere sia della Britannia sia del continente europeo, che si estendevano su aree ora sommerse, sarebbero state inondate da uno tsunami causato dalla frana di Storegga. Questo evento avrebbe avuto un impatto catastrofico sulla popolazione mesolitica contemporanea, separando le culture della Britannia da quelle continentali."}
{"id": "3876243", "revid": "372624", "url": "https://it.wikipedia.org/wiki?curid=3876243", "title": "Castello d'Issogne", "text": ""}
{"id": "3876250", "revid": "729019", "url": "https://it.wikipedia.org/wiki?curid=3876250", "title": "David Elazar", "text": "Biografia.\nNato a Sarajevo da una famiglia ebraica sefardita, emigr\u00f2 in Palestina nel 1940, e si stabil\u00ec nel kibbutz Ein Shemer.\nCombatt\u00e9 in molte importanti battaglie durante la guerra di indipendenza di Israele, tra cui la battaglia del monastero di San Simone a Gerusalemme. Come soldato, avanz\u00f2 nei ranghi, fino a diventare comandante del Battaglione HaPortzim della Brigata Harel.\nElazar rimase nell'esercito dopo la guerra, quando, nel 1956 si trasfer\u00ec nei corpi corazzati in seguito alla campagna del Sinai.\nPrest\u00f2 servizio come vice comandante del corpo, diventando comandante del corpo corazzato nel 1961. Rimase in questa posizione fino al 1964, quando fu nominato capo del Comando settentrionale dove ha prestato servizio durante la guerra dei sei giorni del 1967. In seguito, David Elazar, fu nominato capo di stato maggiore.\nI primi mesi del suo mandato li ha spesi nella lotta al terrorismo.\nDavid Elazar mor\u00ec il 15 aprile 1976"}
{"id": "3876256", "revid": "767487", "url": "https://it.wikipedia.org/wiki?curid=3876256", "title": "Augustaburiania vatagini", "text": "L'augustaburiania (Augustaburiania vatagini) \u00e8 un rettile estinto, appartenente ai protorosauri. Visse nel Triassico inferiore (Olenekiano, circa 248 milioni di anni fa) e i suoi resti fossili sono stati ritrovati in Europa (Russia). \u00c8 considerato il pi\u00f9 antico tra i tanistrofeidi.\nClassificazione.\nQuesto animale \u00e8 noto per l'olotipo, una serie di vertebre cervicali allungate molto simili a quelle del ben pi\u00f9 noto \"Tanystropheus\", ritrovate nel bacino del Don, nella Russia europea. \u00c8 stato descritto per la prima volta da Sennikov nel 2011 ed \u00e8 stato considerato il pi\u00f9 antico fra i tanistrofeidi, una famiglia di rettili estinti caratterizzati dall'estremo allungamento del collo. Lo studio di Sennikov ipotizza inoltre che \"Augustaburiania\" facesse parte di un gruppo basale di tanistrofeidi arcaici (insieme a \"Langobardisaurus\", \"Protanystropheus\" e \"Amotosaurus\"), caratterizzati da alcune somiglianze nello scheletro (tra cui il numero di vertebre cervicali, l'allungamento dei centri vertebrali e la riduzione delle spine neurali); questo gruppo era intermedio tra i prolacertiformi pi\u00f9 basali (come \"Prolacerta\") e i tanistrofeidi derivati (come \"Tanystropheus\" e \"Dinocephalosaurus\")."}
{"id": "3876259", "revid": "22356", "url": "https://it.wikipedia.org/wiki?curid=3876259", "title": "Augustaburiania", "text": ""}
{"id": "3876260", "revid": "124774494", "url": "https://it.wikipedia.org/wiki?curid=3876260", "title": "Renan Bar\u00e3o", "text": "Combatte nella categoria dei pesi gallo per l'organizzazione UFC, nella quale \u00e8 stato campione di categoria prima ad interim e poi indiscusso dal 2012 al 2014.\nDopo la sconfitta all'esordio come professionista Renan Bar\u00e3o mise a registro una striscia di imbattibilit\u00e0 che dur\u00f2 per 33 incontri consecutivi fino al maggio 2014, quando non riusc\u00ec a difendere il titolo contro T.J. Dillashaw: al tempo tale record di imbattibilit\u00e0 era il terzo che si ricordi dopo le strisce di 40 incontri di Travis Fulton e di 37 di Ihor Vov\u010dan\u010dyn.\nNel 2010 venne segnalato da Sherdog.com come il miglior giovane in prospettiva del Brasile.\n\u00c8 compagno di team di Jos\u00e9 Aldo, Diego Nunes, Eduardo Dantas, Marlon Sandro e Cl\u00e1udia Gadelha nella Nova Uni\u00e3o di Rio de Janeiro.\nCarriera nelle arti marziali miste.\nInizi.\nRenan Bar\u00e3o ha passato i primi cinque anni di carriera da professionista in patria lottando per diverse organizzazioni come la franchigia brasiliana della nipponica Shooto e Jungle Fight, la pi\u00f9 prestigiosa lega di arti marziali miste del paese sudamericano.\nDopo la sconfitta all'esordio contro Joao Paulo Rodrigues de Souza (14 aprile 2005) Renan Bar\u00e3o scrive sicuramente una pagina importante nella storia delle MMA brasiliane vincendo un incontro dopo l'altro, arrivando nel 2010 ad esibire un record personale di 23-1 (1).\nWorld Extreme Cagefighting.\nCon un ottimo curriculum Renan Bar\u00e3o entra nella federazione statunitense WEC.\nL'esordio \u00e8 datato 20 giugno 2010, ed \u00e8 una vittoria per sottomissione contro Anthony Leone.\nNel secondo incontro sottomette per strangolamento l'ex Strikeforce Chris Cariaso.\nUltimate Fighting Championship.\nNel 2011 l'UFC, lega che al tempo raccoglieva i migliori lottatori di ogni categoria di peso, rilev\u00f2 la WEC e fuse i roster delle due organizzazioni, mettendo quindi sotto contratto Renan Bar\u00e3o.\nRenan Bar\u00e3o avrebbe dovuto affrontare Demetrious Johnson ma questo and\u00f2 a sostituire l'infortunato Brad Pickett nel match contro Miguel Torres, di conseguenza a Bar\u00e3o venne opposto l'ex campione dei pesi piuma WEC Cole Escovedo: Bar\u00e3o si impose ai punti bagnando il suo esordio con una vittoria su un top fighter.\nSuccessivamente sconfisse per sottomissione anche Brad Pickett, ex campione della britannica UCMMA.\nS'impose anche su Scott Jorgensen, all'unanime uno dei primi 10 pesi gallo del mondo, sebbene l'incontro termin\u00f2 ai punti e manc\u00f2 di colpi di scena; con la vittoria su Jorgensen Bar\u00e3o port\u00f2 la propria striscia di risultati utili consecutivi a 29 incontri, superando quella del leggendario Fedor Emelianenko.\nCampione dei Pesi Gallo UFC.\nNel luglio 2012 Bar\u00e3o avrebbe dovuto affrontare Ivan Menjivar, lottatore che vantava un record UFC di 3-0, e l'incontro avrebbe fatto parte dell'evento \"UFC 148: Silva vs. Sonnen II\" che prevedeva, oltre alla sfida per il titolo dei pesi medi tra Anderson Silva e Chael Sonnen, anche l'incontro per la cintura dei pesi gallo tra il campione in carica Dominick Cruz e l'eterno rivale Urijah Faber: a causa di un infortunio capitato al campione l'UFC scelse proprio Bar\u00e3o per affrontare Faber in un incontro valido per la nuova cintura dei pesi gallo ad interim; successivamente l'incontro venne spostato all'evento UFC 149.\nNell'incontro per il titolo ad interim Bar\u00e3o fa valere il miglior allungo e la sua grande tecnica nei calci per dominare Faber in almeno quattro round su cinque, in quanto i giudici a fine gara diedero una vittoria unanime al brasiliano con i punteggi di 49-46, 50-45 e 49-46.\nA causa del lungo infortunio del campione Dominick Cruz Bar\u00e3o si vede costretto a difendere il titolo ad interim nel febbraio 2013 contro il numero 2 del ranking ufficiale UFC dei pesi gallo Michael McDonald, giovanissimo e completo lottatore di MMA dotato di un buon colpo da KO: Bar\u00e3o patisce un po' nel primo round ma successivamente fa valere la migliore lotta ed il miglior grappling e durante il quarto round porta a terra l'avversario e lo sottomette con uno strangolamento.\nIn giugno avrebbe dovuto difendere nuovamente la cintura contro Eddie Wineland in Canada, ma un infortunio al piede impose il posticipo dell'incontro titolato che si tenne in settembre: Bar\u00e3o riusc\u00ec nella seconda difesa del titolo contro un pericoloso kickboxer come Wineland mettendo KO l'avversario con uno spettacolare calcio girato che gli valse anche il riconoscimento \"Knockout of the Night\".\nIl 1\u00ba febbraio 2014 avrebbe finalmente dovuto affrontare il campione ufficiale Dominick Cruz nel match di unificazione delle due cinture, ma Cruz s'infortun\u00f2 nuovamente e di conseguenza Bar\u00e3o venne promosso a campione indiscusso e la sua prima difesa del titolo fu il rematch contro Urijah Faber: questa volta Bar\u00e3o riusc\u00ec a chiudere il match nel primo round prima stendendo lo statunitense con una serie di colpi e poi imponendo lo stop per mezzo di un efficace ground and pound, difendendo cos\u00ec per la prima volta il titolo di campione indiscusso.\nPerdita del titolo e nuova chance.\nIn maggio accett\u00f2 di lottare nel main event dell'evento UFC 173 in quanto la sfida per il titolo dei pesi medi tra Chris Weidman e Lyoto Machida venne posticipata: l'avversario doveva essere il connazionale Raphael Assun\u00e7\u00e3o, ma quest'ultimo era infortunato e allora venne scelto il numero 5 dei ranking T.J. Dillashaw: a sorpresa Bar\u00e3o sub\u00ec un clamoroso upset venendo dominato per tutto l'incontro dallo sfavorito rivale e finendo KO durante l'ultima ripresa; fin\u00ec cos\u00ec la sua striscia di imbattibilit\u00e0 che durava da 33 incontri consecutivi, al tempo la terza pi\u00f9 lunga di sempre.\nIn agosto avrebbe dovuto affrontare nuovamente T.J. Dillashaw in un rematch valido per la cintura, ma Bar\u00e3o ebbe problemi con il taglio del peso e dovette dare forfeit venendo sostituito da Joe Soto.\nTorn\u00f2 a lottare in dicembre sconfiggendo il contendente numero 14 Mitch Gagnon per sottomissione alla terza ripresa in un evento tenutosi in Brasile, il primo che vide Bar\u00e3o lottare nel suo paese natale; la vittoria gli valse il premio \"Performance of the Night\".\nIn aprile doveva affrontare in un rematch valido per il titolo dei pesi gallo UFC il campione in carica TJ Dillashaw. Tuttavia, il 24 marzo, Dillashaw dovette rinunciare all'incontro a causa della rottura di una costola in allenamento e l'incontro fu posticipato a luglio dello stesso anno. Bar\u00e3o venne sconfitto ancora una volta per KO tecnico all'inizio della quarta ripresa.\nRitorno ai pesi piuma.\nBarao affront\u00f2 Jeremy Stephens il 29 maggio del 2016, in un incontro valido per la categoria dei pesi piuma. Dopo un match molto combattuto durato ben 3 round, Barao venne sconfitto per decisione unanime. Entrambi i lottatori vennero premiato con il riconoscimento \"Fight of the Night\".\nA settembre affront\u00f2 e sconfisse Phillipe Nover per decisione unanime all'evento ."}
{"id": "3876269", "revid": "287204", "url": "https://it.wikipedia.org/wiki?curid=3876269", "title": "Renan Barao", "text": ""}
{"id": "3876279", "revid": "125719282", "url": "https://it.wikipedia.org/wiki?curid=3876279", "title": "Ondata di freddo", "text": "Un'ondata di freddo, in meteorologia, \u00e8 un periodo di tempo durante il quale la temperatura dell'aria \u00e8 insolitamente bassa rispetto alle temperature medie usualmente sperimentate in una data regione nello stesso periodo e con caratteristiche tipiche di persistenza inoltre molto spesso con queste ondate di freddo anche la fauna o la flora tendono a cambiare. Il termine non ha dunque significato assoluto, ma \u00e8 relativo ad una regione (o, meglio ad un clima locale) e ad un preciso intervallo temporale nel senso che ci\u00f2 che \u00e8 percepito dalla popolazione come una temperatura eccessivamente bassa in un clima temperato pu\u00f2 non esserlo in un'area dal clima maggiormente freddo come ad esempio il clima transiberiano o in un altro periodo dell'anno.\nDescrizione.\nSebbene un'ondata di freddo possa presentarsi in qualunque parte dell'anno in relazione alle temperature medie del periodo interessato, risultano particolarmente rilevanti le ondate di freddo che colpiscono le latitudini temperate di ciascun emisfero nella rispettiva stagione invernale.\nSebbene in ciascun inverno queste zone sperimentino spesso ondate di freddo pi\u00f9 o meno accentuate e durature, che pur rientrando in anomalie termiche non assumono di fatto alcuna caratteristica di eccezionalit\u00e0, alcune di queste ondate di freddo, unite all'apporto di grandi nevicate in zone non usuali per il fenomeno, hanno invece assunto rilevanza storica in ambito meteorologico e nella memoria collettiva arrivando a volte a caratterizzarsi anche come vere e proprie calamit\u00e0 naturali.\nTipicamente avvengono per irruzione o discesa di aria fredda di origine polare (avvezione fredda) sulle medie latitudini favorita da particolari configurazioni bariche del campo di pressione atmosferica come spostamenti latitudinali del vortice polare che danno luogo a saccature e ponti di alta pressione fino ad alte latitudini.\nIn Europa questo tipicamente pu\u00f2 avvenire con promontori di alta pressione sull'Atlantico o in congiunzione tra anticiclone delle Azzorre e anticiclone russo-siberiano (ponte di Voejkov) con effetto di avvezioni secondo le direttrici nord-ovest sud-est cio\u00e8 con aria artica marittima (non eccessivamente fredde, ma pi\u00f9 umide) nel primo caso oppure con direttrici nord-est sud-ovest cio\u00e8 con avvezioni di aria artica continentale provenienti dalla Russia e/o dalla Siberia (pi\u00f9 fredde ma pi\u00f9 secche) nel secondo caso. A volte nei casi pi\u00f9 conclamati in queste ultime configurazioni possono instaurarsi fenomeni di buriana con effetto tormenta al suolo, specie con caratteristiche geomorfologiche del territorio tipiche da stau. Alcune di queste ondate di freddo invernali sembrano inoltre essere legate al fenomeno atmosferico-meteorologico dello riscaldamento della stratosfera, altre volte sembrano obbedire alla legge della compensazione.\nIn Italia, particolarmente schermata dalla catena alpina, le due principali porte del freddo sono la valle del Rodano ad ovest con immissione diretta sul Mar Mediterraneo sotto forma di maestrale e la porta della Bora ad est direttamente dai Balcani sotto forma di Grecale rispettivamente per le masse d'aria polari marittime (in gergo dette \"Rodanate\") e per le masse d'aria fredde continentali (queste ultime se imponenti possono anche aggirare la catena alpina e passare inizialmente da ovest). Il forte contrasto tra l'aria gelida e quella mite-umida del Mediterraneo tende ad attivare una ciclogenesi con conseguente formazione di una bassa pressione sul territorio italiano, a volte con caratteristiche di persistenza e fenomeni annessi quali vento e precipitazioni. La formazione di un cuscino d'aria fredda al suolo tende poi a favorire le precipitazioni nevose per scorrimento di aria mite umida mediterranea al di sopra, specie al nord in Pianura Padana.\nIn senso stretto l'ondata di freddo negli Stati Uniti d'America \u00e8 un fenomeno atmosferico caratterizzato da un rapido raffreddamento dell'aria. In particolare, nel significato col quale il termine \u00e8 utilizzato dal National Weather Service, una ondata di freddo \u00e8 una rapida diminuzione delle temperature all'interno di un periodo di 24 ore che richiede uno stato di protezione supplementare per l'agricoltura, l'industria, il commercio e altre attivit\u00e0 sociali. Il criterio preciso per determinare un'ondata di freddo tormenta \u00e8 basato sulla velocit\u00e0 con cui la temperatura scende e sulla temperatura minima a cui arriva. Questa temperatura minima dipende dalla regione geografica e dall'ora.\nIn Asia centrale ed orientale le irruzioni fredde invernali sono dovute agli spostamenti delle masse d'aria fredde continentali artico-siberiane, mentre nel continente nordamericano a quelle artico-canadesi sempre legati alle posizioni dei rispettivi anticicloni termici e con dinamiche simili a quelle europee. Nell'emisfero australe masse d'aria polari antartiche possono raggiungere i territori pi\u00f9 meridionali dell'America meridionale (Cile e Argentina), dell'Africa (Sudafrica) e dell'Oceania (Australia e Nuova Zelanda).\nFa spesso da contorno a simili scenari gelidi l'occorrenza concomitante di precipitazioni nevose pi\u00f9 o meno abbondanti associate al nucleo perturbato depressionario. Oltre all'effetto diretto del vento gelido (wind chill), le temperature pi\u00f9 basse vengono in genere raggiunte al termine dell'irruzione fredda per effetto albedo dovuto alla copertura nevosa associato all'inversione termica nelle pianure e nelle valli con gelo e ghiaccio diffuso, facendo registrare tipicamente anche diversi giorni di gelo, localmente anche giorni di ghiaccio e possibili estremi record negativi.\nLa teoria dei mutamenti climatici attuali, in un contesto di surriscaldamento globale, porrebbe dei limiti sulla frequenza e intensit\u00e0 delle ondate di freddo sebbene alcuni climatologi ritengano che tali mutamenti si manifestino sempre pi\u00f9 con eventi estremi includendo quindi sia ondate di caldo sia ondate di freddo.\nAl pari delle forti ondate di caldo, forti ondate di gelo costituiscono un rischio serio per la salute umana in particolare per anziani e bambini e persone che soffrano di patologie croniche (es. cardiopatie e broncopatie) oltre che un rischio diretto per morte da assideramento o ipotermia per senzatetto e indigenti. Inoltre rilevanti sono i disagi e danni che queste ondate di freddo possono arrecare alla societ\u00e0 super-industrializzata (spesso anche maggiori rispetto alle ondate di caldo) in particolari a trasporti e viabilit\u00e0, all'erogazione di energia elettrica, alle scorte alimentari e sui carburanti, con un forte peso sui consumi energetici in generale fino a possibili danni ingenti al patrimonio agricolo (le pi\u00f9 a rischio sono le colture dei territori a clima temperato quali ulivo, vite, alberi da frutto e ortaggi) e all'allevamento."}
{"id": "3876291", "revid": "327943", "url": "https://it.wikipedia.org/wiki?curid=3876291", "title": "Jacobher", "text": ""}
{"id": "3876293", "revid": "1851848", "url": "https://it.wikipedia.org/wiki?curid=3876293", "title": "Carlo Campora", "text": "Carriera.\nGiocatore.\nCresciuto nel , vince con la formazione giovanile dei \"rossoblu\" il Torneo di Viareggio 1965.\nEsordisce in prima squadra il 30 maggio 1965, nell'incontro di Serie A tra Genoa e , terminato a reti bianche.\nFu in campo anche nella successiva vittoria per 4-1 contro la del 6 giugno, vittoria che non bast\u00f2 al \"Grifone\" per evitare la retrocessione tra i cadetti.\nIn Serie B entra stabilmente nella rosa della prima squadra, disputando tra i cadetti 44 partite e segnando una rete.\nDurante la stagione 1967-1968 Campora ha un incidente automobilistico in cui si luss\u00f2 il femore e si frattur\u00f2 l'acetabolo, perdendo la possibilit\u00e0 di giocare ancora ad alti livelli.\nNel 1969 torna a giocare a calcio tra le file del Gruppo C, sodalizio dilettantistico genovese, chiamato da Gy\u00f6rgy S\u00e1rosi, allenatore della squadra. Con il Gruppo C gioc\u00f2 sino al 1977, anno in cui lasci\u00f2 l'attivit\u00e0 agonistica.\nAllenatore.\nLasciato il calcio giocato, Campora \u00e8 diventato allenatore, guidando le formazioni giovanili di vari club del genovese.\nDopo esser stato il responsabile del settore giovanile dell'Amicizia Lagaccio, diviene l'allenatore degli allievi provinciali della Genovese Boccadasse."}
{"id": "3876298", "revid": "110157", "url": "https://it.wikipedia.org/wiki?curid=3876298", "title": "Tanjung Pinang", "text": "Tanjung Pinang \u00e8 una citt\u00e0 dell'Indonesia capitale della provincia delle Isole Riau.\nLa citt\u00e0 si trova sull'isola di Bintan.\nAmministrazione.\nTanjung Pinang \u00e8 una citt\u00e0 con lo status di reggenza. \u00c8 suddivisa in 4 \"kecamatan\":"}
{"id": "3876313", "revid": "287204", "url": "https://it.wikipedia.org/wiki?curid=3876313", "title": "Quartica", "text": ""}
{"id": "3876314", "revid": "254059", "url": "https://it.wikipedia.org/wiki?curid=3876314", "title": "Isabella di Challant", "text": "Biografia.\nContessa della nobile e potente famiglia valdostana di Challant, Isabella era figlia di Renato di Challant e di Mencia de Lencastre (nipote del duca di Braganza Ferdinando II).\nI genitori non ebbero figli maschi per cui, per la legge salica che vietava alle figlie di ereditare, quando nel 1557 and\u00f2 sposa di Giovanni Federico Madruzzo, conte di Avio e appartenente alla famiglia dei principi vescovi di Trento, quest'ultimo divenne il VI conte di Challant e quindi titolare del feudo di Issogne e del suo castello. Questo fatto provoc\u00f2 una lotta per l'eredit\u00e0 che dur\u00f2 per pi\u00f9 di un secolo, tra la famiglia Madruzzo e i cugini maschi di Isabella della famiglia Challant che volevano infeudarsi.\nIn realt\u00e0, le nozze tra Isabella e Giovanni Federico non furono che una seconda scelta: infatti, nel 1555 Renato di Challant aveva organizzato le nozze tra la figlia Filiberta e Giovanni Federico Madruzzo, fratello del capitano Paolo Madruzzo con il quale aveva impegnato la signoria di Saint-Marcel. Alla vigilia delle nozze per\u00f2, Filiberta fugg\u00ec con un palafreniere rubando parte del tesoro di famiglia. D'accordo con i Madruzzo, Renato riusc\u00ec ad evitare lo scandalo sostituendo nel contratto nuziale Filiberta con la sorella Isabella, che divenne quindi sposa di Giovanni Federico Madruzzo.\nLa discendenza Madruzzo-Challant si estinse con la morte nel 1658 di Carlo Emanuele Madruzzo, VIII conte di Challant e principe vescovo di Trento, nipote di Isabella e di Giovanni Federico Madruzzo.\nA lei \u00e8 attualmente dedicata la \"camera della contessina\" nel castello di Issogne.\nDiscendenza.\nInsieme a Madruzzo, Isabella di Challant ebbe:"}
{"id": "3876317", "revid": "767487", "url": "https://it.wikipedia.org/wiki?curid=3876317", "title": "All Nippon Airways Football Club 1988-1989", "text": "Questa voce raccoglie le informazioni riguardanti l'All Nippon Airways Football Club nelle competizioni ufficiali della stagione 1988-1989.\nStagione.\nGiunto alla seconda partecipazione in massima serie, dopo un avvio incerto il club della All Nippon Airways mostr\u00f2 un rendimento che le permise di scalare la classifica sino a sopravanzare in extremis, lo Yamaha Motors secondo classificato e a giungere alle semifinali di Coppa dell'Imperatore dove fu eliminato dal Fujita.\nDivisa e sponsor.\nLe divise sono prodotte dalla Puma: sulla parte superiore della maglia vi \u00e8 il logo della All Nippon Airways."}
{"id": "3876321", "revid": "287204", "url": "https://it.wikipedia.org/wiki?curid=3876321", "title": "David Lofquist", "text": ""}
{"id": "3876324", "revid": "1543377", "url": "https://it.wikipedia.org/wiki?curid=3876324", "title": "Jos\u00e9 Santos Goll\u00e1n", "text": "Nel 1907 entr\u00f2 nel quotidiano \"La Prensa\", dove fece una lunga carriera, arrivando a diventare inviato speciale nel Paese e all'estero e poi condirettore nel 1956.\nFu professore di giornalismo all'Universit\u00e0 Nazionale di La Plata e fu anche fra i fondatori dell'International Press Institute."}
{"id": "3876327", "revid": "287204", "url": "https://it.wikipedia.org/wiki?curid=3876327", "title": "The Eye of the Beholder", "text": ""}
{"id": "3876329", "revid": "287204", "url": "https://it.wikipedia.org/wiki?curid=3876329", "title": "Piece d'orgue \u00e0 5", "text": ""}
{"id": "3876331", "revid": "287204", "url": "https://it.wikipedia.org/wiki?curid=3876331", "title": "Somatomedine", "text": ""}
{"id": "3876333", "revid": "288300", "url": "https://it.wikipedia.org/wiki?curid=3876333", "title": "Benito Nicolas Viola", "text": ""}
{"id": "3876334", "revid": "288300", "url": "https://it.wikipedia.org/wiki?curid=3876334", "title": "CA Belgrano", "text": ""}
{"id": "3876340", "revid": "132266", "url": "https://it.wikipedia.org/wiki?curid=3876340", "title": "Tribunale del Riesame", "text": ""}
{"id": "3876343", "revid": "638792", "url": "https://it.wikipedia.org/wiki?curid=3876343", "title": "L'isola del tesoro/L'isola del tesoro (strumentale)", "text": "L'isola del tesoro \u00e8 un singolo discografico inciso da Lino Toffolo e Fabiana Cantini, con Douglas Meakin ai cori, come sigla dell'anime \"L'isola del tesoro\". Il brano \u00e8 stato scritto da Stefano Jurgens su musica di Massimo Cantini, padre di Fabiana, e con arrangiamento di Aldo Tamborrelli. La versione strumentale del brano compare anche come lato B del singolo \"Nero cane di leva/L'isola del tesoro\", del gruppo I Cavalieri del Re, sempre su etichetta RCA."}
{"id": "3876345", "revid": "547034", "url": "https://it.wikipedia.org/wiki?curid=3876345", "title": "Quartieri di Riga", "text": "Da prima dell'indipendenza della Repubblica di Lettonia, Riga non ha mai avuto ufficialmente una divisione territoriale dettagliata oltre alle 6 suddivisioni amministrative, tuttavia, Riga era stata divisa in 47 quartieri, che non erano accertati e probabilmente erano un numero maggiore.\nNel 2008, Il Consiglio comunale di Riga ha iniziato il lavoro sulla definizione dei quartieri della citt\u00e0 che per\u00f2 non \u00e8 stata ancora realizzata, ma quando questo sar\u00e0 fatto, Riga sar\u00e0 composta da 58 quartieri.\nQuartieri pi\u00f9 popolati.\nRiga ha parecchi quartieri abitati da almeno 20 000 persone, ma senza dubbio esistono anche quartieri abitati di meno, e anche alcuni che contano solo qualche centinaia di persone.\n20.000 - 50.000.\nI quartieri che contano pi\u00f9 di 20 000 abitanti: Purvciems, \u0136engarags, Imanta, P\u013cavnieki, Ziepniekkalns, Maskavas for\u0161tate, Centrs, Teika, \u0100genskalns, Jugla, Vecm\u012blgr\u0101vis, I\u013c\u0123uciems, Zolit\u016bde, D\u0101rzciems\n10.000 - 20.000.\nI quartieri che hanno tra i 10 000 e 20 000 abitanti: Sarkandaugava, Bolder\u0101ja, Brasa, Gr\u012bzi\u0146kalns, Dzirciems\n5.000 - 10.000.\nI quartieri che sono abbastanza abitati ma non superano 10 000 abitanti: Zasulauks, Daugavgr\u012bva, \u010ciekurkalns, Bieri\u0146i, Tor\u0146akalns, \u0160amp\u0113teris"}
{"id": "3876346", "revid": "287204", "url": "https://it.wikipedia.org/wiki?curid=3876346", "title": "Opalo de fuego", "text": ""}
{"id": "3876348", "revid": "247222", "url": "https://it.wikipedia.org/wiki?curid=3876348", "title": "L'amore \u00e8 un topolino", "text": "L'amore \u00e8 un topolino \u00e8 un brano musicale del gruppo Le Mele Verdi, pubblicato come singolo nel 1985. La versione strumentale \u00e8 stata utilizzata come sigla del Festival di Sanremo 1985. Il brano \u00e8 stato scritto da Daniele Pace, su musica di Dario Baldan Bembo e Maurizio Fabrizio. Sul lato B \u00e8 incisa la versione cantata da Stefania Mantelli."}
{"id": "3876352", "revid": "17654", "url": "https://it.wikipedia.org/wiki?curid=3876352", "title": "Deux espionnes avec un petit slip \u00e0 fleurs", "text": ""}
{"id": "3876354", "revid": "17654", "url": "https://it.wikipedia.org/wiki?curid=3876354", "title": "Two Female Spies with Flowered Panties", "text": ""}
{"id": "3876358", "revid": "767487", "url": "https://it.wikipedia.org/wiki?curid=3876358", "title": "Susie Isaacs", "text": "Ha vinto due braccialetti WSOP negli eventi riservati alle donne e sempre nella stessa specialit\u00e0, il Seven card stud, concludendo al primo posto nell'evento da $1.000 nel 1996 e 1997.\nBiografia.\nSusie Isaacs ha chiuso ITM in sei eventi riservati alle donne, vincendone due, alle WSOP 1996 e WSOP 1997. Nel Main Event delle WSOP 1998, concluse in decima posizione, guadagnando $ 40.000.\nAl gennaio 2012 le sue vincite totali nei tornei live superano i $430.000."}
{"id": "3876363", "revid": "602145", "url": "https://it.wikipedia.org/wiki?curid=3876363", "title": "Collezione Farnese", "text": "La collezione Farnese \u00e8 una collezione di opere d'arte risalente al periodo rinascimentale, una delle pi\u00f9 importanti d'Italia e d'Europa, frutto del mecenatismo e collezionismo imperituro, durato circa due secoli, dalla met\u00e0 del XVI al primo quarto del XVIII secolo, di diversi esponenti della famiglia Farnese, di origini emiliane, su tutti i cardinali Alessandro e Odoardo Farnese.\nLa collezione si diram\u00f2 tra le corti di Roma, Parma e Piacenza fin quando gran parte dei pezzi della raccolta non furono riuniti e trasferiti per volere di Carlo di Borbone, a partire dal 1734, a Napoli. L'elenco delle opere \u00e8 particolarmente vasto e spazia in ogni settore artistico, comprendendo pitture, sculture, sia artistiche che archeologiche, disegni, libri, bronzi, arredi, cammei, monete, medaglie e altro ancora.\nStoria.\nGli inizi della collezione sotto il papato di Paolo III (1542-1549).\nIl palazzo Farnese di Roma.\nLa ricostruzione degli eventi storici che hanno portato alla nascita e allo sviluppo della collezione Farnese sono pressoch\u00e9 tutti risalenti al XVII e XVIII secolo. La collezione nacque allorquando papa Paolo III (1468-1549) e il cardinal-nipote Alessandro Farnese iniziarono a commissionare e raccogliere tramite doni e acquisizioni, dal 1542 in poi, dipinti e sculture di alcuni dei pi\u00f9 illustri artisti dell'epoca, nonch\u00e9 reperti dell'antichit\u00e0 che di volta in volta si rinvenivano nei cantieri di Roma.\nLe intere raccolte erano inizialmente disposte nel palazzo Farnese sito in campo de' Fiori a Roma, voluto dallo stesso papa nel 1495 e terminato nella costruzione intorno al 1540. Non si dispongono tuttavia di notizie certe circa la sistemazione delle opere nell'edificio durante la sua edificazione, in origine anche dimora di Pier Luigi, duca di Castro e figlio di Paolo III, poi abitato a partire dal 1544 anche dal figlio di Pier Luigi, Ranuccio Farnese, detto il cardinalino di Sant'Angelo, mentre il fratello di quest'ultimo, Alessandro, abitava nel vicino palazzo della Cancelleria.\nDi certo si sa che fino alla morte di Paolo III, avvenuta nel 1549, il palazzo ebbe un incessante arricchimento di pezzi della collezione, dove oltre a un primo gruppo di opere commissionate dalla famiglia, su tutte il gruppo di richieste avanzate a Tiziano e Guglielmo della Porta, col tempo la collezione si arricchir\u00e0 prevalentemente di pezzi provenienti da donazioni o acquisti da altre raccolte, frutto dell'attento mecenatismo degli esponenti Farnese.\nLe commesse del cardinale Alessandro a Tiziano.\nGli anni a ridosso della met\u00e0 del XVI secolo vedono il papa Farnese molto attivo politicamente, anche e soprattutto nei suoi luoghi di origine, quindi a Parma e Piacenza, allorch\u00e9 nel 1545 oper\u00f2 il distacco definitivo delle due citt\u00e0 dal ducato di Milano, costituendone uno nuovo autonomo nei confronti dello Stato Pontificio, dove fu nominato duca il figlio Pier Luigi Farnese.\nIn questo giro di anni, pi\u00f9 precisamente tra il 1542 e il 1545, avvengono le prime grandi commesse pittoriche della famiglia, tutte avanzate dal cardinal nipote Alessandro il Giovane: Tiziano fu infatti chiamato da questi in terra emiliana alla corte papale, che nel frattempo era per l'appunto impegnato a stilare un accordo di pace con l'imperatore Carlo V d'Asburgo, con lo scopo di eseguire diversi ritratti della famiglia, tra cui quello a \"Ranuccio Farnese\" (1542), che rappresenta di fatto la prima opera del Vecellio per i Farnese, a \"Paolo III\", con (nel 1543) e senza camauro (nel 1545 ca.), nonch\u00e9 il \"Ritratto del cardinale Alessandro Farnese\" (1545-1546). \nPer convincere Tiziano a svolgere i lavori e ad assecondare le richieste di Alessandro, il cardinale manifest\u00f2 tacitamente di assecondare la richiesta del pittore veneziano, il quale chiedeva di far ottenere per suo figlio Pomponio, che aveva preso i voti clericali, l'abbazia di San Pietro in Colle, nella diocesi di Ceneda (attuale Vittorio Veneto). Tuttavia, nonostante i ritratti farnesiani svolti dal pittore, a cui si aggiunsero anche altri dipinti realizzati durante un breve soggiorno a Roma sempre alla corte dei Farnese, dove comp\u00ec la \"Danae\" (1545), richiesta espressamente dal cardinal-nipote per il proprio camerino, e il \"Ritratto di Paolo III con i nipoti Ottavio e Alessandro Farnese\" (1545-46), il maestro non riusc\u00ec a ottenere i privilegi sperati per il figlio, che infatti ebbe solo una modesta curia nel Veneto.\nI primi ritrovamenti archeologici.\nOltre alle primissime commesse avanzate a Tiziano, il nucleo di opere che inizialmente costitu\u00ec la colonna portante della raccolta fu quello dei reperti di natura archeologica-classica, frutto un po' dei rinvenimenti avvenuti durante gli scavi romani che si andavano sviluppando all'epoca, un po' delle acquisizioni da altre raccolte.\nAl 1537 risalgono le acquisizioni della collezione di busti e statue antiche dalla raccolta del cardinale Cesi, al 1545 grazie agli scavi nella fabbrica di San Pietro delle terme di Caracalla rinvennero alcuni dei pezzi pi\u00f9 noti delle sculture classiche della collezione, come il \"Supplizio di Dirce\", l\"Ercole Farnese\" e l\"Ercole Latino\" (i primi due oggi al MAN di Napoli, il terzo alla Reggia di Caserta), al 1541 risalgono i prelevamenti dalla collezione di Ascanio Colonna dei due \"Daci prigionieri\" (oggi al MAN di Napoli), al 1546 risale l'acquisto da parte di Ottavio Farnese della collezione Sassi, da cui \u00e8 pervenuto un \"Apollo\" (oggi al MAN di Napoli), al 1547, invece, l'acquisizione del busto colossale di \"Giulio Cesare\" (oggi al MAN di Napoli), rinvenuto durante gli scavi del foro di Traiano, e dei piedistalli delle colonne del tempio di Adriano sito in piazza della Pietra (oggi al MAN di Napoli).\nDopo la morte di Paolo III (avvenuta nel 1549) l'espansione della collezione fu interessata da un iniziale rallentamento dovuto anche al minore potere politico che ebbe la famiglia negli anni immediatamente successivi alla scomparsa del papa; infatti nel 1551 i Farnese vennero messi al bando e dichiarati \"ribelli\" da papa Giulio III in quanto avevano precedentemente trovato accordi di protezione politica con i re di Francia.\nLe raccolte dei nipoti Ranuccio, Alessandro e Ottavio Farnese (1549-1590).\nLe sculture antiche.\nUn primo inventario delle sculture antiche presenti nella collezione Farnese venne redatto nel 1550, il cosiddetto inventario Aldrovandi, e pubblicato nel 1556, dove sono segnalate e descritte le ubicazioni di gran parte dei pezzi oggi confluiti al Museo archeologico nazionale di Napoli.Intanto il cardinale Alessandro Farnese continuava ad arricchire la sua dimora del palazzo della Cancelleria con pezzi archeologici che acquistava per s\u00e9, come quelli provenienti dalla collezione Del Bufalo, di cui entr\u00f2 in possesso nel 1562, che consent\u00ec l'ingresso nella raccolta dell\"Atlante che porta il mondo e il puteale\", cosiddetto \"Atlante Farnese\", un \"Apollo\" in basalto, che dopo restauri settecenteschi diverr\u00e0 l'Apollo citaredo, e dell\"Eros Farnese\" (tutte e tre le sculture oggi al MAN di Napoli). Queste opere vennero poi successivamente trasferite, in un momento non noto, entro gli ambienti di palazzo Farnese, allorquando un'ala dell'edificio fu destinata ad ospitare gli appartamenti privati del \"cardinal nipote\".\nNegli anni successivi vi furono altri due inventari, uno redatto nel 1566, un anno dopo la morte di Ranuccio Farnese, e un altro nel 1568, quando ormai la collezione e il palazzo di campo de' Fiori erano gi\u00e0 da due anni interamente affidati alle sorti del cardinale Alessandro il Giovane, che si ricorda era fratello di Ranuccio, primogenito di Pier Luigi Farnese e nipote di papa Paolo III. I due inventari, pi\u00f9 che a mostrare le \"differenze\" tra l'uno e l'altro catalogo, che di fatto non sono sostanziali in quanto le raccolte di Alessandro erano state trasferite nella residenza di Ranuccio gi\u00e0 prima della redazione del primo dei due cataloghi, sono utili per comprendere quelle che erano le disposizioni nelle sale del complesso.\nLe sculture antiche, tra cui l\"Ercole Farnese\", quello \"Latino\" e la \"Flora Farnese\", erano disposte tra le arcate del cortile interno del complesso; nel salotto dell'ala destra del primo piano, destinata agli appartamenti del cardinale Alessandro, che sar\u00e0 poi sala degli imperatori, erano invece disposti i \"busti\" dei consolari e imperatori romani e le sculture della \"Venere con l'Amorino Farnese\" e dell\"Eros\", mentre nel salone grande al primo piano erano i due \"Daci prigionieri\" ai lati della porta d'ingresso e, entro nicchie della sala, diverse sculture, tra cui l\"Antinoo Farnese\", gi\u00e0 in collezione Chigi, e la statua di \"Minerva\". Altri pezzi frammentari o da restaurare erano invece collocati nella rimessa, dov'era inizialmente anche il \"Toro Farnese\", che per la sua mole era di difficile collocazione e pertanto esposto senza giusta dignit\u00e0 in quest'ambiente, ma che successivamente trov\u00f2 spazio nei giardini del palazzo. Tra le statue antiche, che costituivano il nucleo portante della collezione fino a quel momento, le uniche opere contemporanee rimanevano i due busti commissionati a Guglielmo della Porta ritraenti papa \"Paolo III\", entrambi del 1546-47.\nAcquisizioni da altre collezioni preesistenti si ebbero anche a partire dagli anni '70 del Cinquecento, allorch\u00e9 Alessandro il Giovane ebbe in dono da tal Andrea Gerardi, che possedeva lotti di terra vicino porta San Lorenzo, diversi sarcofagi di epoca romana finemente fregiati, che trovarono collocazione nel giardino della villa Farnesina, gi\u00e0 di propriet\u00e0 di Agostino Chigi e acquistata dal cardinale Alessandro nel 1580. Intorno al 1578 risale invece l'acquisto di una collezione di medaglie dal cardinale Mocenigo, mentre nel 1581 entr\u00f2 in possesso di alcuni pezzi della collezione del cardinale Bembo, messa in vendita dal figlio di questi, tra cui una \"testa di Antinoo\", che fu ricollocata sul corpo di un \"Doriforo\" e disposti nella galleria dei Carracci del palazzo Farnese.\nUn importante arricchimento della raccolta di antichit\u00e0 si ebbe poi con la morte di Margherita d'Austria, moglie di Ottavio Farnese, proprietaria gi\u00e0 del palazzo Madama, dove visse una parte della sua vita col marito, ma anche della villa di Monte Mario, la quale alla sua scomparsa (nel 1586) lasci\u00f2 al marito (che di l\u00ec a poco sarebbe morto anch'egli) quest'ultimo edificio monumentale con anche tutte le collezioni in essi custodite, quindi quella dei reperti archeologici, tra cui il \"Gruppo dei Tranniciti Armodio e Aristogitone\" (oggi al MAN di Napoli), un \"Diadomene di Policleto\" (oggi al British di Londra) una \"Venere accovacciata\" (oggi al MAN di Napoli), un \"Bacco\" (oggi al MAN di Napoli), una collezione di arazzi e altri pezzi ancora. Con questo lascito inizi\u00f2 anche a formarsi la preziosa raccolta di gemme con pezzi provenienti dalle collezioni quattrocentesche del pontefice papa Paolo II e di Lorenzo il Magnifico, da cui pervenne la nota \"Tazza Farnese\".\nLe arti decorative e le opere pittoriche.\nTra le arti decorative, che comunque non erano in secondo piano per la famiglia, si segnalano le commesse del gran cardinale Alessandro, di cui una, avvenuta intorno al 1548, \u00e8 la cassetta Farnese, terminata nel 1561, oggi al Capodimonte di Napoli, i cui cristalli furono intagliati in quell'anno da Manno Sbarri e Giovanni Bernardi, quest'ultimo il pi\u00f9 famoso incisore del tempo, mentre un'altra \u00e9 invece la grande tavola (3,95\u00d71,80 m) a intarsi marmorei da collocare al centro del salone centrale del palazzo, dove rimase fino al XVIII secolo (oggi al MET di New York). Quest'ultima, databile al 1570, in considerazione del fatto che le tre mensole marmoree su cui poggiano i piedi sono decorati con gli stemmi di Alessandro il Giovane e non con quelli di Ranuccio Farnese, che quindi era presumibilmente gi\u00e0 morto, e inoltre in quanto non trova citazione nei due inventari del 1566 e del 1568, risulta essere, assieme alla cassetta, uno dei pezzi d'arredo pi\u00f9 notevoli della collezione pervenuto oggi.\nSotto il profilo pittorico la collezione si arricch\u00ec di opere di Giulio Clovio, chiamato da Alessandro il Giovane e ospitato nel palazzo Farnese romano gi\u00e0 dal 1541 e dove rimase fino alla sua morte (avvenuta nel 1578) per realizzare alcune opere, tra cui le decorazioni nel \"Libro delle ore\" (oggi al Pierpont Morgan Library di New York) e nel contempo per offrire la propria consulenza su acquisti di pezzi d'arte. Al 1549 risale invece la commissione a Marcello Venusti di realizzare una copia (oggi al Museo di Capodimonte di Napoli) del \"Giudizio Universale\" di Michelangelo, divenuta nota perch\u00e9 riprendente la composizione originale pensata dall'artista fiorentino, quindi prima degli adeguamenti che compir\u00e0 Daniele da Volterra, chiamato in causa per effettuare le coperture dei nudi dei personaggi raffigurati. Giulio Clovio divenne anche il punto di contatto tra la famiglia papale ed El Greco, che giunse a Roma intorno al 1570 e che una volta entrato in contatto con i Farnese esegu\u00ec per loro diverse opere, tra cui proprio il \"Ritratto di Giulio Clovio con il libro delle ore\", il \"Ragazzo che soffia su un tizzone acceso\" (oggi entrambe a Capodimonte) e la \"Guarigione del cieco\" (oggi alla Galleria nazionale di Parma).\nOltre alle commesse dirette, i nipoti di Paolo III si distinsero anche per la loro sensibilit\u00e0 verso il mecenatismo, infatti non mancarono anche in campo pittorico acquisti in blocchi di quadri provenienti da collezioni preesistenti che venivano messe in vendita o donate ai nobili Farnese. Tra queste vi fu nel 1573 il lascito del maggiordomo di casa, Ludovico Tedesco, che stabil\u00ec nel testamento una selezione di opere da far scegliere al cardinale Alessandro per includerle nella propria collezione, quella del 1587 che consent\u00ec al cardinale di acquistare per 500 scudi tutta la collezione di disegni di Tommaso de' Cavalieri, tra gli intimi amici di Michelangelo, di cui possedeva anche alcuni schizzi. Altri dipinti risultavano poi in un inventario del 1587 nella \"guardarobba\" di Ranuccio Farnese, pervenuti nel palazzo romano per il tramite di Ottavio o dello stesso Ranuccio, dove vengono elencati una quarantina di dipinti, fra cui il \"Ritratto di Galeazzo Sanvitale\" del Parmigianino.\nGli ultimi anni del Seicento.\nAgli inizi dell'ultimo decennio del XVII secolo, tra i lasciti di papa Paolo III, nonch\u00e9 le acquisizioni di Alessandro il Giovane e le eredit\u00e0 di Ottavio, la famiglia Farnese vantava una notevole collezione di pitture, una ricca raccolta di antichit\u00e0, probabilmente tra le pi\u00f9 importanti dell'epoca, nonch\u00e9 diversi possedimenti nello Stato Pontificio, quasi tutti, almeno per quelli di ambito romano, commissionati dal Gran Cardinale. Si registrano quindi a quella data il palazzo Farnese di Roma, il palazzo Farnese di Caprarola (residenza personale di Alessandro), la villa Farnesina, palazzo e villa Madama (acquisiti in dote da Ottavio), palazzo della Cancelleria (altra residenza del cardinale), gli orti farnesiani del Palatino, la Rocca di Ischia di Castro, il Palazzo Farnese di Gradoli, il Palazzo Farnese di Latera, il palazzo Farnese di Piacenza, il palazzo della Pilotta di Parma (costruito da Ottavio), il Palazzo Farnese di Ortona, e altri ancora.\nMorti i tre figli di Pier Luigi Farnese, nipoti di Paolo III, Ranuccio, nel 1565, all'et\u00e0 di 35 anni, Ottavio, nel 1586 e il cardinale Alessandro, nel 1590, la collezione Farnese pass\u00f2 ai nipoti di Ottavio, nonch\u00e9 figli di Alessandro, III duca di Parma e Piacenza, ossia Odoardo, che seguiva le opere conservate a Roma, e il fratello Ranuccio I, IV duca di Parma e Piacenza, che seguiva le opere che venivano collezionate nelle dimore del ducato.\nLa collezione sotto il cardinale Odoardo Farnese (prima met\u00e0 del XVII secolo).\nLe commesse del cardinale Odoardo ai Carracci.\nTra la fine del XVI secolo e gli inizi del XVII la collezione cominci\u00f2 ad includere sia nella dimora romana che in quelle di Parma e Piacenza, grazie anche ai contributi di Alessandro Farnese, IV duca di Castro, altro nipote di Paolo III e figlio di Ottavio, opere di Raffaello, Sebastiano del Piombo, Guglielmo Della Porta, Michelangelo, El Greco e di altri artisti.\nOdoardo, figlio di Alessandro, fu invece particolarmente attivo al palazzo di Roma, dove commission\u00f2 diversi lavori di ammodernamento dell'edificio, tra cui quello che diverr\u00e0 uno dei cicli pittorici pi\u00f9 importanti della storia dell'arte, che spalanc\u00f2 le porte alla corrente barocca, ossia i cicli di affreschi Annibale e Ludovico Carracci con la loro bottega, dove nella Galleria eseguirono storie degli \"Amori degli dei\" (1597-1607), nonch\u00e9 i cicli di affreschi nel camerino Farnese, dedicati alle gesta del padre Alessandro, con al centro della volta la tela dell\"'Ercole al bivio\" (oggi al Capodimonte di Napoli). I lavori di arricchimento del palazzi voluto dal cardinale Odoardo interessarono anche le mura perimetrali dello stesso edificio: questi infatti volle un'espansione sul lato tra via Giulia e il Tevere con il palazzo di famiglia collegato, mediante un ponte interno al corpo di fabbrica, cosiddetto ponticciolo Farnese, ad un altro edificio, il palazzetto Farnese, fatto costruire intorno al 1603 su richiesta dello stesso cardinale, utile ad ospitare i suoi appartamenti privati (il fabbricato fu poi distrutto nel 1870 a seguito della risistemazione urbanistica di quell'area).\nTra le commesse e acquisti pi\u00f9 rilevanti avanzate da Odoardo vi fu poi la scultura allegorica, sempre dedicata al padre, raffigurante \"Alessandro vittorioso sull'eresia\", di Simone Moschino, un tempo esposta nel salone del palazzo Farnese (oggi alla Reggia di Caserta), e una serie di pitture di scuola bolognese che costituiscono, assieme alle primissime commesse di Tiziano e ad alcune opere provenienti dalla raccolta Orsini, il nucleo pittorico pi\u00f9 importante della collezione. Di Annibale Carracci erano lo \"Sposalizio mistico di santa Caterina\" (oggi al Capodimonte), un \"Cristo incoronato di spine\" (oggi al Museo di Bologna), un \"San Pietro\", una \"Visione di sant'Eustachio\" (entrambi a Napoli), una \"Venere con satiro e degli amorini\" e il \"Cristo e la Cananea\" (oggi alla Galleria di Parma). Nell'ala del complesso ricadente nel nuovo palazzetto Farnese, invece, gli inventari dell'epoca riportavano altre opere di scuola bolognese: sempre di Annibale Carracci era il \"Rinaldo e Armida\" (oggi a Capodimonte) e la \"Diana e Atteone\" (oggi ai Musei reali di Bruxelles), di Agostino Carracci erano invece il \"Triplo ritratto di Arrigo peloso, Pietro matto e Amon nano\" (oggi a Capodimonte) e un \"Ratto d'Europa\". A questa fase si riconduce anche la commessa da parte di Odoardo della \"Piet\u00e0\" di Annibale Carracci, oggi al Museo di Capodimonte di Napoli, che, seppur rimane ignota la sua originale ubicazione (probabilmente era la pala d'altare di una cappella privata) risulta essere tra i massimi capolavori dell'artista e pi\u00f9 in generale della pittura barocca italiana.\nLe acquisizioni di altre collezioni.\nDurante gli anni delle commesse di Odoardo, vi furono altre importanti acquisizioni da raccolte esterne, come quella di Giangiorgio Cesarini, marito dell'unica figlia naturale del cardinale Alessandro il Giovane, Clelia Farnese, la cui collezione fu acquistata per 5.000 scudi nel 1593, dalla quale confluirono nel palazzo diciassette teste di filosofi, rinvenute durante gli scavi delle terme di Diocleziano nel 1576, un \"Oceano sdraiato\", un \"Satiro e Dionisio bambino\" e, soprattutto, la nota \"Venere Callipigia\" (tutte oggi confluite al MAN di Napoli).\nUn'altra acquisizione notevole fu quella che pervenne grazie al lascito ereditario di Fulvio Orsini, che don\u00f2 alla sua morte, nel 1600, gran parte della sua raccolta al cardinale Odoardo. Fulvio Orsini era bibliotecario di casa Farnese, studioso, di personalit\u00e0 molto colta e importante collezionista d'arte, che alloggiava al secondo piano del palazzo Farnese, dove rimase fino alla sua morte. Nel 1554 risultava al servizio di Alessandro il Giovane, anche se di fatto lavorava per il cardinale Ranuccio. Alla morte di Ranuccio i suoi servigi passarono al Gran cardinale e seppur rimase formalmente con l'incarico di bibliotecario, la stima che la famiglia ebbe di lui lo port\u00f2 a divenire il conservatore ufficiale della collezione Farnese e consigliere degli acquisti. La collezione Orsini si componeva di 400 pietre incise, 150 iscrizioni, 58 busti, 70 monete d'oro, circa 1900 monete d'argento, pi\u00f9 di 500 di bronzo, 113 tra dipinti e disegni, pi\u00f9 svariati oggetti di antiquariato, per un valore totale stimabile a 13.500 scudi. Tra i dipinti lasciati alla collezione Farnese vi erano numerosi eseguiti da nomi autorevoli, tra cui il \"Ritratto di Giulio Clovio con il libro delle ore\" di El Greco (oggi al Capodimonte di Napoli), l\"'Autoritratto\" di Sofonisba Anguissola (oggi a Capodimonte), la \"Partita a scacchi\" della stessa autrice (oggi al Museo di Poznan), i due \"Ritratti di Clemente VII\" di Sebastiano del Piombo (oggi a Capodimonte), il \"Ritratto di Francesco Gonzaga\" di Andrea Mantegna (oggi a Capodimonte), due ritratti di Daniele da Volterra (di cui uno alla Galleria di Parma e un altro al Capodimonte di Napoli. Nella collezione erano annoverate anche opere di Giovanni Bellini, Raffaello, Giorgione, Giulio Romano, Rosso Fiorentino, di cui il \"Ritratto di giovane seduto con tappeto\", e altri maestri del Rinascimento italiano. \nUlteriori acquisizioni si ebbero poi a partire dal primo decennio del Seicennio, in occasione di alcune requisizioni fatte dai Farnese avverso famiglie \"ribelli\", che hanno consentito l'approdo nella raccolta di opere come la \"Madonna della Gatta\" di Giulio Romano, e lo \"Matrimonio mistico di santa Caterina d'Alessandria\" del Correggio (entrambe oggi a Capodimonte), gi\u00e0 in collezione Sanseverino, o come quelle provenienti dalla famiglia Masi, su tutte le due tele di Peter Brueghel il Vecchio del \"Misantropo\" e della \"Parabola dei ciechi\" (entrambe a Capodimonte).\nL'oblio del ramo Farnese di Roma.\nOdoardo fu l'ultimo esponente del casato a occupare il palazzo Farnese di Roma, giacch\u00e9 alla sua morte, avvenuta nel 1626, l'edificio cadde in oblio, con il ramo della famiglia che pi\u00f9 costituiva il suo gruppo \"forte\" oramai tutta stabilmente impegnata nel ducato di Parma e Piacenza. Il palazzo fu quindi addirittura dato in fitto a stranieri, tra cui nel 1636 al cardinale di Lione Alphonse de Richelieu.\nAl 1641, al 1644 e al 1653 risalgono tre inventari della collezione farnesiana che, oltre a elencare in maniera puntuale tutti i possedimenti della famiglia, a differenza di quelli del 1566 e del 1568, risultano essere anche i primi veri e propri inventari completi, riportanti anche i beni pittorici facenti parte della collezione.\nIl trasferimento a Parma della collezione pittorica romana (met\u00e0 del XVII secolo).\nQuello del 1644 risulta un inventario importante per la storia della collezione, anche perch\u00e9 congelava a quel momento lo \"status quo\" della raccolta, prima del trasferimento delle opere a Parma, giacch\u00e9 a partire proprio dalla met\u00e0 del XVII secolo, Ranuccio II Farnese trasferendo l'intero nucleo di dipinti presenti a Roma nelle propriet\u00e0 di famiglia in terra emiliana, nel palazzo del Giardino e poi nel palazzo della Pilotta, determiner\u00e0 una mescolanza di opere che, anche a causa di documentazione poco puntuale, diverr\u00e0 poi difficile da ricostruire sotto il profilo storico.\nIl trasferimento delle raccolte pittoriche romane avvenne anche a seguito di rivolte nella citt\u00e0 papale che manifestarono tra le altre cose sentimenti anti Farnese. Da l\u00ec a pochi anni, dell'intera collezione Farnese distribuita per le propriet\u00e0 della famiglia, rimase fuori dalla nuova sede emiliana solo l'insieme di sculture antiche rinvenute a Roma, anche perch\u00e9 erano difficili da trasferire, e qualche sporadico dipinto, come \"l'Ercole al bivio\" di Annibale Carracci, che rimasero tutte nel palazzo romano.\nLe opere databili alla seconda met\u00e0 del Seicento presenti nella collezione, come quelle di Spolverini e di Denys, sono tutte riconducibili alle commesse avanzate dagli esponenti della famiglia gi\u00e0 stanziati tra Parma e Piacenza, quindi dal generale Alessandro e da Ranuccio II Farnese.\nIl trasferimento delle collezioni a Napoli (1734-1815).\nLo spostamento delle pitture di Parma con Carlo III (1734).\nNel 1731, morto senza eredi Antonio Farnese, ultimo esponente del ramo maschile della dinastia, il ducato entr\u00f2 a far parte dell'Impero Spagnolo in virt\u00f9 del trattato della guerra della Quadruplice Alleanza, cos\u00ec il patrimonio transit\u00f2 dalla nipote Elisabetta, consorte di Filippo V di Spagna, ultima diretta discendente della famiglia, al figlio Carlo di Borbone, nuovo duca di Parma e Piacenza. Scoppiata la guerra di successione polacca tra la Spagna e l'Austria, nel febbraio 1734 Carlo part\u00ec alla conquista borbonica delle Due Sicilie e vista la vicina presenza delle truppe imperiali austriache e quelle alleate franco-sarde, nel lasciare Parma, mise in sicurezza i suoi averi disponendo il trasferimento dei beni farnesiani a Genova in attesa di rientrare nella citt\u00e0 emiliana in momenti pi\u00f9 favorevoli. La collezione venne definitivamente dirottata a Napoli successivamente ai trattati di pace che decretavano la rinuncia al titolo di duca di Parma per diventare re di Napoli. Il trasferimento delle opere venne completato tra il 1735 e il 1739. Furono inclusi in questo viaggio anche le gemme e la biblioteca farnesiana, portate nel palazzo reale di Napoli nel 1736. Nella capitale del regno Carlo intanto ordin\u00f2 l'edificazione di una \u00ablustre dimora\u00bb che servisse come sede delle opere. Nacque la reggia di Capodimonte, ideata dunque unicamente a tale fine e solo successivamente utilizzata dai sovrani francesi, nel corso del decennio 1806-1815, come residenza reale.\nIl diritto a trasferire i beni fu riconosciuto a Carlo dai preliminari al trattato di pace di Vienna, conclusi nel 1735. Non tutti i beni di propriet\u00e0 del sovrano lasciarono Parma: nel 1738 costitu\u00ec motivo di attrito tra Napoli e Vienna il rifiuto austriaco di permettere il trasferimento da Colorno di due grandi statue in basalto raffiguranti Ercole e Bacco, rinvenute negli orti Farnesiani a Roma ai tempi di Francesco Farnese e depositate nello studio dello scultore Giuliano Mozzani per un restauro fino ad allora incompiuto. Le iniziali proteste di Carlo cessarono poich\u00e9 la corte spagnola le ritenne diplomaticamente non convenienti.\nLa grave perdita che sub\u00ec la citt\u00e0 di Parma fu talmente forte che negli anni successivi il nuovo duca Filippo I proib\u00ec l'alienazione di diverse opere cittadine (come la \"Madonna di San Girolamo\" del Correggio) ed istitu\u00ec l'accademia di Belle Arti, iniziando in questo modo una ripresa artistica utile per donare nuovo splendore alla corte emiliana.\nLo spostamento delle antichit\u00e0 di Roma con Ferdinando IV (1786).\nIl trasferimento della collezione Farnese venne poi completato solo cinquantaquattro anni dopo, quando re Ferdinando IV decise di spostare a Napoli anche la collezione romana della famiglia, costituita essenzialmente da sculture e reperti archeologici conservati tra palazzo Farnese di campo de' Fiori, villa Farnesina e gli Orti Farnesiani. Anche questo trasferimento, avvenuto tra il 1786 ed il 1788, suscit\u00f2 non poche perplessit\u00e0 nella capitale pontificia: vi furono infatti forti proteste e opposizioni sollevate da parte di papa Pio VI, che prov\u00f2 a tenere in loco la collezione scultorea.\nNegli anni successivi, durante i vari tumulti che visse il regno di Napoli, in occasione dell'instaurazione della Repubblica napoletana del 1799 e della successiva dominazione francese di Giuseppe Bonaparte e Gioacchino Murat (1806-1815) in occasione delle diverse fughe del re a Palermo era abitudine di questi portare con s\u00e9 alcune opere della collezione, quelle ritenute pi\u00f9 prestigiose, evitando cos\u00ec la loro spoliazione. Ebbero questa sorte i dipinti di Tiziano \"Danae\", \"Paolo III con i nipoti\" e \"Paolo III a capo scoperto\" cos\u00ec come anche alcune opere archeologiche del Real museo borbonico nonch\u00e9 le gemme farnesiane del palazzo reale.\nTornato il re a Napoli grazie alla restaurazione del regno borbonico, queste stesse opere furono poi riportate nuovamente nella capitale del regno e conservate temporaneamente tutte (anche i dipinti) nella sala del \"Gabinetto Segreto\" del Real museo, in attesa della definitiva allocazione.\nDall'Unit\u00e0 d'Italia a oggi.\nDopo l'Unit\u00e0 d'Italia, il nome del palazzo dei regi studi venne cambiato in \"museo nazionale\" e solo nel 1957 venne distaccata la pinacoteca dall'edificio e risistemata assieme ad altre opere ed oggetti d'arte medievali e moderni nella reggia di Capodimonte. La biblioteca farnesiana invece, \u00e8 confluita nella biblioteca nazionale del palazzo reale. Intanto nei primi decenni del Novecento 138 dipinti della collezione Farnese furono restituiti a Parma e Piacenza come risarcimento delle presunte usurpazioni operate da Carlo di Borbone due secoli prima. Secondo lo storico del Novecento Michelangelo Schipa, tuttavia, lo spostamento della collezione, descritta come \u00absalutare rapina\u00bb, assicur\u00f2 la salvaguardia della stessa dai pericoli della guerra che stava per investire anche il ducato di Parma in quegli anni, nonch\u00e9 la permanenza in Italia dei beni farnesiani che, altrimenti, sarebbero finiti in possesso dei nuovi proprietari del ducato emiliano, ossia agli austriaci.\nDescrizione.\nGran parte della collezione Farnese \u00e8 oggi esposta a Napoli, in tre distinti complessi: al Museo archeologico, a quello di Capodimonte e al Palazzo Reale. Altre opere sono invece esposte nella reggia di Caserta, nel Museo civico e nel Collegio Alberoni di Piacenza, nella Galleria nazionale di Parma, nella Pinacoteca di Bologna, nel British Museum di Londra, nella National Gallery of Art di Washington ed in altri musei sparsi per il mondo.\nLa collezione del Museo archeologico \u00e8 costituita prevalentemente da sculture romane ospitate per lungo tempo nel palazzo Farnese di Roma, nella villa Farnesina e negli Orti Farnesiani del Palatino. Altri oggetti d'antiquariato provengono da Parma o da Roma acquisiti da altre raccolte (come ad esempio la Tazza Farnese).\nLa collezione di Capodimonte \u00e8 invece costituita essenzialmente da pitture del Rinascimento emiliano e romano e da pitture fiamminghe raccolte essenzialmente a Roma, poi spostate nella met\u00e0 del Seicento quasi tutte a Parma, dapprima nel palazzo del Giardino e poi in quello della Pilotta (prima dell'ultimo trasferimento a Napoli avvenuto a partire dal 1734). Nella reggia si conserva dunque quello che \u00e8 il nucleo pi\u00f9 corposo e rilevante della collezione pittorica Farnese. Vi sono altres\u00ec custoditi ulteriori reperti come porcellane, ceramiche, piatti, utensili da cucina, armature, argenti, arazzi e oreficerie.\nNel Palazzo Reale di Napoli vi sono poi altre opere farnesiane, come quelle nella sala XVIII, dedicata alla pittura emiliana; l'ala della residenza reale che costituisce la biblioteca nazionale ospita invece i testi librari della biblioteca farnesiana.\nI dipinti che \"nascono\" nel palazzo Farnese di Roma riportano sul retro della tela il sigillo in ceralacca grigio con il giglio dei Farnese, mentre quelli che \"nascono\" dalle collezioni di Parma e Piacenza hanno il sigillo di colore rosso.\nElenco parziale delle opere.\nDipinti e disegni.\n \nAltri (non esaustiva).\nArmi e armature, Museo di Capodimonte, Napoli\nBiblioteca farnesiana, Biblioteca Nazionale di Napoli\nCollezione di oggetti e cose rare, musei vari:\nAlbero genealogico degli eredi della collezione.\nSegue un sommario albero genealogico degli eredi della collezione Farnese, dove sono evidenziati in grassetto gli esponenti della famiglia che hanno ereditato, custodito, o che comunque sono risultati influenti nelle dinamiche inerenti la collezione d'arte. Per semplicit\u00e0, il cognome Farnese viene abbreviato a \"F.\"."}
{"id": "3876366", "revid": "1318658", "url": "https://it.wikipedia.org/wiki?curid=3876366", "title": "Abbazia di Reichenau", "text": "L'abbazia di Reichenau (in tedesco: \"Kloster Reichenau\") era un'abbazia benedettina sita sull'isola di Reichenau, isola del lago di Costanza. Essa venne fondata nel 724 e dal 1540 divenne un priorato della diocesi di Costanza. Insieme all'abbazia di San Gallo e a quella di Fulda era una delle pi\u00f9 importanti abbazie del periodo carolingio. Nel 1803 venne soppressa ed oggi fa parte degli edifici del comune di Reichenau. Le miniature dell'abbazia furono dichiarate, nel 2003, Memoria del mondo dall'UNESCO. Dal 2001, dopo 250 anni, rivive sull'isola una piccola comunit\u00e0 di benedettini.\nIl bastone pastorale dell'abate del 1351, un capolavoro dell'oreficeria di Costanza ed il suo pezzo pi\u00f9 antico, si trova oggi nel Victoria and Albert Museum di Londra.\nNella camera del Tesoro dell'abbazia si trovano le teche dei santi dell'isola: quella dei santi Giovanni e Paolo, di san Fortunato e di san Marco, capolavori di oreficeria medievale. Dal centro scrittorio dell'abbazia provengono anche l'Evangeliario di Ottone III e l'Evangeliario del Duomo di Bamberga, oggi conservati nella \"Bayerische Staatsbibliothek\" di Monaco di Baviera, ed il \"Codex Augiensis\", oggi conservato presso il Trinity College (Cat. number: B. XVII. 1) di Cambridge. Nel Tesoro dell'abbazia si vedono anche alcuni Evangelistari.\nStoria.\nL'Abbazia venne fondata dal vescovo-missionario san Pirmino, nell'allora vasto territorio pagano degli Alemanni. La fondazione monastica era indipendente dall'ordinario del luogo e dai patroni laici secondo la regola mista di San Colombano e san Benedetto, fino alla riforma generale benedettina di Benedetto d'Aniane.\nSuccessivamente, sotto l'abate Waldo di Reichenau (\u2020814) l'abbazia divenne carolingia e godette della protezione e sostegno dei re e dei Maestri di palazzo franchi. Cos\u00ec ebbe luogo la prima fioritura dell'importante comunit\u00e0 monastica nella cristianizzazione degli Alemanni nei secoli VIII e IX. L'abate Waldo fu il fondatore della Scuola di dottrina. Egli concedette ad Egino di Verona di fondare, sulla punta occidentale dell'isola di Reichenau, la \"Cella dei Santi Pietro e Paolo\".\nL'abate Haito (\u2020836) fece erigere il monastero di Santa Maria e san Marco al centro del territorio abbaziale. Nel coro della chiesa, nell'888, venne inumata la salma dell'imperatore Carlo il Grosso. Il \"Registro della fratellanza di Reichenau\", manoscritto su pergamena e carta, che elenca i nomi dei benefattori e sostenitori dell'abbazia, e la pianta originale dell'abbazia di San Gallo, oggi col\u00e0 conservata, furono redatti a Reichenau e risalgono al IX secolo, alla fine del quale il capace politico abate ed arcivescovo Hatto III fece erigere la chiesa di San Giorgio.\nGrazie ai privilegi quali il diritto all'immunit\u00e0, la franchigia doganale, il diritto elettivo e le donazioni concessi all'abbazia dai re ed imperatori Enrico I di Sassonia, Ottone I ed Ottone II ed alle loro visite, l'abbazia di Reichenau raggiunse l'apogeo di secondo centro di cultura nel periodo ottoniano a cavallo dei primi due millenni. Tutto questo viene rappresentato durante il governo degli abati Witigowo (985\u2013997) e dai due \"riformatori \" Immo (1006\u20131008) e Berno (1008\u20131048).\nAlla famosa scuola di scrittura di Reichenau appartengono anche i dipinti murali nella chiesa di San Giorgio o i testi storici di Ermanno di Reichenau (\u2020 1054) e del suo allievo, Bertoldo di Reichenau.\nL'inizi del declino dell'abbazia insulare \u00e8 da attribuire al governo dell'abate Diethelm von Krenkingen (1169\u20131206). Dopo di lui inizi\u00f2 il declino materiale e spirituale di questa comunit\u00e0 monastica in un ambiente in rapido cambiamento sociale e scientifico dell'ormai al termine epoca medievale. Tentativi di riforma fallirono ripetutamente. Nella seconda met\u00e0 del XIV secolo l'intera propriet\u00e0 dell'abbazia venne di tanto in tanto ipotecata. L'abate Eberardo di Brandis vendette infine nel 1367 tutti i beni e diritti dell'abbazia alla propria parentela. Nel 1402 rimanevano presso l'abbazia ancora solo due conventi di monache aventi origine nell'alta nobilt\u00e0.\nAll'uscita dal medioevo l'ideale benedettino si riprese ancora una volta, il coro convento al centro dell'abbazia venne ampliato, il cronista Gallus \u00d6hem scrisse una storia dell'abbazia. Nel 1540 l'abate Markus von Kn\u00f6ringen rinunci\u00f2 alla direzione del convento, che venne ceduta al vescovo di Costanza. Successivamente Reichenau fu ridotto ad un priorato con dodici monaci, un luogo diventato solo pi\u00f9 un ufficio amministrativo della diocesi.\nGli sforzi per un'autonomia della comunit\u00e0 monastica di Reichenau terminarono con lo scioglimento dell'abbazia, avvenuto nel 1757. Nel 1803, nel quadro della secolarizzazione il convento venne acquisito dallo stato con la legge per il risarcimento alla Francia, conseguente al Trattato di Lun\u00e9ville.\nCella St. Benedikt (dal 2001).\n250 anni dopo che l'ultimo benedettino dovette lasciare l'isola di Reichenau, padre Nikolaus Egender, O.S.B., gi\u00e0 abate dell'abbazia della Dormizione di Gerusalemme e padre Stephan Vorwerk, O.S.B., gi\u00e0 priore del monastero benedettino di Tabgha, sulle rive del Mar di Galilea in Israele, grazie all'intervento del vescovo di M\u00fcnster, Reinhard Lettmann, e di quello di Friburgo in Brisgovia, Oskar Saier, si sono stabiliti il 1\u00ba settembre 2011 sull'Isola di Reichenau. La nuova cella di San Benedetto \u00e8 stata ufficialmente fondata il 13 giugno 2004. Essa ha la sua sede nella parrocchia dei santi Pietro e Paolo e viene guidata come \"casa dipendente\" dell'Arciabbazia di Beuron e sostenuta dall'arcidiocesi di Friburgo in Brisgovia. Dal 2010 appartengono alla cella anche Stephan Vorwerk O.S.B. e Hugo Eymann O.S.B. L'attuale compito del convento \u00e8 la cura della locale parrocchia di Reichenau.\nLeggenda sulla fondazione.\nNarra la leggenda che l'isola di Reichenau rientrasse nel territorio d'influenza di un nobile alemanno di nome Sintlas, che abitava nel vicino villaggio di Sandeck, nell'attuale zona del vicino Salenstein. Perci\u00f2 l'isola si chiam\u00f2 inizialmente anche \"Sintlas-Au\" o \"Sindleozesauua\". Quando nel 724 san Pirmino giunse sul lago, chiese a Sintlas il permesso di erigere una cappella nei dintorni e, ottenutolo, scelse come luogo l'isola di Reichenau. Questa era ricoperta da un'inospitale foresta, piena di serpi, rospi ed insetti. Col\u00e0, appena messo piede Pirmino sull'isola, si form\u00f2 una sorgente. Gl'insetti parassiti volarono via in tre giorni dall'isola verso il lago. Pirmino e i suoi compagni dissodarono la terra, resero l'isola abitabile, e fondarono un convento.\nCultura.\nL'abbazia fu uno dei centri culturali e scientifici pi\u00f9 importanti dei regni carolingio ed ottoniano dell'Alto Medioevo. Fra l'altro Reichenau fu anche uno dei luoghi ove oper\u00f2 l'abate Valafrido Strabone, che nell'824 scrisse la \"Visio Wettini\" e nell'827 la prima opera di botanica, il \"Liber de cultura hortorum\".\nAltro importante abate fu Hatto II (dall'888 al 913) che fu anche arcivescovo di Magonza (891\u2013913) ed arcicancelliere del Sacro Romano Impero.\nDopo Arnolfo di Carinzia, che si fece incoronare imperatore da papa Formoso, nell'895 Hatto I si rec\u00f2 a Roma e ricevette dal papa le reliquie di san Giorgio e con tutte le probabilit\u00e0 fu l'occasione per la costruzione della chiesa di San Giorgio. Dopo la morte di Arnolfo, avvenuta nell'899, Hatto I divenne tutore del sedicenne pretendente al trono Ludovico IV il Fanciullo. Nel 911 egli incoron\u00f2 re del \"Regnum Teutonicorum\" Corrado I di Franconia. L'abbazia raggiunse una vasta notoriet\u00e0 per l'eccellente qualit\u00e0 dei suoi manoscritti del X ed XI secolo, rappresentanti la tecnica miniaturistica del periodo ottoniano.\nNel corso della secolarizzazione l'intero patrimonio dei manoscritti and\u00f2 nel 1805 alla biblioteca di corte di Karlsruhe e successivamente alla \"Badische Landesbibliothek\". Ad esso appartengono 267 manoscritti su pergamena, 162 su carta, 212 frammenti ed un gran scelta d'incunaboli.\nL'antica arte miniaturistica dell'abbazia di Reichenau venne dichiarata nel 2003 come parte della Memoria del mondo dall'UNESCO. La stessa isola di Reichenau era gi\u00e0 stata dichiarata nel 2000 Patrimonio dell'umanit\u00e0.\nBibliografia.\nin tedesco:"}
{"id": "3876372", "revid": "486946", "url": "https://it.wikipedia.org/wiki?curid=3876372", "title": "Colonna della Vittoria dell'Indipendenza estone", "text": ""}
{"id": "3876373", "revid": "46893686", "url": "https://it.wikipedia.org/wiki?curid=3876373", "title": "Quadrati perfetti", "text": ""}
{"id": "3876375", "revid": "46893758", "url": "https://it.wikipedia.org/wiki?curid=3876375", "title": "Electronic Delay Storage Automatic Calculator", "text": ""}
{"id": "3876376", "revid": "1305772", "url": "https://it.wikipedia.org/wiki?curid=3876376", "title": "Piazze", "text": ""}
{"id": "3876381", "revid": "599013", "url": "https://it.wikipedia.org/wiki?curid=3876381", "title": "Franco De Pedrina", "text": "Biografia.\nL'equipaggio del quattro con cui vinse la medaglia olimpica a era composto anche da Renato Bosatta, Giuseppe Galante, Emilio Trivini e Giovanni Spinola (timoniere)."}
{"id": "3876390", "revid": "1494169", "url": "https://it.wikipedia.org/wiki?curid=3876390", "title": "Hambling", "text": ""}
{"id": "3876394", "revid": "54253", "url": "https://it.wikipedia.org/wiki?curid=3876394", "title": "Andrea Rossi", "text": ""}
{"id": "3876395", "revid": "36426", "url": "https://it.wikipedia.org/wiki?curid=3876395", "title": "Pascal Quignard", "text": "Biografia.\nPascal Quignard \u00e8 nato nell'Eure, ma \u00e8 cresciuto a Le Havre in una famiglia di grammatici e organisti, con entrambi i genitori insegnanti di scuola. Suo nonno materno \u00e8 il linguista Charles Bruneau. Ha un'infanzia difficile, con problemi di anoressia nervosa e mutismo che per\u00f2 lo portano a trasferire i suoi interessi al mondo parallelo della musica e della letteratura. Ha suonato pianoforte, organo, violoncello, violino e viola prima di dedicarsi professionalmente alla letteratura, senza mai trascurare la musica (per esempio fondando il \"Festival d'op\u00e9ra et de th\u00e9\u00e2tre baroques\" di Versailles).\nHa studiato filosofia a Nanterre, dal 1966 al 1968, con l'amico Daniel Cohn-Bendit e per professori, tra gli altri, Emmanuel L\u00e9vinas e Paul Ric\u0153ur.\nIl suo primo libro \u00e8 consacrato a Leopold von Sacher-Masoch (\"L'\u00catre du balbutiement\", 1969). Viene quindi invitato da Louis-Ren\u00e9 des For\u00eats a collaborare alla rivista \"L'\u00c9ph\u00e9m\u00e8re\", dove scrivono Yves Bonnefoy, Andr\u00e9 du Bouchet, Philippe Jaccottet o Michel Leiris e diventa lettore presso la casa editrice Gallimard (al suo interno far\u00e0 carriera fino al 1994 quando all'improvviso si allontana dalla casa editrice e smette anche di suonare).\nPubblica diversi saggi, su Maurice Sc\u00e8ve, Licofrone e Michel Deguy, e nel 1976, il suo primo romanzo, \"Le Lecteur\", considerato come una specie di biografia letteraria di Maurice Blanchot. Nel 1980 il secondo romanzo \"Carus\" riceve il \"Prix des Critiques\".\nDal 1990 al 1991 ha presieduto il \"Concert des Nations\" a fianco di Jordi Savall. Nel 1997 \u00e8 colpito da un arresto cardiaco. Si salva e racconta l'esperienza dell'ospedale in \"Vie secr\u00e8te\" (1998), libro dalla forma complessa che unisce diversi generi e quasi ne fonda uno suo.\n\u00c8 riconosciuto come uno dei pi\u00f9 interessanti scrittori francesi contemporanei, con premi quali il Prix Goncourt per \"Les Ombres errantes\" (2002) o il Grand Prix du roman de l'Acad\u00e9mie fran\u00e7aise per \"Terrasse \u00e0 Rome\" (2000). Uno dei suoi libri pi\u00f9 conosciuti \u00e8 \"Tous les matins du monde\", romanzo sulla musica di Marin Marais in rapporto a Monsieur de Sainte Colombe e a sua figlia, da cui \u00e8 stato tratto nel 1991 il film omonimo per la regia di Alain Corneau (Quignard ha collaborato alla sceneggiatura e ha vinto il Premio C\u00e9sar e l'Efebo d'oro).\nHa inoltre collaborato ai dialoghi di \"Una pura formalit\u00e0\" (1994) di Giuseppe Tornatore e del film \"Le nouveau monde\" di Corneau (1995, tratto da \"L'Occupation am\u00e9ricaine\"). Da \"Villa Amalia\" Beno\u00eet Jacquot ha tratto un film con Isabelle Huppert nel 2009."}
{"id": "3876396", "revid": "599013", "url": "https://it.wikipedia.org/wiki?curid=3876396", "title": "Riesi (vino)", "text": "Riesi \u00e8 una DOC istituita con decreto del 24/07/09 pubblicato sulla G.U. 13/08/09 n\u00b0 187.\nComprende vini prodotti nei comuni di Riesi, Butera, Mazzarino, tutti in provincia di Caltanissetta.\nTecniche di produzione.\nI nuovi impianti ed i reimpianti dovranno essere allevati ad alberello o a controspalliera ed avere una densit\u00e0 di 4.000 ceppi/ettaro per i vitigni a bacca rossa e di 3200 ceppi/ettaro per quelli a bacca gialla.\n\u00c8 vietata ogni pratica di forzatura, ma consentita l'irrigazione di soccorso.\nTutte le operazioni di vinificazione debbono essere effettuate nella zona DOC."}
{"id": "3876397", "revid": "2110845", "url": "https://it.wikipedia.org/wiki?curid=3876397", "title": "Giuseppe Galante", "text": "Biografia.\nL'equipaggio del quattro senza con cui vinse la medaglia olimpica a era composto anche da Tullio Baraglia, Renato Bosatta, Giancarlo Crosta, quello del quattro con della medaglia di era composto anche da Renato Bosatta, Franco De Pedrina, Emilio Trivini e Giovanni Spinola (timoniere). Lo stesso equipaggio vinse anche il bronzo agli europei dello stesso anno."}
{"id": "3876399", "revid": "21880", "url": "https://it.wikipedia.org/wiki?curid=3876399", "title": "Epixenosomi", "text": ""}
{"id": "3876402", "revid": "599013", "url": "https://it.wikipedia.org/wiki?curid=3876402", "title": "Riesi rosso", "text": "Il Riesi rosso \u00e8 un vino a DOC che pu\u00f2 essere prodotto nei comuni di Riesi, Butera, Mazzarino, tutti in provincia di Caltanissetta.\nTecniche produttive.\nIl vino Riesi rosso deve essere invecchiato per almeno 4 mesi (a decorrere dal 10 novembre dell'anno della vendemmia)\nProduzione.\n\"Provincia, stagione, volume in ettolitri\"\nVoci correlate.\nRiesi (vino)"}
{"id": "3876405", "revid": "322321", "url": "https://it.wikipedia.org/wiki?curid=3876405", "title": "Sede titolare di Callinico dei Maroniti", "text": "Callinico dei Maroniti (in latino: \"Callinicensis Maronitarum\") \u00e8 una sede titolare vescovile della Chiesa cattolica.\nDall'11 novembre 1996 il vescovo titolare \u00e8 Samir Mazloum, gi\u00e0 vescovo ausiliare del patriarcato di Antiochia dei Maroniti."}
{"id": "3876406", "revid": "28592", "url": "https://it.wikipedia.org/wiki?curid=3876406", "title": "Principi russi", "text": ""}
{"id": "3876418", "revid": "767487", "url": "https://it.wikipedia.org/wiki?curid=3876418", "title": "Y\u016bhi o miteiru ka?", "text": " \u00e8 il sesto singolo discografico major (ottavo in assoluto) del gruppo di idol giapponesi AKB48, pubblicato dall'etichetta DefSTAR Records il 31 ottobre 2007. Il singolo \u00e8 arrivato alla decima posizione della classifica dei singoli pi\u00f9 venduti della settimana Oricon.\nFormazione.\nAll'incisione della title track hanno partecipato dieci membri facenti parte dei Team A, K e B:\nAll'incisione del lato B hanno partecipato i seguenti membri:"}
{"id": "3876419", "revid": "1543377", "url": "https://it.wikipedia.org/wiki?curid=3876419", "title": "Giancarlo Crosta", "text": "Biografia.\nNato, vissuto e vivente a Pianello del Lario, di professione operaio alla vicina Ferriera Falck di Dongo, competeva per la Canottieri Falck, la squadra del dopolavoro della sua azienda, allenandosi sul Lago di Como dopo i turni in fonderia. Le sue ottime prestazioni gli valsero la convocazione in azzurro.\nL'equipaggio del quattro senza con cui vinse la medaglia olimpica a era composto anche da Tullio Baraglia, dall'altro pianellese Renato Bosatta e da Giuseppe Galante. Con lo stesso equipaggio, l'anno successivo vinse l'oro europeo a Praga, sempre nel quattro senza.\nUn monumento sul lungolago pedonale di Pianello del Lario ricorda le imprese olimpiche sue e di Renato Bosatta, e la partecipazione alle Olimpiadi di Monaco 1972 dell'altro canottiere-operaio pianellese Giglio Moralli, inaugurato nel 2014 alla presenza degli stessi."}
{"id": "3876425", "revid": "638792", "url": "https://it.wikipedia.org/wiki?curid=3876425", "title": "Boku no taiy\u014d", "text": " \u00e8 il quinto singolo discografico major (settimo in assoluto) del gruppo di idol giapponesi AKB48, pubblicato dall'etichetta DefSTAR Records l'8 agosto 2007. Il singolo \u00e8 arrivato alla sesta posizione della classifica dei singoli pi\u00f9 venduti della settimana Oricon. Il brano \u00e8 stato utilizzato come sigla di apertura dell'anime \"Deltora Quest\".\nFormazione.\nAll'incisione della title track hanno partecipato quattordici membri facenti parte dei Team A, K e B:\nAll'incisione del lato B hanno partecipato i seguenti membri:"}
{"id": "3876429", "revid": "124123", "url": "https://it.wikipedia.org/wiki?curid=3876429", "title": "Emilio Trivini", "text": "Biografia.\nL'equipaggio del quattro con, con cui vinse la medaglia olimpica a , era composto anche da Renato Bosatta, Franco De Pedrina, Giuseppe Galante e Giovanni Spinola (timoniere). Lo stesso equipaggio vinse anche il bronzo agli europei dello stesso anno."}
{"id": "3876434", "revid": "767487", "url": "https://it.wikipedia.org/wiki?curid=3876434", "title": "Patto di fratellanza", "text": "Il patto di fratellanza \u00e8 l'unione tra le Societ\u00e0 Operaie di Mutuo Soccorso, unione di ispirazione mazziniana e saffiana, realizzatasi tra il 1871 ed il 1893, anno in cui, per iniziativa di Felice Albani, il \"patto\" venne rotto con la creazione di un'autonoma organizzazione, il Partito Repubblicano Italiano."}
{"id": "3876439", "revid": "599013", "url": "https://it.wikipedia.org/wiki?curid=3876439", "title": "Giovanni Spinola", "text": "Biografia.\nL'equipaggio del quattro con, con cui vinse la medaglia d'argento olimpica a , era composto anche da Renato Bosatta, Franco De Pedrina, Emilio Trivini e Giuseppe Galante. Lo stesso equipaggio vinse anche il bronzo agli europei dello stesso anno."}
{"id": "3876444", "revid": "110157", "url": "https://it.wikipedia.org/wiki?curid=3876444", "title": "Chiesa di San Giuseppe (Arbedo-Castione)", "text": "La chiesa di San Giuseppe \u00e8 un edificio religioso che si trova ad Arbedo, in Canton Ticino.\nL'edificio risale al 1969 su progetto dell'architetto Giampiero Mina.\nhttps://commons.wikimedia.org/wiki/File:Pfarrkirche_San_Giuseppe.jpg La facciata esterna della chiesa"}
{"id": "3876447", "revid": "608457", "url": "https://it.wikipedia.org/wiki?curid=3876447", "title": "Baldassarre Donato", "text": ""}
{"id": "3876448", "revid": "767487", "url": "https://it.wikipedia.org/wiki?curid=3876448", "title": "Paul Josef Nardini", "text": "Biografia.\nNato al di fuori di un matrimonio legittimo, venne cresciuto da alcuni parenti e gli venne imposto il cognome del padre adottivo.\nAvviato al mestiere di calzolaio, per la sua abilit\u00e0 negli studi fu inviato al seminario di Spira e fu ordinato sacerdote; nel 1846 ottenne il dottorato in teologia a Monaco di Baviera. Fu rettore del seminario vescovile.\nParroco di Pirmasens, nel 1855 fond\u00f2 una congregazione di terziarie francescane per il servizio alla comunit\u00e0.\nMor\u00ec di \"tifo polmonare\" nel 1862, malattia contratta nel portare l'estrema unzione ad un suo parrocchiano durante una gelida notte di gennaio."}
{"id": "3876466", "revid": "1124164", "url": "https://it.wikipedia.org/wiki?curid=3876466", "title": "Sede titolare di Arca di Fenicia dei Maroniti", "text": "Arca di Fenicia dei Maroniti (in latino: \"Arcena in Phoenicia Maronitarum\") \u00e8 una sede titolare vescovile della Chiesa cattolica.\nDal 15 giugno 2019 il vescovo titolare \u00e8 Peter Karam, vescovo di curia del patriarcato di Antiochia dei Maroniti."}
{"id": "3876468", "revid": "149485", "url": "https://it.wikipedia.org/wiki?curid=3876468", "title": "Fulvio Balatti", "text": "Biografia.\nL'equipaggio del quattro con, con cui vinse la medaglia olimpica a , era composto anche da Romano Sgheiz, Franco Trincavelli, Giovanni Zucchi e Ivo Stefanoni (timoniere).\nAi Giochi del Mediterraneo di Napoli 1963 vinse la medaglia d'oro assieme ai connazionali Giovanni Zucchi, Luciano Sgheiz e Romano Sgheiz.\nVincitore in carriera anche di quattro medaglie agli europei."}
{"id": "3876471", "revid": "599013", "url": "https://it.wikipedia.org/wiki?curid=3876471", "title": "Mike Peltola", "text": "Carriera.\nClub.\nPeltola cominci\u00f2 la carriera con la maglia dello FC Oulu. Pass\u00f2 poi al VPS e successivamente agli svedesi del Kalmar. Torn\u00f2 poi al VPS, dove rimase fino al 2000.\nSi trasfer\u00ec allora al Bod\u00f8/Glimt, per cui esord\u00ec nella Tippeligaen il 16 aprile 2001, quando fu titolare nella sconfitta per 4-1 sul campo del Molde. Torn\u00f2 poi in patria, per militare nelle file dello HJK Helsinki e poi in quelle dell'AC Oulu. Si ritir\u00f2 nel 2006."}
{"id": "3876472", "revid": "110157", "url": "https://it.wikipedia.org/wiki?curid=3876472", "title": "ArchBang", "text": "ArchBang \u00e8 una distribuzione molto leggera, creata da Willensky Aristide e basata su Arch Linux. ArchBang \u00e8 particolarmente consigliata per i vecchi sistemi o per computer che utilizzando hardware datato, grazie all'impiego di un'interfaccia grafica basata sul window manager Openbox.\nInstallazione.\nPer l'installazione sono disponibili dei Live CD in formato .iso (i686 o x86-64). L'immagine permette agli utenti di provare il sistema operativo prima di installarlo.\nL'installazione \u00e8 resa pi\u00f9 facile da un'interfaccia grafica che guida l'utente step by step"}
{"id": "3876477", "revid": "125654804", "url": "https://it.wikipedia.org/wiki?curid=3876477", "title": "Coppa Italia Lega Nazionale Pallacanestro 2001-2002", "text": "La Coppa Italia Lega Nazionale Pallacanestro 2001-2002 \u00e8 stata la quinta edizione della manifestazione. La fase finale si \u00e8 svolta a Teramo, il 27 e 28 marzo 2002.\nRisultati.\nTrentaduesimi di finale.\nAndata: 26 e 27 settembre 2001; ritorno: 29 e 30 settembre 2001.\nSedicesimi di finale.\nAndata: 24 e 31 ottobre 2001; ritorno: 31 ottobre e 13 novembre 2001.\nOttavi di finale.\nAndata: 27 e 28 novembre 2001; ritorno: 5 e 11 dicembre 2001.\nQuarti di finale.\nAndata: 19 e 27 dicembre 2001 - 9 gennaio 2002; ritorno: 30 dicembre 2001 - 9 e 16 gennaio 2002.\nFinal-four.\nLe \"final-four\" si sono svolte a Teramo.\nSemifinali.\nData: 27 marzo 2002\nFinale.\nData: 28 marzo 2002"}
{"id": "3876478", "revid": "110157", "url": "https://it.wikipedia.org/wiki?curid=3876478", "title": "Superliga Femenina de Voleibol 2010-2011", "text": "La Superliga Femenina de Voleibol 2010-2011 si \u00e8 svolta da ottobre 2010 al 14 maggio 2011: al torneo hanno partecipato 12 squadre di club spagnole e la vittoria finale \u00e8 andata per la prima volta al .\nRegolamento.\nIl campionato si \u00e8 svolto con una prima fase dove le dodici squadre si sono incontrate in un girone all'italiana con gare d'andata e ritorno per un totale di 22 giornate. Al termine della regular season, le prime otto classificate hanno partecipato ai play-off scudetto; le ultime due sono retrocesse in Superliga 2.\nAl termine dei play-off la squadra vincitrice dello scudetto e la seconda classificata si sono qualificate per la Champions League, la terza e la quarta classificata si sono qualificate per la Coppa CEV, mentre la quinta classificata si \u00e8 qualificata per la Challenge Cup: tuttavia, in seguito, tutte le squadre spagnole hanno deciso di non partecipare ad alcuna competizione europea."}
{"id": "3876481", "revid": "767487", "url": "https://it.wikipedia.org/wiki?curid=3876481", "title": "Sorry, Sorry (singolo)", "text": "Sorry, Sorry \u00e8 un brano musicale della boy band sudcoreana Super Junior. \u00c8 stato pubblicato come singolo digitale il 9 marzo 2009 ed \u00e8 stato in seguito incluso nel terzo album studio del gruppo, \"Sorry, Sorry\", pubblicato il 12 marzo 2009."}
{"id": "3876482", "revid": "311148", "url": "https://it.wikipedia.org/wiki?curid=3876482", "title": "Crusader (videogioco)", "text": ""}
{"id": "3876485", "revid": "765341", "url": "https://it.wikipedia.org/wiki?curid=3876485", "title": "Segnaletica stradale ad Andorra", "text": "I segnali stradali ad Andorra sono regolati dalla \"Llei del Codi de la circulaci\u00f3\" (Codice della strada) entrata in vigore nel 1999.\nI segnali stradali andorrani sono suddivisi in 5 categorie, e ciascuno ha un proprio numero di identificazione. Si suddividono in:\nLa forma, le dimensioni ed i colori dei segnali stradali di Andorra sono del tutto simili a quelle dei corrispondenti segnali spagnoli, con alcune differenze per quanto riguarda il numero dei segnali. Come avviene per San Marino, anche ad Andorra sono previsti i segnali stradali per i passaggi a livello e gli attraversamenti tranviari quando nel Principato non sono presenti linee tranviarie o ferroviarie.\nSono altres\u00ec previsti i segnali stradali per i cantieri temporanei, anch'essi del tutto simili ai corrispondenti segnali spagnoli. Una peculiarit\u00e0 \u00e8 data dal segnale di \"ingresso nel Principato di Andorra\", che \u00e8 previsto blu con le dodici stelle dell'Unione europea come nei Paesi UE, anche se Andorra non fa parte dell'Unione.\nI segnali verticali sono validi per tutti gli utenti della strada a meno che l'eccezione non venga esplicitamente indicata da un pannello.\nSegnali di pericolo.\nCome i segnali di pericolo italiani, anche quelli andorrani hanno forma triangolare con bordo rosso, bordi arrotondati e sono retroriflettenti.\nIn caso in cui il pericolo indicato sia da intendersi prima dei regolari 150 metri, deve essere apposto un pannello integrativo che ne indichi la diversa distanza."}
{"id": "3876486", "revid": "690868", "url": "https://it.wikipedia.org/wiki?curid=3876486", "title": "Amazzone becconero", "text": ""}
{"id": "3876487", "revid": "88740", "url": "https://it.wikipedia.org/wiki?curid=3876487", "title": "Giovanni Zucchi (canottiere)", "text": "Biografia.\nFu medaglia di bronzo nel quattro con ai Giochi olimpici di . L'equipaggio era composto anche da Romano Sgheiz, Franco Trincavelli, Fulvio Balatti e Ivo Stefanoni (timoniere). \nAi Giochi del Mediterraneo di Napoli 1963 vinse la medaglia d'oro assieme ai connazionali Fulvio Balatti, Luciano Sgheiz e Romano Sgheiz.\nVinse in carriera anche sette medaglie agli europei, di cui cinque d'oro."}
{"id": "3876488", "revid": "247222", "url": "https://it.wikipedia.org/wiki?curid=3876488", "title": "Mulota Kabangu", "text": ""}
{"id": "3876489", "revid": "282579", "url": "https://it.wikipedia.org/wiki?curid=3876489", "title": "Forza di autodifesa terrestre", "text": ""}
{"id": "3876494", "revid": "339392", "url": "https://it.wikipedia.org/wiki?curid=3876494", "title": "Windows XP Mode", "text": ""}
{"id": "3876496", "revid": "1543377", "url": "https://it.wikipedia.org/wiki?curid=3876496", "title": "No Other (Super Junior)", "text": "No Other (lingua coreana: \ub108 \uac19\uc740 \uc0ac\ub78c \ub610 \uc5c6\uc5b4 (No Other)) \u00e8 un brano musicale della boy band sudcoreana Super Junior, estratto come primo singolo dalla riedizione dell'album \"Bonamana\", quarto lavoro del gruppo. Il singolo \u00e8 stato reso disponibile come singolo digitale il 25 giugno 2010."}
{"id": "3876497", "revid": "6923", "url": "https://it.wikipedia.org/wiki?curid=3876497", "title": "Crusader (serie)", "text": "Crusader \u00e8 una serie di videogiochi d'azione in terza persona sviluppati dalla casa sviluppatrice Origin Systems e pubblicati da Electronic Arts tra il 1995 ed il 1996.\n\u00c8 costituita da 2 titoli: \"Crusader: No Remorse\" (1995) e \"Crusader: No Regret\" (1996), le colonne sonore per entrambi i giochi sono stati composti da Andrew Sega e Dan Grandpr\u00e9 della ormai chiusa Productions Straylight.\nUn terzo videogioco della serie (con il titolo provvisorio di \"No Mercy\") non fu mai pubblicato, sia perch\u00e9 Tony Zurovec del team \"Crusader\" lasci\u00f2 \"Origin\" e segu\u00ec il creatore di \"Wing Commander\" Chris Roberts nella sua nuova compagnia \"Digital Anvil\", e sia perch\u00e9 la \"Origin\" concentr\u00f2 tutti i suoi sforzi su \"Ultima Online\".\nEntrambi i giochi furono pubblicati su GOG.com in versione compatibile con Windows XP/7/8 and Mac OS X (a partire dalla versione 10.8.6)\nTrama.\nAmbientato in un distopico XXII secolo, il gioco parla di un \"Silencer\", un super-soldato d'\u00e9lite che diserta dal governo del mondo in carica, il Consorzio Economico Mondiale (\"World Economic Consortium\", abbreviato in WEC), e si unisce all'organizzazione che si oppone al WEC, nota come la Resistenza (\"Resistance\"), per combattere il tirannico governo per cui una volta aveva prestato servizio.\nCaratteristiche tecniche.\nEntrambi i videogiochi utilizzano una versione migliorata del motore di \"Ultima VIII\" con grafica SVGA, ed utilizzano una visuale isometrica. L'audio del gioco utilizza un motore appositamente realizzato, chiamato \"Asylum Sound System\", che impiega i file MOD piuttosto che General MIDI, in modo da fornire una buona qualit\u00e0 senza ricorrere a costosi componenti hardware. Utilizzano inoltre la tecnologia \"Full Motion Video\" (FMV), sequenze con attori reali; utilizzate per narrare l'evolversi degli eventi nella trama."}
{"id": "3876498", "revid": "74801", "url": "https://it.wikipedia.org/wiki?curid=3876498", "title": "Franco Trincavelli", "text": "Biografia.\nAppartenente al G.S.Moto Guzzi vince diversi campionati italiani.\nNel 1956 apre la stagione con il terzo posto ai campionati europei di Bled con il quattro con; agli europei di Duisburg nel 1957 vincer\u00e0 la medaglia d'oro coll'otto.\nIl 27 novembre 1956 vince con Romano Sgheiz, Angelo Vanzin, Alberto Winkler e il timoniere Ivo Stefanoni l'oro ai Giochi Olimpici di Melbourne nel \"quattro con\" davanti alla Svezia e alla Finlandia. \nL'equipaggio del quattro con, con cui vinse la medaglia olimpica a , era composto anche da Romano Sgheiz, Giovanni Zucchi, Fulvio Balatti e Ivo Stefanoni (timoniere)."}
{"id": "3876502", "revid": "110157", "url": "https://it.wikipedia.org/wiki?curid=3876502", "title": "Vallanzasca (romanzo)", "text": "Vallanzasca - Il romanzo non autorizzato del nemico pubblico numero uno \u00e8 un romanzo del 2011 scritto da Vito Bruschini. Narra la storia vera di Renato Vallanzasca, capo della banda della Comasina e in parallelo mostra l'ascesa di Francis Turatello, conosciuto anche come \"Faccia d'angelo\". Come contorno alla storia dei due protagonisti vengono raccontati vari eventi drammatici avvenuti in Italia, come le operazioni segrete del P2 e i vari attentati terroristici che hanno causato centinaia di morti e feriti.\nTrama.\nIl libro racconta la storia vera di Renato Vallanzasca, noto criminale milanese, capo della \"Banda della Comasina\", famoso per il suo carisma che lo ha reso il nemico pubblico numero uno ma anche uno degli uomini pi\u00f9 desiderati dalle donne italiane degli anni '70 e '80.\nL'altro \"protagonista\" della storia \u00e8 Francis Turatello, conosciuto anche come Faccia d'angelo, che diventa uno dei boss pi\u00f9 potenti e temuti di Milano.\nCome cornice viene mostrata un'Italia insicura, continuamente vittima di attacchi terroristici, mentre un'organizzazione massonica, conosciuta come P2, tenta di sovvertire il governo Craxi, facendo fare il loro lavoro sporco ai marsigliesi e a Turatello tramite Pierluigi Dalmasso. A indagare sul P2 si mette il vice commissario Moncada e il suo vice Perrone, che vengono continuamente ostacolati dagli attacchi improvvisi dei massoni che pur di non far sapere la verit\u00e0 uccidono gente innocente, come Pier Paolo Pasolini."}
{"id": "3876503", "revid": "1543377", "url": "https://it.wikipedia.org/wiki?curid=3876503", "title": "Ivan Guerrerio", "text": "Ha pubblicato il racconto Sangue per la candida neve di marzo nella raccolta Meccano del 2004 edita da Arpanet. Nel 2009 ha vinto il Premio Italo Calvino con il romanzo Splendido splendente successivamente pubblicato da Agenzia X. Il suo ultimo romanzo, L\u2019ultima notte di quiete, \u00e8 uscito nel 2011 per l'editore Ponte alle grazie. Nel novembre del 2012, Ivan Guerrerio contribuisce con il racconto \"Bella da Morire\" alla raccolta \"Ultimo Bar a sinistra\" Edizioni Ligera."}
{"id": "3876506", "revid": "599013", "url": "https://it.wikipedia.org/wiki?curid=3876506", "title": "Vegard Sannes", "text": "Carriera.\nClub.\nSannes gioc\u00f2 nell'Alta dal 1995 al 2000. L'anno successivo fu infatti ingaggiato dal Bod\u00f8/Glimt, per cui esord\u00ec nella Tippeligaen il 16 aprile 2001, quando fu titolare nella sconfitta per 4-1 sul campo del Molde. Nel campionato 2005, la sua squadra retrocesse in Adeccoligaen, ma fu promossa nuovamente due anni pi\u00f9 tardi.\nComunque sia, non gioc\u00f2 neppure un minuto nel campionato 2008, a causa di un infortunio al ginocchio. Cos\u00ec, il suo contratto non fu rinnovato e si svincol\u00f2 a fine stagione. Sebbene fosse intenzionato a proseguire la carriera, il suo infortunio al ginocchio non glielo permise e lo costrinse quindi ad annunciare il ritiro dall'attivit\u00e0 agonistica."}
{"id": "3876516", "revid": "2130303", "url": "https://it.wikipedia.org/wiki?curid=3876516", "title": "Chiesa di Santa Maria Assunta (Arbedo-Castione)", "text": "La chiesa parrocchiale di Santa Maria Assunta \u00e8 un edificio religioso che si trova ad Arbedo, in Canton Ticino, parrocchiale fino al 1583.\nStoria.\nEretta nel Medioevo, la chiesa venne ricostruita nel corso del XVI secolo. Nel XVII secolo vennero aggiunte le due cappelle laterali ed il fonte battesimale.\nDescrizione.\nLa chiesa ha una pianta ad unica navata sovrastata da una volta a botte lunettata.\nSulla cantoria in controfacciata vi \u00e8 l'organo a canne, costruito da Giuseppe Vedani di Varese nel 1908. Lo strumento, a trasmissione meccanica, ha 8 registri; la sua consolle dispone di una tastiera di 58 tasti e una pedaliera di 24 note costantemente unita al manuale."}
{"id": "3876522", "revid": "1448629", "url": "https://it.wikipedia.org/wiki?curid=3876522", "title": "Ivo Stefanoni", "text": "Biografia.\nNel 1956 agli Europei di Bled Ivo Stefanoni era il timoniere della Canottieri Moto Guzzi, equipaggio dell'omonima azienda, con agli estremi Franco Trincavelli e Romano Sgheiz, al centro Alberto Winkler e Angelo Vanzin. Vincono il bronzo.\nNello stesso anno lo stesso equipaggio vince l'oro ai Giochi olimpici di Melbourne davanti agli svedesi e ai finlandesi.\nL'equipaggio del quattro con, con cui vinse la medaglia olimpica a , era composto anche da Romano Sgheiz, Giovanni Zucchi, Fulvio Balatti e Franco Trincavelli. \nVincitore in carriera anche di quattro medaglie agli europei, di cui tre d'oro come timoniere dell'otto e di quindici titoli italiani tra il 1953 e il 1972."}
{"id": "3876523", "revid": "684805", "url": "https://it.wikipedia.org/wiki?curid=3876523", "title": "Muscolo gran dentato", "text": ""}
{"id": "3876534", "revid": "599013", "url": "https://it.wikipedia.org/wiki?curid=3876534", "title": "H\u00e5vard Halvorsen", "text": "Carriera.\nGiocatore.\nClub.\nHalvorsen cominci\u00f2 la carriera con la maglia del Fauske/Sprint, per poi passare al By\u00e5sen. Nel 2000 fu ingaggiato dal Bod\u00f8/Glimt, per cui esord\u00ec nella Tippeligaen in data 9 aprile, nel pareggio per 2-2 sul campo dello Haugesund. Nel campionato 2005, la sua squadra retrocesse in Adeccoligaen, ma Halvorsen rimase un'altra stagione, per poi ritirarsi.\nMentre era alla guida tecnica del Fram Skatval, Halvorsen \u00e8 tornato a calcare i campi da gioco nelle divisioni inferiori del campionato norvegese.\nAllenatore.\nDal 2013 al 2014 ha ricoperto il ruolo di allenatore del Fram Skatval."}
{"id": "3876538", "revid": "117179563", "url": "https://it.wikipedia.org/wiki?curid=3876538", "title": "Gian Giacomo Ponti", "text": "Biografia.\nNel 1918, grazie all'iniziativa finanziaria di acquisizione della Pont Saint Martin divent\u00f2 l'uomo di punta del gruppo elettrico SIP.\nAllievo e assistente di Thomas Edison, divenuto docente al Politecnico di Torino e uomo di indiscusse capacit\u00e0 tecniche, Ponti vantava precedenti esperienze da dirigente negli uffici tecnici dell'Azienda Elettrica Municipale di Torino e della statunitense General Electric Company.\nAl suo ingresso in SIP rivoluzion\u00f2 l'assetto manageriale, modificando radicalmente la struttura della precedente \"Point Saint Martin\" secondo un modello fortemente centralizzato ispirato all'esperienza americana.\nNel Ruolo di direttore generale della SIP e della controllata Alta Italia, nonch\u00e9 di consigliere delegato nelle societ\u00e0 minori, Gian Giacomo Ponti controllava ogni attivit\u00e0 di queste ultime, uniformandone i processi produttivi e decisionali. Se nel campo manageriale l'impronta data alla nuova impresa fu evidente, lo fu ancor di pi\u00f9 dal punto di vista tecnico: gli investimenti, soprattutto in nuove tecnologie, furono numerosi e valutati attentamente grazie alle sue conoscenze e alla notevole esperienza tecnica in campo elettrico.\nNella progettazione e costruzione di nuove opere Ponti si avvalse spesso di preziose collaborazioni, tra le quali merita di essere citata quella dell'Ing. Angelo Omodeo al quale, negli anni '20, fu affidata la realizzazione dell'innovativo (per l'epoca) impianto di Pont Saint Martin in Val D'Aosta. \nAnche in STIPEL, l'impronta di Gian Giacomo Ponti si vide fin dall'inizio con la riorganizzazione gestionale della precedente struttura organizzativa statale e l'incentivazione del personale favorendo la produttivit\u00e0 anzich\u00e9 l'anzianit\u00e0 e non escludendo purghe o allontanamenti laddove indispensabile.\nImporre la cultura aziendale ed evitare contrasti tra operai e dirigenti fu una priorit\u00e0 per Gian Giacomo Ponti, che per perseguire questo obiettivo inaugur\u00f2 prima in SIP ed in seguito in STIPEL numerose iniziative sociali, quali gite di gruppo e associazioni dopolavoro."}
{"id": "3876540", "revid": "1272592", "url": "https://it.wikipedia.org/wiki?curid=3876540", "title": "Zarina di Russia", "text": ""}
{"id": "3876541", "revid": "594360", "url": "https://it.wikipedia.org/wiki?curid=3876541", "title": "Seungri", "text": "Biografia.\nSeungri \u00e8 nato a Gwangju in Corea del Sud, il 12 dicembre 1990.\nDopo aver superato gli esami di ammissione all'universit\u00e0, Seungri \u00e8 stato accettato dalla Chung-Ang University e ha iniziato i suoi studi universitari nella primavera del 2010, insieme a Kwon Yu-ri e Choi Soo-young delle Girls' Generation. Ha lasciato l'universit\u00e0 di Chung-Ang nel 2012 dopo essere stato messo in libert\u00e0 vigilata varie volte a causa del suo impegnativo programma con i Big Bang, optando invece per iscriversi all'Universit\u00e0 di Gukje per prendere lezioni online.\nSeungri \u00e8 poliglotta; Parla diverse lingue tra cui coreano, inglese, giapponese e cinese. Attualmente sta imparando il cantonese.\nSeungri ha iniziato il servizio militare obbligatorio il 9 marzo 2020, mentre il suo congedo \u00e8 previsto per il 16 settembre 2021.\nCarriera.\nPrima di entrare a far parte del gruppo, Seungri ha fatto parte di una compagnia di danza a Gwangju. \u00c8 apparso per la prima volta in televisione nel reality show \"Let's Cokeplay: M.Net Battle Shinhwa\", un programma nel quale Shinhwa cercavano di creare una boy band che sarebbe diventata un \"secondo Shinhwa\". Anche se viene notato per le sue abilit\u00e0 nel ballo, la sua mancanza di capacit\u00e0 vocali lo ha portato a essere eliminato. In seguito Seungri viene reclutato dalla YG Entertainment ed entra a far parte del gruppo Big Bang. Anche se inizialmente eliminato al nono episodio della serie, Seungri riceve un'altra possibilit\u00e0 di impressionare il CEO della YG Entertainment Yang Hyun Suk e riesce a diventare un membro dei Big Bang.\nSeungri diventa il primo membro dei Big Bang a recitare in un musical, lavorando in \"Sonagi\" nel 2008. Il suo musicale successivo, \"Shouting\", si tiene nel 2009 insieme ad un altro membro dei Big Bang Daesung, che per\u00f2 all'ultimo momento deve rinunciare per un incidente d'auto. Seungri debutta come attore cinematografico nel film \"Why Did You Come to My House?\" A cui segue \"Nineteen\" in cui recita anche l'altro membro dei Big Bang T.O.P e che viene distribuito nel 2009. Il suo primo brano da solista \"Next Day\" viene registrato come traccia dell'album dei Big Bang, mentre il suo secondo brano \"Strong Baby\" viene distribuito come singolo promozionale estratto dall'album \"Remember\". Seungri per lanciare il singolo adotta un look molto pi\u00f9 maturo rispetto al suo solito.\nIl suo primo EP da solista, \"VVIP\", pubblicato a giugno 2011 ha venduto 41.000 copie.\nIl 21 agosto 2013 la YG Entertainment rilascia il physical del secondo mini album di Seungri, \"Let's Talk About Love\", con la pubblicazione del singolo omonimo dove vi \u00e8 la collaborazione di altri due membri dei Bigbang: il leader G-Dragon e Taeyang. Complessivamente il mini album contiene sei canzoni, il secondo singolo estratto \u00e8 \"Gotta Talk To U\".\nIl 20 luglio 2018, dopo 5 anni dall'ultimo EP, Seungri torna con l'album \"The Great Seungri.\"\nL'11 marzo 2019, Seungri annuncia il suo ritiro dall'industria musicale a causa delle continue controversie che lo coinvolgevano.\nIl 13 agosto 2021 Seungri viene condannato a 3 anni di carcere dalla corte militare a Yongin, con l'accusa di sfruttamento della prostituzione e gioco d'azzardo illegale dal 2013 al 2017 e 1,15 miliardi di Won (988.627,17 dollari) di multa.\nAltre attivit\u00e0.\nImprese commerciali.\nSeungri ha contribuito a creare un'accademia di musica e danza chiamata \"Plug In Music Academy\", nota anche come \"Seungri Academy\". L'accademia di danza si trova a Gwangju, Daejeon, Mokpo e Seul. Gli studenti dell'Accademia imparano come cantare, ballare e recitare. Alcuni dei precedenti studenti dell'accademia includono celebrit\u00e0 del K-pop di alto livello come Minzy delle 2NE1, J-Hope dei BTS, Goo Ha-ra delle Kara, Yunho dei TVXQ e Zelo dei B.A.P.\nNel 2014, Seungri avvi\u00f2 un'attivit\u00e0 di caffetteria. Acquistando una licenza per i tradizionali waffle belgi, apr\u00ec un caff\u00e8 per waffle e qui a Daehangno che lasci\u00f2 a sua madre. Seungri apr\u00ec il suo bar privato chiamato nightclub Monkey Museum a Changsha, Hunan, in Cina in collaborazione con la Luk Hing Entertainment. Fond\u00f2 un'etichetta discografica Natural High Record insieme ad altri DJ. Nel dicembre 2016, lanci\u00f2 un franchising di ristoranti di ramen giapponese chiamato Aori Ramen a Seul. Durante il 2017, il franchising si espanse in Asia, e a novembre, annunci\u00f2 che avrebbe aperto la sua quindicesima filiale a Kuala Lumpur. All'inizio del 2017, ha investito nel marchio cosmetico medico Dr. Gloderm, acquisendo il 10% delle azioni dell'azienda cosmetica. Seungri ebbe una societ\u00e0 per tutti i suoi investimenti chiamata Yuri Holdings.\nNel 2018, Seungri collabor\u00f2 con Liquid State, un'etichetta di musica dance elettronica lanciata dalla Sony Music Entertainment e Tencent Music Entertainment. A giugno, Seungri divenne il CEO della YGX, una sotto eticietta della YG Entertainment, per reclutare talentuosi principianti hip-hop e gestire attivit\u00e0 di intrattenimento. La casa discografica \u00e8 stata fusa con l'etichetta DJ Natural High Record sempre di Seungri. Fu anche responsabile di HIGHGRND e di un'accademia di danza chiamata YGX Academy. Nel 2019, si \u00e8 dimesso da tutte le posizioni dirigenziali prima del suo arruolamento militare, come richiesto dalla legge coreana.\nSport.\nNel maggio 2015, l'FC MEN annunci\u00f2 attraverso il suo profilo instagram che Seungri si sarebbe unito alla loro squadra di calcio delle celebrit\u00e0. Gli fu data la posizione in avanti e il numero 11.\nSeungri, sotto il nome di Richard Lee, partecip\u00f2 alla sua prima partita di jiu-jitsu sotto la Federazione giapponese Jiu-Jitsu del Brasile nel 2017. Vinse due medaglie, la medaglia d'argento nella classe dei pesi aperti bianchi per adulti e la medaglia di bronzo per la classe dei pesi piuma bianchi per adulti. Guadagn\u00f2 la cintura nera a taekwondo.\nFilantropia.\nNel 2015, Seungri entr\u00f2 a far parte di un'organizzazione benefica di bricchette. In precedenza aveva promesso ai fan di consegnare e donare 30.000 bricchette, ma ha donato un totale di 130.000.\nNel dicembre 2017, Seungri, insieme a 30 dipendenti di Aori Ramen e suo padre, hanno consegnato bricchette di carbone a famiglie a basso reddito per cucinare e riscaldare le loro case. Ha anche donato 100 milioni di won all'agenzia mondiale per la protezione dell'infanzia ChildFund Korea."}
{"id": "3876542", "revid": "256896", "url": "https://it.wikipedia.org/wiki?curid=3876542", "title": "GMG 2013", "text": ""}
{"id": "3876546", "revid": "93556", "url": "https://it.wikipedia.org/wiki?curid=3876546", "title": "Piedelpoggio", "text": "Piedelpoggio, frazione del comune di Leonessa, posta ai piedi del Monte Catabio, appartiene al Sesto di Poggio e dista circa 5,10\u00a0km dal capoluogo.\nAmministrazione civica.\nAttraverso l'Universit\u00e0 agraria o Sestiere, la frazione gode di autonomia per l'amministrazione separata dei beni di uso civico.\nL'Universit\u00e0 Agraria di Piedelpoggio fa parte della Comunit\u00e0 Montana Montepiano Reatino.\nStoria.\nLa frazione di Piedelpoggio \u00e8 situata a sud-est poco distante dal centro di Leonessa, al quale \u00e8 collegata dalla strada Riovalle attraverso il bivio del ponte omonimo. L'antica via di collegamento con il Comune capoluogo \u00e8 tuttavia un'altra, la cosiddetta 'Via Leonessa', che costituisce oggi solo una strada secondaria e sebbene assai poco curata, continua ancora a svolgere con efficienza le funzioni per cui fu aperta.\nL'abitato si sviluppa alla base di due imponenti rilievi, il Monte Catabio a sud ed il Monte Tilia ad est, tanto da lasciar supporre che il nome \"Piedelpoggio\" possa derivare dalla sua particolare collocazione pedemontana. Da questo toponimo potrebbe inoltre essere derivato il nome dell'antico Sesto il 'Sesto di Poggio' di cui la frazione fece parte in passato insieme a quelle di Albaneto e Villa Immagine, a dimostrazione della particolare importanza che essa rivest\u00ec nell'ambito di questo territorio.\nLe sue antiche origini si riscontrano gi\u00e0 nella struttura dell'insediamento (risalente probabilmente all'anno 1000 ricostruito poi in seguito al terremoto del 1703 che distrusse quasi tutti i nuclei abitati dell'altopiano), tra l'altro simile alla gran parte delle frazioni della zona; si tratta di un pittoresco nucleo abitato tutto raccolto lungo la via principale, ancora lastricata a sampietrini, dedicata ad Angelo Felice Maccheroni, pastore e poeta che ebbe i suoi natali proprio in questa frazione e diventato famoso per aver celebrato la vita dei cosiddetti vargari, i conduttori di greggi.\nAlle porte del paese sulla Piazza Luigi Risa, si affaccia la chiesa parrocchiale dedicata alla Madonna del Cerreto il cui nome pare derivi dal ritrovamento della statua(in legno), in un bosco presso la localit\u00e0 omonima, che risale al 1659, come risulta da un'epigrafe posta all'interno della cripta sottostante.\nPercorrendo la via principale si entra nel cuore del paese, ancora intatto nella sua struttura originaria, costituita da strette abitazioni che si sviluppano su pi\u00f9 livelli, a cominciare dalla base che in passato veniva adibita a stalle, mentre l'accesso ai piani superiori \u00e8 sempre costituito da scale, coperte con tetti e chiuse da muri laterali. Nulla \u00e8 lasciato al caso, nemmeno i pi\u00f9 piccoli passaggi fra le case tutti corredati di un nome che suona sempre di tono importante, scolpito su targhe marmoree.\nLungo il percorso la strada si apre e forma tre piccole piazze, dall'aspetto familiare e accogliente, aventi la duplice funzione di luoghi di incontro e di mercato specie d'estate, animate dai turisti e dagli anziani residenti che si riuniscono per giocare a carte. Ma lungo la strada si scorgono anche i vecchi forni comuni ancora oggi utilizzati dagli abitanti del paese, mentre delle antiche botteghe (ancora negli anni '70 il paese contava tre generi alimentari, una fiaschetteria, due macellerie ed una tabaccheria) \u00e8 rimasta ormai solo qualche traccia di insegna sui muri.\nDiverso il paesaggio circostante al nucleo abitato, assai meno curato, che gli abitanti utilizzano per chiare funzioni di servizio: una serie di piccoli orti recintati con materiale povero, fatiscenti baracche e ricoveri per il bestiame, prefabbricati per la rimessa dei mezzi agricoli. Due aspetti di un unico paese in passato ben pi\u00f9 ricco ed organizzato rispetto allo stato attuale, penalizzato nella sua espansione urbanistica dai numerosi vincoli paesaggistici imposti che ne hanno causato la progressiva decadenza ed una forte riduzione demografica.\nLe condizioni igieniche della popolazione, fino ai primi anni '60 non sono troppo felici. Le famiglie vivevano in abitazioni mal costruite e quasi sempre insufficienti a dare asilo a tutti i membri che le compongono. I vani abitati sono bassi, con finestre di piccolissime dimensioni, coperti con soffitti di legname sconnessi e logorati dal tempo. Il tipo medio di abitazione si componeva come segue: al piano terra era situata la stalla che generalmente era adibita al ricovero del bestiame dell'azienda(vacche, muli, asini, pecore, capre), bassa il pi\u00f9 delle volte seminterrata, coperta con soffitto di legno rustico. Adiacente alla stalla si trovava un altro vano adibito a magazzino per la conservazione di tutti i prodotti dell'azienda. Al primo piano, al quale si accedeva generalmente per mezzo di una scala di legno o di rozza muratura, si trovava la cucina e due o tre camere ad uso abitazione per i componenti della famiglia ed il fienile sopra la stalla. I materiali impiegati nelle costruzioni sono pietrame calcareo e malta di calce, legname di cerro o faggio, coppi di argilla e mattoni di pavimentazione pure in argilla.\nDel resto la storia economica di Piedelpoggio non \u00e8 molto diversa da quella delle altre frazioni del versante orientale; la presenza dei due rilievi immediatamente a ridosso del paese ne ha sempre condizionato le attivit\u00e0 produttive, basate prevalentemente sull'allevamento ovino e caprino e sul taglio dei boschi. In passato era molto diffuso l'allevamento dei bovini da latte e da carne; una famiglia tipo di Piedelpoggio possedeva in media due vacche da lavoro, un asino, due o tre pecore e qualche capra. Secondo un'antica consuetudine, il bestiame appartenente ad ogni singola famiglia veniva riunito ogni giorno nella piazza principale del paese e portato al pascolo dai padroni secondo un turno prestabilito, in rapporto al numero di capi posseduto da ciascuno.\nLa 'piega', come veniva chiamata questa consuetudine dagli antichi pastori, \u00e8 stata praticata fino ai primi anni '70, quando il dilagare della 'maltese' port\u00f2 ad una drastica riduzione dei capi costringendo gli allevatori a vendere anche quelli rimasti. Nelle terre destinate alla semina gli allevatori potevano accedere con il loro bestiame solo in un determinato periodo dell'anno compreso tra la fine di luglio e la prima met\u00e0 di marzo. Su queste terre di uso collettivo tutti potevano collaborare alla rimessa del grano: il terreno veniva suddiviso in tre are adibite alla trebbiatura e l'ara stabilita poteva trovarsi sul terreno di chiunque.\nIl trasporto del grano avveniva con asini da carico per mezzo di un particolare strumento, collocato sul dorso dell'animale, che in gergo veniva definito 'carriola', costituita da una struttura in legno sulla quale veniva steso un telo o lenzuolo nelle cui anse veniva posto il grano da trasportare. Prima dell'avvento della meccanizzazione la trebbiatura veniva praticata con l'ausilio degli animali pesanti che, disposti al centro di un'ara mattonata', procedevano al pestaggio delle spighe e solo in un secondo momento le donne provvedevano a separarlo dalla pula e a riempire i sacchi per il trasporto e l'immagazzinamento.\nTuttavia dagli anni '50 le sorti dell'agricoltura erano gi\u00e0 state segnate dall'apertura dell'industria del legno BOSI, una vera e propria calamita per i lavoratori che dalle frazioni del comprensorio si erano riversati al centro del capoluogo, determinando il progressivo spopolamento dei campi. I capi di bestiarne sono stati sensibilmente ridotti di numero in conseguenza alla drastica diminuzione della popolazione residente, in gran parte trasferitasi a Roma.\nTuttavia l'uso collettivo dei fondi agricoli continua a garantire ancora oggi un pascolo omogeneo che altrimenti sarebbe impedito dall'estremo frazionamento dei terreni.\nCostituita in Universit\u00e0 Agraria nel 1929 insieme a quelle di S. Vito ed Albaneto, Piedelpoggio rappresenta ancora una delle realt\u00e0 frazionali pi\u00f9 vitali nell'ambito del Comune di Leonessa, vantando una lunga storia di autonomia nell'amministraz\u00edone del proprio territorio (il termine universit\u00e0 deriva da \"universitas civium\" vale a dire la totalit\u00e0 dei cittadini che costituiscono un comune e pertanto va inteso come sinonimo di quest'ultimo, cio\u00e8 un insieme formato da famiglie e da individui che sottostanno ad un medesimo diritto societario uniformandosi ad esso come unico corpo politico ideale).\nPer gli anni immediatamente successivi alla costituzione dell'Universit\u00e0 agraria la scarsit\u00e0 di notizie e di documenti in gran parte distrutti durante il conflitto mondiale (*), ha impedito una ricostruzione fedele della sua storia amministrativa, sebbene essa annoveri una lunga serie di interventi pubblici di notevole portata per le condizioni storiche in cui furono intrapresi.\n(*) Nelle premesse alla delibera di Consiglio n. Il del 28.12.1952, relativa al 'Riepilogo vecchie contabilit\u00e0 per sanatoria non esistenti dal 1929 al 1948' viene dichiarato quanto segue: \" Constatato che i documenti contabili riferentisi agli esercizi dal 1929 al 1943, depositati presso l'Ufficio Assistenza dei Comune di Leonessa, vennero completamente distrutti, insieme ad altro carteggio, dai tedeschi che si erano installati nel Palazzo Comunale,nel periodo 31 marzo 8 aprile 1944, come rilevasi dall'unito atto di notoriet\u00e0; a riprova della totale mancanza di documenti relativi a questo periodo.\nNella sede dell'Amministrazione \u00e8 conservato con cura l'unico registro delle deliberazioni scampato alla distruzione, risalente al 1944, mentre tutto il resto della documentazione \u00e8 successivo al 1949. Ciononostante il materiale raccolto ha notevolmente contribuito a far luce su molti aspetti della vita sociale e della storia recente della frazione.\nAl 19 luglio del 1947 risale la prima delibera riguardante la costruzione dell'acquedotto, opera motivata dall'estrema necessit\u00e0 per la vita degli uomini e degli animali (1), come fu dichiarato nelle premesse del documento, alla cui realizzazione parteciparono economicamente tutti gli abitanti della frazione. In seguito ad accordi precedenti l'Universit\u00e0 Agraria di Piedelpoggio affidava al Comune di Leonessa l'incarico di far redigere il progetto per la costruzione dell'acquedotto Leonessa-Piedelpoggio, dal quale sarebbe derivato il tronco a s\u00e9 stante per la frazione.\nL'amministrazione di Piedelpoggio si impegnava a rimborsare al Comune ogni spesa sostenuta, nonch\u00e9 a contribuire mediante una quota da stabilirsi in rapporto all'entit\u00e0 dei lavori; per affrontare la spesa essa avrebbe provveduto alla vendita di un bosco.\n(1) Delibera di Consiglio n. 5 del 19.7.1947, 'Costruzione acquedotto frazione Piedelpoggio\"\nNel 1950 l'Amministrazione, ancora in attesa della realizzazione del primo tronco dell'acquedotto comunale per l'alimentazione del proprio serbatoio, deliber\u00f2 (delibera consiglio n. 10 del 14.08.1950) di revocare il precedente affidamento dei lavori al Comune (fatto con delibera n. 6 bis del 3.9.1947), e di eseguire in economia diretta i lavori di ricerca di sorgenti per l'integrazione idrica della frazione.\nL'opera fu eseguita pi\u00f9 tardi in seguito ad una indagine tecnica con la quale era stata rilevata la presenza di sorgenti denominate 'Fonte Monna' nei pressi della conduttura gi\u00e0 esistente della frazione, la cui portata avrebbe integrato il fabbisogno idrico dell'abitato.\nL'amministrazione di Piedelpoggio si occup\u00f2 anche della manutenzione delle strade interne del paese che, intrapresa nel 1948, costitu\u00ec per l'Amministrazione un'importante occasione per \"lenire la disoccupazione locale\", per la quale \"gli stessi cittadini si sono prodigati con entusiasmo prestando molte ore gratuite\"(2).\nNel 1949 essa provvedeva all'acquisto di uno stabile \"da adibire ad uso scuola e che avrebbe fornito i locali per l'ufficio dell'Universit\u00e0 stessa e per l'ufficio postale\" (3).\n(2) Deliberazione n. 8 del 23.10.1948, 'Spesa riparazione strade interne del paese'\n(3) Deliberazione n. 2 del 23.03.1949, 'Acquisto fabbricato per la scuola. Modifica deliberazione n. 9 dei 20.11,1948'\nL'acquisto dello stabile determin\u00f2 una vera svolta nella vita sociale della frazione che da allora avrebbe potuto usufruire di servizi fondamentali per il suo sviluppo. Al 1950 risale infatti l'istituzione della \"ricevitoria postale\" di Piedelpoggio, per la quale l'Universit\u00e0 agraria si assunse il formale impegno di fornire i locali e l'arredamento \"senza limiti di tempo e gratuitamente\"(4). Negli anni '50 l'amministrazione si occup\u00f2 anche della installazione di un impianto \"fonotelegrafico\"(5), della riparazione della fontana vecchia del paese risalente al 1660 e della costruzione di un abbeveratoio in localit\u00e0 \"Strada Riovalle\". (6)\nNumerosi altri interventi furono effettuati nel paese nei primi anni Cinquanta, come la sistemazione della strada \"Riovalle Piedelpoggio\", la pavimentazione interna del paese e il miglioramento dei pascoli montani, segno di una particolare vitalit\u00e0 che \u00e8 andata gradualmente diminuendo nel tempo. La storia di Piedelpoggio ci dimostra quanto possa incidere nella vita economica e sociale di una frazione il forte senso di appartenenza al proprio territorio da parte dei suoi abitanti spesso posti di fronte alle difficolt\u00e0 della sopravvivenza.\n(4) Deliberazione n. 1 del 18.1.1950, 'Istituzione ricevitoria in Piedelpoggio. Fornitura locale'\n(5) Deliberazione n. 16 del 06.11.1950, 'Impianto fonotelegrafico in Piedelpoggio. Liquidazione e pagamento,\n(6) Deliberazione n. 17 del 10.11.1951, ' Riparazione fontana vecchia del paese e costruzione abbeveratoio in loc. Strada Riovalle'\nTuttavia, in condizioni di estrema precariet\u00e0 anche il pi\u00f9 tenace di essi \u00e8 stato tentato dal cercare una via d'uscita al di fuori del proprio campanile. Ciononostante l'attuale Consiglio di amministrazione, nella persona del suo Presidente, continua a credere nelle potenzialit\u00e0 di crescita della propria frazione coinvolgendo i pochi residenti rimasti a conservare un patrimonio di cos\u00ec grande valore. Sono ancora molti gli interventi che il territorio richiede per migliorare la qualit\u00e0 della vita dei residenti, come la costruzione di chiuse e recinzioni, la sistemazione di strade rurali e vicinali, il rimboschimento di faggete.\nUna delle proposte pi\u00f9 ambiziose dell'Universit\u00e0 Agraria di Piedelpoggio degli ultimi anni \u00e8 rappresentata dal progetto di avviamento ad alto fusto per il bosco in Loc. Macchia Grande, per la realizzazione del quale fu richiesto un finanziamento regionale regolato dall'Obiettivo 5/b.\nI risultati positivi di questo progetto, nato in seno all'amministrazione nel 1998, sono stati comunicati dallo stesso presidente con un avviso pubblicato sul periodico religioso \"Leonessa e il suo Santo\": \"Si rende noto a tutti i cittadini della frazione di Piedelpoggio che dopo quattro lunghi anni di impegno continuo per la realizzazione del progetto inerente all'Ob. 5b (in riferimento all'avviamento ad alto fusto del bosco denominato 'Macchia Grande') e nonostante i vari e molti contrasti interni e gli innumerevoli dubbi perfino tra gli stessi amministratori, ma con un valido appoggio dei funzionari della Regione Lazio, finalmente il giorno 3 dicembre 1999 (nella sede dell'Universit\u00e0 Agraria) alla presenza del funzionario della Regione Dott. Claudio Benvenuti, si \u00e8 proceduto all'apertura delle numerose buste pervenute, e successivamente alla aggiudicazione dell'appalto all'impresa vincitrice 'Palma Verde'.\nMa, nonostante le proposte e i tentativi di miglioramento delle condizioni di vita degli abitanti, l'Universit\u00e0 Agraria sembra rimanere isolata e priva di riscontri esterni e, soprattutto, di riconoscimento da parte di quegli enti che, per legge, sono tenuti a coadiuvare lo sviluppo montano.\n(7) F. Boccanera, Presidente U. Agraria di Piedelpoggio, Avviso ai frazionisti, in \"Leonessa e il suo Santo\", n. 208, bim. Gen-Feb 2000. Mi auguro che questo si possa definire come il primo gradino di un prosperoso avvenire e di un risveglio della frazione stessa\"."}
{"id": "3876549", "revid": "671029", "url": "https://it.wikipedia.org/wiki?curid=3876549", "title": "Coupe de la Ligue 2010-2011", "text": "La Coupe de la Ligue 2010-2011 fu la 17\u00aa edizione della manifestazione. Inizi\u00f2 il 30 luglio 2010 e si concluse il 23 aprile 2011 con la finale allo Stade de France, vinta dall'Olympique Marsiglia per uno a zero contro il Montpellier. La squadra campione in carica era l'Olympique Marsiglia."}
{"id": "3876556", "revid": "6923", "url": "https://it.wikipedia.org/wiki?curid=3876556", "title": "Societ\u00e0 Idroelettrica Pont Saint Martin", "text": "La Societ\u00e0 Idroelettrica Pont Saint Martin fu un'azienda di produzione e distribuzione di energia elettrica italiana, attiva dal 1887 al 1916.\nNascita.\nNel 1887 entr\u00f2 in funzione lo stabilimento della Societ\u00e0 \u201cElettrometallurgica di Pont Saint Martin\u201d per il trattamento elettrolitico del rame. La societ\u00e0, insediata sul sito di un'importante ferriera attiva nel secolo precedente, fu trasformata nel 1899 in \u201cSociet\u00e0 Industriale Elettrochimica di Pont Saint Martin\u201d con l'intervento della \u201cSchuckert\u201d, che apport\u00f2 capitale privato svizzero e tedesco, e del Credito Italiano che subentr\u00f2 nella societ\u00e0 attraverso la \u201cSociet\u00e0 forni elettrici\u201d.\nCon un consiglio d'amministrazione di otto componenti, solo la met\u00e0 dei quali\nitaliani, si trattava di una societ\u00e0 basata su avviate tecnologie straniere e modelli\nconsolidati che inizialmente oper\u00f2 nel settore elettrochimico, in particolare nella\nproduzione di carburo di calcio, ma che integr\u00f2 la sua attivit\u00e0 con la vendita a terzi\ndi parte dell'energia prodotta e non impiegata direttamente nella fabbrica di carburo.\nCon funzioni puramente locali, la Pont Saint Martin si concentr\u00f2 prevalentemente\nnelle zone del distretto industriale di Biella, escludendo almeno inizialmente\nun'espansione regionale; ma a dispetto di quanto pianificato, ed a causa di una crisi\nche nel 1901 colp\u00ec il mercato del carburo di calcio, abbandon\u00f2 rapidamente nei\nprimi anni del novecento le attivit\u00e0 chimiche per dedicarsi alla produzione e\ndistribuzione di energia elettrica.\nLa svolta si ebbe tra il 1901 ed il 1902, quando la \u201cPont Saint Martin\u201d costru\u00ec nei\npressi di Pont Saint Martin un nuovo stabilimento dotato di un'importante centrale\nelettrica alimentata dalle acque della Dora Baltea che produceva un quantitativo di\nenergia elettrica di gran lunga superiore alle esigenze reali per la produzione di\ncarburo richiesto dal mercato.\nIl totale delle quote azionarie era cos\u00ec ripartito: 52,5% di propriet\u00e0 degli svizzero-tedeschi della\nSchuckert, 42,5% Credito Italiano, il restante 5% ad un gruppo francese, (Caligaris Giacomina: L'industria\nelettrica in Piemonte dalle origini alla prima guerra mondiale, Bologna, Il Mulino, 1993).\nI membri del primo consiglio di amministrazione erano i seguenti: Enrico Rava (Presidente), Hugo de Glenk\n(Vicepresidente), Ferdinando Lori, Luigi Zunini, Guglielmo Pfizmayer, Charles Shlumberger-Vischer, Alberto\nVonwiller, Alexander Wacker.\nCambio di Produzione.\nPer recuperare l'investimento fu presa quindi la decisione di utilizzare l'impianto\nper la produzione e la distribuzione dell'energia elettrica in eccesso.\nTuttavia le difficolt\u00e0 iniziali nella realizzazione degli impianti di distribuzione, in\nparte dovute all'inesperienza della societ\u00e0 che nasceva come elettrochimica, in\nparte dovute alla conformazione del territorio prevalentemente montuoso,\ncomportarono consistenti perdite che la costrinsero ad un prestito obbligazionario di\ndue milioni di lire e ad una riduzione di capitale da 4 a 2,5 milioni di lire tra il 1904\ned il 1905.\nAl momento dell'ingresso della \u201cPont Saint Martin\u201d nell'industria elettrica molti\naspetti non furono valutati in modo appropriato dal gruppo dirigente che\nconsiderava questa scelta come un temporaneo ripiego in previsione di un rapido\nritorno della societ\u00e0 al settore elettrochimico.\nIn realt\u00e0 con questa scelta fu intrapreso un percorso che allontan\u00f2 gradualmente\nl'impresa dal settore elettrochimico a causa di una serie di mutamenti del mercato e\ndella societ\u00e0 stessa.\nDopo le perdite iniziali, la \u201cPont Saint Martin\u201d ritrov\u00f2 in breve tempo la stabilit\u00e0\neconomico-finanziaria e inizi\u00f2 a dare priorit\u00e0 alla produzione d'energia elettrica,\nche risultava pi\u00f9 vantaggiosa del carburo di calcio.\nAnche il carattere locale della societ\u00e0 venne meno con il cambio di settore\nproduttivo, in quanto la domanda della zona del Biellese era insufficiente a coprire\nl'oneroso investimento effettuato; cos\u00ec per smaltire il surplus di produzione\nd'energia elettrica la societ\u00e0 ampli\u00f2 il suo raggio d'azione fino ad alimentare le\nindustrie torinesi.\nAbbandono Settore Elettrochimico.\nLa produzione elettrochimica fu definitivamente abbandonata nel 1913 dopo le due\nnuove crisi di sovrapproduzione del carburo di calcio verificatesi tra il 1907 e il\n1908.\nL'abbandono del settore elettrochimico port\u00f2 ad una profonda ristrutturazione\ndell'impresa, ci fu un cambio radicale dei vertici societari con l'entrata di nuovi\ncapitali francesi e tedeschi e le azioni dell'elettrochimica furono cedute in un primo\nmomento alla \u201cSociet\u00e0 italiana dell'Elettrocarbonium\u201d e l'anno seguente a terzi.\nLa nuova strategia aziendale fu sempre pi\u00f9 rivolta all'ampliamento della rete di\ndistribuzione elettrica, ma si trascur\u00f2 nel contempo l'ampliamento degli impianti\nproduttivi e di conseguenza la continua crescita della domanda di energia elettrica,\nnon opportunamente coperta dall'incremento dalla capacit\u00e0 produttiva, port\u00f2 ben\npresto la societ\u00e0 in difficolt\u00e0 finanziarie, a causa dei costosi rifornimenti esterni di\nenergia necessari per coprire la domanda.\nA causa di questi costosi e continui rifornimenti ai quali si ricorse per compensare\nla carenza produttiva di energia elettrica, la societ\u00e0 inizi\u00f2 un progressivo\nindebitamento con la \u201cBanca Commerciale Italiana\u201d (COMIT).\nNel 1915, anche per la politica di italianizzazione delle imprese voluta dal governo\nItaliano, si giunse ad un nuovo rimpasto dei vertici societari che aument\u00f2\nl'influenza della COMIT al suo interno.\nUscirono in un primo tempo dal consiglio di amministrazione l'amministratore delegato Luigi Zunini e Ferdinando Lori, mentre mor\u00ec Eugenio Rava; entr\u00f2 in qualit\u00e0 di consigliere Paul Heina, amministratore e direttore della Soci\u00e9t\u00e9 industrielle d'energie \u00e9lectrique di Parigi. I sindaci Carlo Kapp e Francesco Magrini vengono eletti rispettivamente amministratore delegato e consigliere; Arnaldo Marin e Raffaele Panzieri diventano sindaci. Giulio Pohl subentr\u00f2 come sindaco a Vittorio Cantoni; nell'anno successivo si dimise per \"ragioni personali\" il presidente Enrico Rava, sostituito nella carica da Carlo Kapp, mentre il vicepresidente Alberto Vonwiller e il consigliere Charles Schlumberger-Vischer non accettarono la rielezione; Rudolf Cohen entr\u00f2 invece nel consiglio di amministrazione. Il ricambio nel gruppo di controllo fu dunque radicale e sembr\u00f2 essere in relazione alla progressiva svolta della politica aziendale sempre pi\u00f9 rivolta all'attivit\u00e0 idroelettrica, con l'originaria componente elettrochimica avviata ad un inesorabile declino. Non a caso la quota azionaria della Societ\u00e0 italiana dei forni elettrici era ormai passata di mano e precisamente alla Soci\u00e9t\u00e9 industrielle di Parigi, la quale sottoscrisse anche il 49,7 per cento dell'aumento di capitale del 1910 (da 2,5 a 3,5 milioni di lire) mentre un altro 49,8 per cento fu sottoscritto dalla Kontinentale. I francesi si fanno rappresentare, oltre che da Heina, dal Kapp che gi\u00e0 rappresentava interessi elettrici tedeschi in Italia, confermando quindi l'ipotesi che dietro la Soci\u00e9t\u00e9 di Parigi vi fossero in realt\u00e0 capitali d'origine tedesca.\nIn ossequio alle disposizioni per l'italianizzazione dei gruppi di controllo delle imprese, il 16 dicembre 1915\nsi dimisero Carlo Kapp (presidente e amministratore delegato), Rodolfo Cohen (vicepresidente) e Guglielmo\nPfizmajer (consigliere), cui seguirono rispettivamente Ettore Conti, Franco Magrini, Guglielmo Galletti e Aldo\nRoncaldier, mentre fu eletto consigliere delegato Giuseppe Gadda. Guido Senigaglia sostituisce Giulio Pohl\ncome sindaco effettivo. I mutamenti furono la testimonianza di due fatti nuovi verificatisi nel gruppo di\ncontrollo: la crescita di influenza della Banca commerciale italiana, verso cui era aumentato l'indebitamento\nsoprattutto attraverso la Societ\u00e0 per lo sviluppo delle imprese elettriche in Italia, e l'ingresso di un gruppo di\nfinanzieri milanesi che si erano costituiti in Societ\u00e0 nazionale per imprese elettriche allo scopo di subentrare\nnelle partecipazioni tedesche in campo elettrico.\nPeriodo Bellico.\nIl periodo bellico aument\u00f2 notevolmente la domanda di energia elettrica,\nsottolineando cos\u00ec ancor di pi\u00f9 i limiti produttivi della societ\u00e0 che inizi\u00f2 ad essere\nsempre pi\u00f9 dipendente per gli approvvigionamenti di energia dalla societ\u00e0 elettrica\nAlta Italia dalla quale si riforniva abitualmente e con la quale stipul\u00f2 delle intese\nper l'approvvigionamento d'energia elettrica.\nQuesta manovra, assieme ai consistenti lavori per lo sviluppo di trasformatori atti a\nricevere l'energia elettrica acquistata, come la sottostazione di Biella-Vernato,\nridussero gli sprechi di energia consentendo di ridurre le perdite e riportare la\nsociet\u00e0 ad una certa stabilit\u00e0 economico-finanziaria.\nTuttavia il nuovo assetto societario non dur\u00f2 molto, anche perch\u00e9 la prima guerra\nmondiale aveva mostrato la decisiva importanza del settore elettrico e aveva spinto\ni grandi gruppi bancari ad entrare nel settore che stava diventando di vitale\nimportanza per il paese.\nAcquisizione e Nascita della Sip.\nGli interessi attorno alla societ\u00e0 diventarono sempre pi\u00f9 forti, in particolare quelli della \u201cBanca Commerciale Italiana\u201d che tent\u00f2 di acquisirne il controllo tra il 1916 e\nil 1918, tentativo ostacolato da un nutrito gruppo di industriali biellesi capitanati da\nEugenio Rivetti e da Giuseppe Besozzi insieme a Gian Giacomo Ponti, i quali nel\n1918 riuscirono ad avere la meglio.\nIl gruppo di industriali biellesi ottenne una risicata maggioranza, mentre alla\nCOMIT restava un consistente pacchetto di minoranza.\nCon l'acquisizione del gruppo da parte di Gian Giacomo Ponti la societ\u00e0 eliminava\ndefinitivamente ogni legame o riferimento con l'industria chimica ed iniziava un\npercorso che nei successivi venti anni, grazie soprattutto all'abilit\u00e0 personale\ndell'imprenditore, l'avrebbe trasformata da un'avventura industriale di modesto\nsuccesso a uno dei maggiori gruppi italiani del settore elettrico.\nCome si vedr\u00e0, la sconfitta della Comit sar\u00e0 di breve durata sia per il cospicuo pacchetto direttamente ed\nindirettamente ancora controllato dall'istituto milanese, sia perch\u00e9 il successivo eccezionale sviluppo\ndell'impresa dovr\u00e0 sempre pi\u00f9 affidarsi alle risorse finanziarie della banca.\nIl primo atto con cui Ponti sanc\u00ec il definitivo cambio di rotta dell'impresa fu la\nmodifica della denominazione da \u201cSociet\u00e0 Industriale Elettrochimica di Pont Saint\nMartin\u201d a \u201cSIP\u201d (Societ\u00e0 Idroelettrica Piemonte) e l'aumento del capitale sociale da\n3 a 15 milioni di lire."}
{"id": "3876566", "revid": "1305772", "url": "https://it.wikipedia.org/wiki?curid=3876566", "title": "Massignano (disambigua)", "text": ""}
{"id": "3876575", "revid": "287204", "url": "https://it.wikipedia.org/wiki?curid=3876575", "title": "Behcet Safa", "text": ""}
{"id": "3876577", "revid": "1935652", "url": "https://it.wikipedia.org/wiki?curid=3876577", "title": "Sede titolare di Nazareth dei Maroniti", "text": "Nazareth dei Maroniti (in latino: \"Nazarena Maronitarum\") \u00e8 una sede titolare della Chiesa cattolica, istituita nel XIX secolo e soppressa nel 1944."}
{"id": "3876578", "revid": "1982", "url": "https://it.wikipedia.org/wiki?curid=3876578", "title": "Atella (sito archeologico)", "text": ""}
{"id": "3876580", "revid": "46896993", "url": "https://it.wikipedia.org/wiki?curid=3876580", "title": "Jastrow", "text": ""}
{"id": "3876582", "revid": "46897024", "url": "https://it.wikipedia.org/wiki?curid=3876582", "title": "Krojanke", "text": ""}
{"id": "3876584", "revid": "1728", "url": "https://it.wikipedia.org/wiki?curid=3876584", "title": "Giovanni Francesco Gamurrini", "text": ""}
{"id": "3876585", "revid": "46897050", "url": "https://it.wikipedia.org/wiki?curid=3876585", "title": "Ratzebuhr", "text": ""}
{"id": "3876591", "revid": "36426", "url": "https://it.wikipedia.org/wiki?curid=3876591", "title": "Zurbar\u00e1n", "text": ""}
{"id": "3876592", "revid": "46897102", "url": "https://it.wikipedia.org/wiki?curid=3876592", "title": "Tarnowke", "text": ""}
{"id": "3876593", "revid": "486946", "url": "https://it.wikipedia.org/wiki?curid=3876593", "title": "Nat Geo Adventure", "text": ""}
{"id": "3876596", "revid": "767487", "url": "https://it.wikipedia.org/wiki?curid=3876596", "title": "Sede titolare di Nisibi dei Maroniti", "text": "Nisibi dei Maroniti (in latino: \"Nisibena Maronitarum\") \u00e8 una sede titolare arcivescovile della Chiesa cattolica.\nLa sede \u00e8 vacante dal 18 maggio 1974."}
{"id": "3876598", "revid": "633110", "url": "https://it.wikipedia.org/wiki?curid=3876598", "title": "Evangelista Torricelli (disambigua)", "text": ""}
{"id": "3876599", "revid": "307923", "url": "https://it.wikipedia.org/wiki?curid=3876599", "title": "San Ricario di Celles", "text": ""}
{"id": "3876600", "revid": "110157", "url": "https://it.wikipedia.org/wiki?curid=3876600", "title": "Chiesa di San Paolo detta Chiesa Rossa", "text": "La chiesa di San Paolo, anche detta Chiesa Rossa dal colore della facciata, \u00e8 un edificio religioso situato ad Arbedo, in Canton Ticino, nei pressi del confine con il comune di Bellinzona.\nStoria.\nDetta \"chiesa rossa\" per via del colore della facciata, la costruzione viene citata per la prima volta in documenti storici risalenti al 1255, anche se l'origine \u00e8 alto-medievale: scavi archeologici hanno riportato alla luce le vecchie fondamenta del VII - VIII secolo. Nel XV secolo venne in gran parte ricostruita ed ingrandita. \nDescrizione.\nEsterno.\nSulla facciata di colore rosso, alla destra della porta d'ingresso \u00e8 presente l'affresco iconografico di San Paolo attribuito all'artista Antonio da Tradate La lunetta sopra al portale riporta invece una \"Passione di Cristo\" affrescata (XV secolo). Su una delle pareti laterali \u00e8 rappresentata la Battaglia di Arbedo, dove il conte di Carmagnola sconfisse i confederati nel 1422. \nInterno.\nLa chiesa si presenta con una pianta ad unica navata con soffitto a cassettoni, decorato nel 1540. \nL'interno \u00e8 in parte decorato con affreschi, tra i quali un\"'Ultima Cena\", attribuiti ad artisti della bottega di Cristoforo da Seregno e Nicolao da Seregno, ad Antonio da Tradate e ad altri autori ignoti. "}
{"id": "3876602", "revid": "339392", "url": "https://it.wikipedia.org/wiki?curid=3876602", "title": "Sant'Anacleto", "text": ""}
{"id": "3876610", "revid": "767487", "url": "https://it.wikipedia.org/wiki?curid=3876610", "title": "Ivan Alimarin", "text": "Insegnante a Mosca (1953\u20131989) e membro dell'Accademia russa delle scienze, si occup\u00f2 di chimica analitica.\nIn particolare fu esperto di analisi di minerali e chimica radioanalitica."}
{"id": "3876611", "revid": "587663", "url": "https://it.wikipedia.org/wiki?curid=3876611", "title": "Amit\u0101yus", "text": "Amit\u0101yus \u00e8 il Buddha della Lunga Vita, una forma di Amitabha Buddha come indicato nel sutra breve della Terra Pura.\nDescrizione.\nCitato nel Mahayana Amit\u0101yus S\u016btra, Amit\u0101yus incarna la qualit\u00e0 buddhica della longevit\u00e0, e attraverso la sua pratica i buddhisti ritengono possibile eliminare gli ostacoli spirituali e sviluppare lunga vita, merito, e saggezza, virt\u00f9 essenziali per raggiungere l'Illuminazione.\nIl culto di Amit\u0101yus \u00e8 riconosciuto in molte scuole buddhiste legate alla scuola Mah\u0101y\u0101na. In Tibet in particolare \u00e8 al centro di rituali miranti a prolungare la vita.\nIconografia.\nAmit\u0101yus \u00e8 raffigurato in immagini color zafferano che lo distingue dal consueto colore rosso attribuito ad Amitabha, con cui condivide il pavone come vahana, ossia cavalcatura. Siede in vajrasana su una corolla di loti che poggia su un trono a pi\u00f9 piani, ed \u00e8 circondato da aureola e alone luminosi intorno ai quali si svolge un grande cerchio di peonie fiorite.\nIl trono \u00e8 coperto al centro da un tappeto ricamato ai cui lati sono dipinte le immagini elegantemente stilizzate di due pavoni.\nIl Buddha della Lunga Vita \u00e8 parato di tutti gli ornamenti del bodhisattva e del Buddha coronato. La corona a cinque fioroni gemmati culmina in un gioiello raggiante e due grandi orecchini pendono ai lati del volto adagiandosi sulle spalle. Le mani poggiano in grembo in samadhimudra reggendo il vaso dell'ambrosia dal quale emerge un ramoscello fiorito, simbolo dell'Albero della vita.\nMantra di Amit\u0101yus.\nAlla pratica di Amit\u0101yus \u00e8 associato un mantra, \"Om amarani jiwantiye swaha\", la cui recitazione pu\u00f2 purificare il karma negativo creato compiendo azioni dannose e stimolando la capacit\u00e0 di lunga vita e l'accumulazione meritoria.\nIl mantra di Amit\u0101yus pu\u00f2 essere dedicato al beneficio degli altri esseri senzienti."}
{"id": "3876617", "revid": "486946", "url": "https://it.wikipedia.org/wiki?curid=3876617", "title": "Santo Stefano di Perm", "text": ""}
{"id": "3876618", "revid": "311148", "url": "https://it.wikipedia.org/wiki?curid=3876618", "title": "Stazioni spaziali", "text": ""}
{"id": "3876621", "revid": "311148", "url": "https://it.wikipedia.org/wiki?curid=3876621", "title": "Industrie", "text": ""}
{"id": "3876622", "revid": "287204", "url": "https://it.wikipedia.org/wiki?curid=3876622", "title": "Pellegrino Tonini", "text": "Biografia.\nNato in Val di Nievole da Giovanni ed Elena Bini, entra e 17 anni nell'ordine dei serviti, prendendone l'abito il 19 settembre 1842 e i voti solenni sei anni dopo, nel convento dei Servi di Maria all'Annunziata di Firenze.\nNel 1865 pubblica un saggio sulla sorella: \"Vita di suor Vincenzia Tonini figlia della Carit\u00e0 di S. Vincenzio de' Paoli, per fr. Pellegrino Tonini.\"\nChiuso il convento con la legge del 1867, trova ospitalit\u00e0 presso il marchese Guasconi di cui educa i figli.\nPubblica i primi saggi di numismatica su il \"Bullettino di Numismatica Italiana\" e sul \"Periodico di Numismatica e Sfragistica\".\nQuesti lavori, assieme alla \"Topografia generale delle zecche italiane\", pubblicata nel 1869, gli valgono l'invito a collaborare alla commissione che si era creata per sistemare la collezione dei sigilli medievali presenti al Museo Nazionale di Firenze.\nDella commissione facevano parte il marchese Carlo Strozzi, Luigi Passerini e Giovanni Francesco Gamurrini. Inizialmente restio ci volle l'intervento di Gino Capponi per convincerlo ad accettare l'invito. Accettatolo, fu eletto segretario e si dedic\u00f2 alla risistemazione della collezione e al riordino dei 2387 sigilli. Ammalatosi nel settembre del 1881, non ebbe la possibilit\u00e0 di completare la pubblicazione del catalogo dei sigilli, che rimase incompiuto."}
{"id": "3876625", "revid": "28592", "url": "https://it.wikipedia.org/wiki?curid=3876625", "title": "Giuseppe Torricelli", "text": ""}
{"id": "3876632", "revid": "767487", "url": "https://it.wikipedia.org/wiki?curid=3876632", "title": "Oskar Alin", "text": "Insegnante di storia a Uppsala (1882-1900), pubblic\u00f2 i trattati del Riksdag e di storia svedese.\nEsamin\u00f2 l'unione finnica-norvegese, arrivando a dire che si tratt\u00f2 di un'unione tra STati e non tra dinastie.\nFu parlamentare dal 1899 e si impegn\u00f2 per difendere i diritti del popolo."}
{"id": "3876637", "revid": "74801", "url": "https://it.wikipedia.org/wiki?curid=3876637", "title": "Alinardo", "text": "Biografia.\nFu arcivescovo di Lione dal 1046 al 1052. Fu considerato papabile pi\u00f9 volte, nel 1047 dopo la morte di Clemente II e nel 1048 dopo la morte di Damaso II, probabilmente perch\u00e9 parlava un italiano fluente, ma, per opposizione di Enrico III, non venne mai eletto."}
{"id": "3876638", "revid": "314579", "url": "https://it.wikipedia.org/wiki?curid=3876638", "title": "Napol\u00e9on (film 2002)", "text": ""}
{"id": "3876643", "revid": "729019", "url": "https://it.wikipedia.org/wiki?curid=3876643", "title": "Keystone B-6", "text": "Il Keystone B-6 fu un bombardiere bimotore biplano sviluppato dall'azienda aeronautica statunitense Keystone Aircraft nella prima met\u00e0 degli anni trenta e destinato a equipaggiare i reparti della United States Army Air Corps.\nStoria del progetto.\nIl Keystone B-6 fu l'ultimo di una serie di modelli di bombardieri medi biplani in servizio nella United States Army Air Corps.\nQuesta serie comprendeva i B-3, B-4 e il B-5 i quali, molto simili se non identici tra loro per aspetto esteriore e dal punto di vista strutturale, differivano principalmente per la motorizzazione, gli allestimenti e l'equipaggiamento.\nAd esempio, dei primi cinque esemplari di B-6 ricevuti dalla USAAC nel 1931, ben tre erano B-3A rimotorizzati. L'ordine di complessivi 39 esemplari fu fatto il 28 aprile 1931, e le consegne furono fatte tra l'agosto 1931 e il gennaio 1932.\nProprio perch\u00e9 molto simili tra loro, la USAAC, contemporaneamente fece un ordine di 25 B-4A, aereo identico al B-6 ma con due motori Pratt &amp; Whitney al posto dei Wright R-1820. I B-4A furono gli ultimi dei due lotti a essere consegnati diventando anche gli ultimi biplani con struttura mista metallo, legno e tela a essere ordinati dalla USAAC.\nImpiego operativo.\nI circa 200 tra B-6A, B-5A e B-4A complessivamente costruiti furono i bombardieri di prima linea della USAAC per il periodo tra il 1930 e il 1934.\nDi questi, 120 furono stanziati negli Stati Uniti continentali e i rimanenti vennero suddivisi tra le Hawaii, le Filippine e il territorio del Canale di Panama.\nDopo il 1934 questi aerei rimasero in servizio come velivoli postali e da osservazione fino ai primi anni '40 e alcuni di essi erano ancora in servizio al momento dell'entrata in guerra degli Stati uniti nella seconda guerra mondiale, ma nessuno entr\u00f2 mai in azione."}
{"id": "3876644", "revid": "1442080", "url": "https://it.wikipedia.org/wiki?curid=3876644", "title": "Juan Francia", "text": "Caratteristiche tecniche.\nGiocava come ala sinistra. Il suo stile di gioco si basava sulle varie abilit\u00e0 che aveva: era capace di effettuare cross precisi per i compagni meglio posizionati in area di rigore ed era rapido nel muoversi palla al piede; allo stesso modo era efficace nel finalizzare grazie alla precisione dei suoi tiri, prevalentemente diagonali.\nCarriera.\nClub.\nDopo aver militato, nel 1917, nel Gimnasia y Esgrima, Francia esord\u00ec nel Newell's Old Boys nel corso della edizione 1918 della Copa Intendente Nicasio Vila: la sua prima annata nel club lo vide giocare 17 incontri e realizzare 7 gol. La stagione seguente miglior\u00f2 la propria media, andando a segno 7 volte in partite; pass\u00f2 poi al Tiro Federal, con cui gioc\u00f2 altre due anni nella massima serie rosarina. Nel 1922-1923 figurava nella rosa del Rosario Central, con cui vinse la Copa Vila (1923). Fece ritorno al Newell's Old Boys nel 1925, presenziando 8 volte in Copa Vila e marcando 3 gol. Nel 1926 gioc\u00f2 10 gare, e realizz\u00f2 4 reti; nel 1927 ebbe una minor media, 3 gol in 12 partite; nel 1928 assomm\u00f2 6 presenze con 3 segnature, e l'ultima stagione con il club, quella del 1929, lo vide scendere in campo 2 volte. Torn\u00f2 poi al Rosario Central, dove, in coppia con il paraguaiano Gerardo Rivas, ritrov\u00f2 una buona forma fisica e vinse la Copa Vila nel 1930. Gioc\u00f2 l'ultima gara in massima serie rosarina con il Provincial nel 1931. Mor\u00ec nel 1962.\nNazionale.\nFrancia esord\u00ec in Nazionale il 5 agosto 1918 a Buenos Aires contro l', giocando l'edizione annuale della Copa Gran Premio de Honor Argentino. Gioc\u00f2 poi la Copa Gran Premio de Honor Uruguayo il 18 luglio dell'anno successivo a Montevideo, sempre contro l'Uruguay. Nel 1922 fu convocato per il Campeonato Sudamericano: in tale competizione esord\u00ec il 28 settembre contro il a Rio de Janeiro, e segn\u00f2 una doppietta. Gioc\u00f2 anche contro Uruguay (8 ottobre, (15 ottobre) e (18 ottobre, realizz\u00f2 altri due gol), sempre da ala sinistra titolare. Nel 1922 gioc\u00f2 altre due gare: contro il il 22 ottobre (Copa Roca) e contro l'Uruguay il 17 dicembre (Copa Newton)."}
{"id": "3876652", "revid": "36426", "url": "https://it.wikipedia.org/wiki?curid=3876652", "title": "Diocesi di Vieste", "text": ""}
{"id": "3876654", "revid": "1305772", "url": "https://it.wikipedia.org/wiki?curid=3876654", "title": "Majisuki \u301cMarginal Skip\u301c", "text": " \u00e8 una visual novel giapponese per adulti sviluppata e pubblicata dalla Moonstone il 28 aprile 2009. Si tratta dell'ottavo titolo dell'azienda di videogiochi giapponese. Nel 2009 \u00e8 anche cominciata la serializzazione del manga sulla rivista \"Comic High!\" di Futabasha.\nTrama.\nDa piccolo, Takayuki Kujo promise a un'amica che doveva partire che l'avrebbe aiutata ogni volta che avesse avuto bisogno di lui. Alcuni anni dopo, mentre Takayuki si reca a scuola, dall'albero davanti ai suoi occhi si apre un portale, dal quale emergono quattro ragazze. Una di queste assomiglia alla bambina alla quale Takayuki fece la promessa.\nColonna sonora.\nLa opening \u00e8 di Hiromi Sato e Nana; la ending \u00e8 \"Kiss Me Tonight\" di Aina Kase. La insert song \u00e8 , cantata dai Date Course."}
{"id": "3876656", "revid": "282579", "url": "https://it.wikipedia.org/wiki?curid=3876656", "title": "Medaglia al valore dell'Arma dei carabinieri", "text": ""}
{"id": "3876664", "revid": "1543377", "url": "https://it.wikipedia.org/wiki?curid=3876664", "title": "Coppa Libertadores 2012 (fase a gironi)", "text": "Questa voce raccoglie un approfondimento sulle gare della fase a gironi dell'edizione 2012 della Coppa Libertadores."}
{"id": "3876666", "revid": "767487", "url": "https://it.wikipedia.org/wiki?curid=3876666", "title": "Band-Aid", "text": "I Band Aid sono stati un gruppo musicale italiano di ispirazione no wave della prima met\u00e0 degli anni ottanta originario di Lecce.\nStoria del gruppo.\nI Band Aid si formano nel 1980 a Lecce con Toni Robertini, Giacomo Toriano (detto Mino), Frank Nemola, Felice De Donno, Roberto Gagliardi e Paolo Cesano, dalla rifondazione di un gruppo precedente (La Mela d'Oro, che gi\u00e0 dal 1976 aveva elaborato un rock-jazz mediterraneo con elementi della musica popolare del Salento in chiave progressive). Sono influenzati dalla Scena di Canterbury, la No Wave e il free-jazz. Hanno prodotto proprie composizioni esclusivamente strumentali, a eccezione dell'ultimo anno di attivit\u00e0 in cui si \u00e8 aggregato al gruppo il cantante statunitense Arthur Miles, nipote del grande chitarrista jazz Wes Montgomery.\nSono stati il primo gruppo italiano ad autoprodurre un LP (\"No Autostop\") nel 1980 sull'esempio della nuova scena anglosassone. Registrato in casa su 4 piste il disco viene pubblicato dall'Italian Records Service. Definiscono il proprio stile musicale \"No Jazz\".\nNel 1981 si trasferiscono a Bologna e registrano il secondo LP (\"Due\") per l'Italian Records. Partecipano a \"ELECTRA1-Festival per i fantasmi del futuro\" a Bologna, con Bauhaus, DNA, Brian Eno, Peter Gordon, Chrome, The Lounge Lizards, N.O.I.A., Rats, Gaznevada e il gruppo teatrale Magazzini Criminali. La musica dei Band Aid, articolata e poco incline agli stilemi del rock (se non per la ritmica), ne fa una presenza singolare nel panorama della scena new wave italiana. Nel 1983 sono invitati dal regista Pasquale Santoli al programma radiofonico di Rai Radio 3 Un certo discorso per un ciclo di cinque puntate.\nA seguito delle scelte editoriali dell'Italian Records verso la dance e l'Italo disco registrano l'EP \"A Tour in Italy\", prodotto da Oderso Rubini, dove per la prima volta si fa uso della voce, ma utilizzando conversazioni preregistrate di lezioni di inglese e uno sconclusionato rap in francese. Il lato B \u00e8 un remix del dj americano Tony Carrasco. Il disco ottiene un discreto successo e conferisce al gruppo maggiore notoriet\u00e0. Ma la nascita del supergruppo Band Aid di Bob Geldof crea qualche problema di omonimia ai preesistenti Band Aid italiani. L'ultimo periodo \u00e8 segnato dal tentativo di raggiungere un pubblico pi\u00f9 ampio, tuttavia la semplificazione del progetto musicale porta il gruppo a perdere motivazione fino a cessare l'attivit\u00e0 nel 1985.\nNel 1987 Toni Robertini e Mino Toriano fondano l'ensemble \"Bande di Aiuto\" con cui si esibiscono in duo con un nuovo repertorio sostenuto da basi computerizzate, fino alla scomparsa di Toni Robertini nel 1989. Nel 1993 Toriano pubblica il bootleg ufficiale \"Live Tree\", che documenta i brani che dovevano costituire il terzo LP dei Band Aid, registrati dal vivo, in cui si pu\u00f2 apprezzare l'incisivit\u00e0 delle esibizioni \"live\" e la maturit\u00e0 raggiunta dal gruppo.\nNel 2019 Mino Toriano inizia la composizione e la produzione di un nuovo album intitolato \"Band Aid 2020\", pubblicato in CD nel 2021 e distribuito da Goodfellas. Alla nuova produzione, che ripropone lo stile alternativo del gruppo, partecipano Roberto Gagliardi, Felice De Donno, Frank Nemola, e anche Toni Robertini grazie all'editing digitale di registrazioni d'archivio."}
{"id": "3876670", "revid": "933835", "url": "https://it.wikipedia.org/wiki?curid=3876670", "title": "Giorgio Benigno Salviati", "text": "Biografia.\nGiorgio Benigno Salviati (serbo \u0110or\u0111e Dragi\u0161i\u0107, latino Georgius Benignus), nato nel 1445 a Srebrenica (oggi Bosnia ed Erzegovina) e morto nel 1520 negli Stati Pontifici. \u00c8 stato un francescano e arcivescovo serbo, nonch\u00e9 importante umanista, teologo e filosofo.\nFormazione.\nNacque nel 1445 a Srebrenica.\nRicevette la formazione presso il vicariato della provincia francescana di Bosnia.\nAll'et\u00e0 di 18 anni, a motivo della conquista ottomana dell'attuale territorio della Bosnia-Erzegovina (1463), fu costretto a fuggire verso ovest, nella citt\u00e0 bosniaca di Jajce e poi, successivamente, a Zara.\nVita [ Edit ]\nNel settembre 1464 si trovava in Italia nel convento francescano a proseguire gli studi teologici e filosofici. Continu\u00f2 i suoi studi a Pavia, Bologna e Padova. Nel 1469 fu ordinato sacerdote.\nNel 1469 giunse a Roma, dove il cardinale Basilio Bessarione ci informa che era un ottimo conoscitore della filosofia greca e teologia ortodossa.\nProsegu\u00ec ulteriormente i suoi studi presso l'Universit\u00e0 di Oxford e la Sorbona di Parigi. Rimase in Francia fino al 1482. Torn\u00f2 in Italia, a Firenze, e insegn\u00f2 presso la locale universit\u00e0.\nA Firenze incontr\u00f2 la grande famiglia dei Salviati, e ben presto entr\u00f2 sotto la loro protezione (da allora gli si aggiunse il cognome \"Salviati\").\nA Firenze ebbe molti ammiratori, tra cui Lorenzo de' Medici, che lo volle come uno dei precettore dei suoi figli (uno dei quali sar\u00e0 il futuro papa Leone X).\nQuando Firenze divenne territorio francese nel 1494, Giorgio torn\u00f2 alla sua citt\u00e0 natale di Srebrenica. Poi pass\u00f2 alla Repubblica di Ragusa.\nVescovo.\nNel 1500 torn\u00f2 a Roma e insegn\u00f2 presso l'Universit\u00e0 La Sapienza, di cui successivamente divenne direttore. Nel 1507 fu nominato vescovo di Cagli e nel 1512 Arcivescovo di Nazareth in Barletta. Partecip\u00f2 al Concilio Lateranense V.\nNel 1514 fu antesignano nel proporre la riforma del calendario giuliano, che solo successivamente fu compiuta da papa Gregorio XIII nel 1582 (da qui il nome calendario gregoriano). A MIlano diffuse un testo a carattere profetico chiamato apocalypsis nova, attribuito al mistico Amedeo Mendes.\nNel 1515 da un teologo tedesco fu sollevata la domanda sulla possibilit\u00e0 di recepire il Talmud all'interno della dottrina cristiana. Come rappresentante della commissione teologica incaricata di esprimere la propria opinione, il vescovo Giorgio si dimostr\u00f2 risoluto per l'accettazione del Talmud. Questa posizione gli valse l'accusa di eresia, ma fu tenacemente difeso da Erasmo da Rotterdam.\nMor\u00ec nel 1520.\nAttivit\u00e0 scientifica.\n\u00c8 noto per la produzione di importanti libri in latino:"}
{"id": "3876677", "revid": "46898041", "url": "https://it.wikipedia.org/wiki?curid=3876677", "title": "Energia cinetica in coordinate generalizzate", "text": ""}
{"id": "3876678", "revid": "767487", "url": "https://it.wikipedia.org/wiki?curid=3876678", "title": "Fed Cup 2012 Zona Asia/Oceania Gruppo I - Pool B", "text": "Il Pool B della Zona Asia/Oceania Gruppo I nella Fed Cup 2012 \u00e8 uno dei due \"pool\" (gironi) in cui \u00e8 suddiviso il Gruppo I della zona Asia/Oceania. Quattro squadre si sono scontrate nel formato round robin. )"}
{"id": "3876680", "revid": "322321", "url": "https://it.wikipedia.org/wiki?curid=3876680", "title": "Sede titolare di Sarepta dei Maroniti", "text": "Sarepta dei Maroniti (in latino: \"Sareptena Maronitarum\") \u00e8 una sede titolare vescovile della Chiesa cattolica.\nDal 13 agosto 2011 il vescovo titolare \u00e8 Hanna Alwan, C.M.L., vescovo di curia del patriarcato di Antiochia dei Maroniti."}
{"id": "3876687", "revid": "767487", "url": "https://it.wikipedia.org/wiki?curid=3876687", "title": "Fed Cup 2012 Zona Asia/Oceania Gruppo I - Pool A", "text": "Il Pool A della Zona Asia/Oceania Gruppo I nella Fed Cup 2012 \u00e8 uno dei due \"pool\" (gironi) in cui \u00e8 suddiviso il Gruppo I della zona Asia/Oceania. Quattro squadre si sono scontrate nel formato round robin. )"}
{"id": "3876689", "revid": "36426", "url": "https://it.wikipedia.org/wiki?curid=3876689", "title": "Leonardo Buonafede", "text": "Biografia.\nMonaco certosino, inizi\u00f2 la sua carriera ecclesiastica alla Certosa di Firenze, dove divenne poi priore. Dal 1512 fu responsabile della chiesa di San Michele Arcangelo a Badia Tedalda e successivamente, verso il 1522, spedalingo di Santa Maria Nuova, a Firenze, e poi dell'ospedale del Ceppo a Pistoia (dal 1525).\nVerso ogni istituzione che resse si distinse per le numerose commissioni artistiche, rivolte agli artisti dell'ultima generazione: tra le pi\u00f9 importanti imprese, arricch\u00ec la Badia Tedalda di pale di Benedetto e Santi Buglioni; la Certosa di un nuovo refettorio dei monaci, degli affreschi di Pontormo nel chiostro e della pala della \"Cena in Emmaus\" per il refettorio della foresteria (facendosi ritrarre nello sfondo a sinistra); Santa Maria Nuova della \"Pala dello Spedalingo\" di Rosso Fiorentino (1518, opera che poi rifiut\u00f2); l'Ospedale del Ceppo del famose fregio con le \"Opere di Misericordia\", sempre di Santi Buglioni (in cui si fece ritrarre in ogni formella), gi\u00e0 avviato da Giovanni della Robbia.\nNel 1518, con la morte di Niccol\u00f2 Pandolfini, vescovo di Pistoia, il Buonafede era candidato alla sua successione, ma venne prescelto Antonio di Alessandro Pucci. Per questo motivo, il Buonafede abbandon\u00f2 Pistoia, accettando di diventare vescovo di Vieste (1528-1529) e in seguito di Cortona (1529-1538). In seguito torn\u00f2 alla Certosa del Galluzzo, dove fece eseguire ai Della Robbia nuove opere in terracotta invetriata e dove predispose il suo sepolcro (nella sala capitolare), commissionadolo a Francesco da Sangallo.\nNel 1542, pi\u00f9 che novantenne, fece ricostruire la chiesa dei Santi Jacopo e Lorenzo in via Ghibellina, corredandola di una pala di Michele Tosini che lo ritrae anziano come committente. "}
{"id": "3876690", "revid": "36426", "url": "https://it.wikipedia.org/wiki?curid=3876690", "title": "Leonardo Buonaf\u00e8", "text": ""}
{"id": "3876691", "revid": "36426", "url": "https://it.wikipedia.org/wiki?curid=3876691", "title": "Leonardo Bonaf\u00e8", "text": ""}
{"id": "3876692", "revid": "36426", "url": "https://it.wikipedia.org/wiki?curid=3876692", "title": "Leonardo Bonafede", "text": ""}
{"id": "3876693", "revid": "36426", "url": "https://it.wikipedia.org/wiki?curid=3876693", "title": "Leonardo Bonafide", "text": ""}
{"id": "3876700", "revid": "729019", "url": "https://it.wikipedia.org/wiki?curid=3876700", "title": "Armatura gotica", "text": "Armatura gotica, per esteso armatura a piastre gotica (\"Gotischer Plattenpanzer\" in lingua tedesca), \u00e8 il termine utilizzato per indicare l'armatura a piastre d'acciaio della cavalleria pesante tardomedievale. Si tratta di un'arma bianca da difesa coprente l'intero corpo dell'utente, la cui linea estetica risent\u00ec enormemente dei paralleli sviluppi artistici del Tardo Gotico imperante nel Sacro Romano Impero Germanico, nel Ducato di Borgogna e nel Regno di Francia mentre in Italia andava germinando il Rinascimento. Veicolata dalla Borgogna, l'armatura gotica si diffuse anche a sud dell'arco alpino (Ducato di Savoia, Ducato di Milano ecc.) e nel Regno d'Inghilterra.\nStoria.\nCon l'aprirsi del XVI secolo, la linea dell'armatura gotica inizi\u00f2 ad essere oggetto di una sistematica revisione.\nDurante il primo ventennio del Cinquecento, gli armaioli tedeschi, principalmente quelli operativi presso la corte di Massimiliano I d'Asburgo, quanto quelli italiani, iniziarono a produrre le cosiddette Armature gotiche tp. \"Schott-Sonnenberg\", facilmente identificabili per il loro aspetto pi\u00f9 sobrio, tramite un'evidente riduzione delle pi\u00f9 esagerate protuberanze gotiche (fond. le cuspidi su cubitiere e scarpe d'armi), pur conservando il guanto d'arme gotico e la bigoncia, con o senza barbozza, per la protezione della testa. Altra caratteristica di queste armature fu la presenza di scanalature del tipo \"wolfz\u00e4hne\" (\"zanne di lupo\") sulle piastre.\nDalle armature \"Schott-Sonnenberg\" sarebbe poi stata sviluppata, sempre dagli armaioli di Innsbruck operanti per l'imperatore Massimiliano I, l'armatura massimilianea."}
{"id": "3876705", "revid": "322321", "url": "https://it.wikipedia.org/wiki?curid=3876705", "title": "Sede titolare di Tolemaide di Fenicia dei Maroniti", "text": "Tolemaide di Fenicia dei Maroniti (in latino: \"Ptolemaidensis in Phoenicia Maronitarum\") \u00e8 una sede titolare vescovile della Chiesa cattolica.\nDal 15 giugno 2019 il vescovo titolare \u00e8 Antoine Aukar, O.A.M., vescovo di curia del patriarcato di Antiochia dei Maroniti."}
{"id": "3876710", "revid": "1543377", "url": "https://it.wikipedia.org/wiki?curid=3876710", "title": "Campionati mondiali di pattinaggio di velocit\u00e0 sprint 2012", "text": "I Campionati mondiali di pattinaggio di velocit\u00e0 sprint 2012 sono stati la 43\u00aa edizione della manifestazione. Si sono svolti all'Olympic Oval di Calgary, in Canada, il 28 e il 29 gennaio 2012.\nTra gli uomini, l'olandese Stefan Groothuis ha conquistato il titolo per la prima volta, mentre in campo femminile si \u00e8 imposta la cinese Yu Jing."}
{"id": "3876711", "revid": "599013", "url": "https://it.wikipedia.org/wiki?curid=3876711", "title": "Egil Ulfstein", "text": "Carriera.\nClub.\nUlfstein cominci\u00f2 la carriera con la maglia dello H\u00f8dd, per cui gioc\u00f2 dal 1988 al 1992. Si trasfer\u00ec poi al Viking, per cui esord\u00ec nell'Eliteserien il 2 maggio 1993, quando fu titolare nel successo per 1-0 sul Lillestr\u00f8m. Il 16 maggio successivo segn\u00f2 la prima rete nella massima divisione norvegese, nel successo per 2-1 sul Troms\u00f8.\nPass\u00f2 poi al Brann, per cui debutt\u00f2 il 13 aprile 1998, quando fu titolare nella sconfitta per 0-1 contro il Moss. Il 7 giugno dello stesso anno, segn\u00f2 la prima rete con questa maglia in occasione del pareggio per 2-2 contro lo Haugesund. Rimase in squadra fino al termine del campionato 2004.\nNazionale.\nUlfstein conta 19 presenze per la , con 2 reti all'attivo. Gioc\u00f2 2 partite anche per la Nazionale maggiore, prima delle quali in data 26 novembre 1995, quando fu titolare nel pareggio per 1-1 contro la .\nStatistiche.\nPresenze e reti nei club.\n\"Statistiche aggiornate al 31 gennaio 2012.\""}
{"id": "3876731", "revid": "599013", "url": "https://it.wikipedia.org/wiki?curid=3876731", "title": "Jos\u00e9 Gaslini", "text": "Caratteristiche tecniche.\nGiocava come centravanti (1926-1927) e come interno sinistro (1928-1929) e destro (1930).\nCarriera.\nClub.\nGaslini era nella rosa dell'Alvear durante la Copa Campeonato 1922; l'anno seguente pass\u00f2 al Chacarita Juniors. Nel torneo del 1925 fu il miglior marcatore stagionale in assoluto con 16 gol. Nella Copa Campeonato 1926 gioc\u00f2 12 partite, tutte da centravanti, segnando 5 reti; nella Primera Divisi\u00f3n 1927 fu titolare per la maggior parte del torneo, e assomm\u00f2 31 presenze e 12 gol. Nel campionato 1928 presenzi\u00f2 in 32 occasioni, andando a segno 14 volte; durante il Concurso Est\u00edmulo 1929 scese in campo 2 volte, con 1 gol. La Primera Divisi\u00f3n 1930 fu l'ultima competizione da lui giocata con il Chacarita: a fine stagione cont\u00f2 13 presenze e 5 gol, ma decise di non proseguire la sua militanza nel club di Villa Maip\u00fa, che fu tra i fondatori del campionato professionistico della Liga Argentina de Football nel 1931.\nNazionale.\nNel 1922 fu convocato per il Campeonato Sudamericano: in tale competizione esord\u00ec il 28 settembre contro il a Rio de Janeiro, segnando una rete in quello che fu anche il suo debutto assoluto in Nazionale. Gioc\u00f2 anche contro Uruguay (8 ottobre), (15 ottobre) e (18 ottobre), sempre come centravanti titolare. Nel 1922 gioc\u00f2 un'altra gara, contro il il 22 ottobre (Copa Roca); nel 1925 registr\u00f2 la sua ultima presenza in Nazionale, il 12 luglio a Buenos Aires contro il Paraguay per la Copa Rosa Chevallier Boutell."}
{"id": "3876732", "revid": "179980", "url": "https://it.wikipedia.org/wiki?curid=3876732", "title": "Jos\u00e9 Bruno Gaslini", "text": ""}
{"id": "3876736", "revid": "729019", "url": "https://it.wikipedia.org/wiki?curid=3876736", "title": "Armatura massimilianea", "text": "Armatura massimilianea (\"Riefelharnisch\" in lingua tedesca - it. \"armatura scanalata\"), anche Armatura alla massimiliana, \u00e8 il termine utilizzato per indicare l'armatura a piastre d'acciaio della cavalleria pesante rinascimentale (XVI secolo). Erede dell'armatura gotica, variante tardomedievale dell'armatura a piastre, era al tempo un apparato difensivo ed una elegante \"seconda pelle\" meccanica per il gentiluomo che la indossava.\nIl nome \"massimilianea\" viene normalmente fatto risalire all'imperatore Massimiliano I d'Asburgo, la cui armatura gotica, realizzata dall'armoraro di Norimberga Lorenz Helmschmied, avrebbe costituito l'archetipo per il successivo sviluppo delle armature da gentiluomo in et\u00e0 rinascimentale. Un'altra interpretazione vorrebbe invece il nome legato a Massimiliano II d'Asburgo, l'ultimo grande committente di una \"armatura scanalata\" in un'epoca (1557) in cui l'armatura da parata seguiva ormai le linee dettate dagli armorari italiani e non pi\u00f9 germanici.\nStoria.\nL'imperatore Massimiliano I d'Asburgo (regno 1486-1519) era ben noto per la sua peculiare passione per le armature, intese sia come arma bianca da difesa che come capo d'abbigliamento metallico per il gentiluomo.\nMassimiliano fu grande promotore della giostra, tanto da meritarsi l'appellativo di \"ultimo cavaliere\" (\"der letzte Ritter\"), ed ammass\u00f2 una considerevole collezione di armature da giostra, differenziatesi, grazie alla continua evoluzione e sperimentazione operata presso la corte asburgica, in diversi modelli.\nParimenti, il suo gusto tipicamente tardo gotico per il bizzarro ed il mostruoso lo aveva spinto a commissionare armature che erano vere e proprie opere d'arte \"grottesca\", come la panoplia donata ad Enrico VIII d'Inghilterra nel 1514, realizzata dall'armoraro Konrad Seusenhoffer di Innsbruck, con una celata la cui visiera era una maschera dello stesso Massimiliano ghignante, con un voluminoso paio d'occhiali sul gran naso adunco, e dalla cui calotta dipartivano ricurve corna di capro in ottone.\nGrande riformatore dell'arte bellica germanica, Massimiliano aveva imparato ad apprezzare l'efficacia dell'armatura gotica in acciaio tipica della cavalleria imperial-borgognona ma aveva anche combattuto quale fante al fianco dei lanzichenecchi da lui creati, ormai conscio della rinata importanza delle forze di fanteria pesante quali elemento risolutivo al buon esito delle battaglie campali.\nMassimiliano I, viene ritenuto l'inventore della nuova linea di corazze \"more germanorum\" che, per qualche decennio, riusc\u00ec a contrastare lo spopolante successo europeo delle armature a piastre \"italiche\" (fond. Milano e Venezia). Si trattava di armature espressamente deputate al combattimento a piedi e non pi\u00f9 solo a cavallo, alleggerite, sia tramite particolari accorgimenti tecnici che previa eliminazione di talune componenti \"eccessive\", ma sempre confacenti a quei principi di gusto estetico codificati dall'armatura gotica che avevano ormai gettato le basi per la dicotomia dell'armatura quale \"seconda pelle per il gentiluomo\". L'armatura massimilianea nacque quindi con una duplice vocazione:\nLa campagna di produzione di queste speciali armature venne dall'imperatore affidata al fidato armoraro Seusenhoffer, noto, pare, per la capacit\u00e0 di garantire la realizzazione di uno speciale acciaio particolarmente robusto. Seusenhoffer venne messo a capo della manifattura imperiale di armature aperta ad Innsbruck nel 1504.\nQuella operata da Massimiliano I non fu per\u00f2 una rivoluzione, quanto piuttosto la logica conclusione di un processo evolutivo gi\u00e0 avviato.\nL'armatura massimilianea vera e propria sarebbe stata codificata, secondo lo storico anglosassone Ewart Oakeshott, durante il secondo decennio del Cinquecento, quando cio\u00e8 armature gotiche dalla linea pi\u00f9 alleggerita e funzionale erano gi\u00e0 in produzione. Queste armature, ricondotte alla tipologia Armatura gotica tp. \"Schott-Sonnenberg\", sarebbero state prodotte nel ventennio 1500-1520 sia dagli armorari dell'Asburgo che dagli armorari dell'Italia settentrionale. Presentano gi\u00e0 un'evidente riduzione delle pi\u00f9 esagerate protuberanze gotiche (fond. le cuspidi su cubitiere e scarpe d'armi), pur conservando il guanto d'arme gotico e la bigoncia, con o senza barbozza, per la protezione della testa. Le \"Schott-Sonnenberg\" mancano per\u00f2 delle fitte scanalature tipiche della massimilianea, essendone o del tutto prive o presentandone del tipo \"wolfz\u00e4hne\" (\"zanne di lupo\").\n\u00c8 poi importante ricordare che gi\u00e0 nella prima del Quattrocento gli armorari tedeschi avevano prodotto armature a piastre di vocazione \"pedestre\", le armature tp. \"Kastenbrust\" poi sostituite dall'armatura gotica borgognona, le cui caratteristiche tecniche (fond. la scarsella, vennero riprese dalle armature di Massimiliano I.\nCostruzione.\nRispetto all'armatura a piastre \"gotica\" di fine XV secolo, l'armatura massimilianea presentava componenti mancanti e/o marcatamente diverse:\nIl profilo ondulato, quasi membranaceo, della piastra metallica gotica, caratterizzato da una fitta serie di scanalature, sopravvive nell'armatura massimilianea, sia quale accorgimento estetico, volto a richiamare il panneggio degli abiti di corte, sia con intento funzionale, onde deflettere i colpi delle armi bianche."}
{"id": "3876740", "revid": "47767", "url": "https://it.wikipedia.org/wiki?curid=3876740", "title": "Fanni", "text": ""}
{"id": "3876750", "revid": "287204", "url": "https://it.wikipedia.org/wiki?curid=3876750", "title": "Epico", "text": ""}
{"id": "3876759", "revid": "1305772", "url": "https://it.wikipedia.org/wiki?curid=3876759", "title": "Don't Talk (Put Your Head on My Shoulder)", "text": "Don't Talk (Put Your Head on My Shoulder) \u00e8 un brano musicale composto da Brian Wilson e Tony Asher per il gruppo pop rock statunitense The Beach Boys. \u00c8 la quarta traccia dell'album \"Pet Sounds\" pubblicato nel 1966.\nIl brano.\n\"Don't Talk (Put Your Head on My Shoulder)\" \u00e8 una delle quattro canzoni di \"Pet Sounds\" dove Brian \u00e8 l'unico membro dei Beach Boys a partecipare alla registrazione. Come la maggior parte dei brani di \"Pet Sounds\", \"Don't Talk (Put Your Head on My Shoulder)\" \u00e8 un'escursione melodica ed introspettiva circa la disperazione amorosa e la malinconia. La canzone inizia come una melodia corale senza testo, per proseguire sotto forma di lenta ballata con un complesso arrangiamento e una coda strumentale di stampo classico.\nA proposito della canzone, Brian Wilson disse: \u00ab\u00c8 una delle canzoni pi\u00f9 dolci che abbia mai cantato. Devo ammettere che sono fiero di questa traccia. L'innocenza della giovent\u00f9 che si avverte nella mia voce, \u00e8 come quella di un fanciullo. Penso sia questo che piace tanto alla gente\u00bb.\nRegistrazione.\nVennero fatti diversi tentativi di incidere la canzone, inclusa una versione nella quale Brian suonava il pianoforte acustico.\nIl primo tentativo concreto di registrare la versione definitiva del brano ebbe luogo l'11 febbraio 1966 agli studi Western Studios di Hollywood, California. La sessione, vide la registrazione della traccia base strumentale e del cantato di Wilson. La canzone \u00e8 una delle poche nel repertorio dei Beach Boys a non contenere armonie canore di sottofondo e controcanti. Tuttavia, nel corso di una sessione tenutasi il 13 ottobre 1965, ne era stata incisa una versione preliminare a pi\u00f9 voci, anche se non \u00e8 mai stato chiarito perch\u00e9 poi venne scartata. Il 3 aprile 1966, sempre ai Western Studios, vennero effettuate le sovraincisioni relative alla sezione d'archi."}
{"id": "3876761", "revid": "174925", "url": "https://it.wikipedia.org/wiki?curid=3876761", "title": "Life-long learning", "text": ""}
{"id": "3876762", "revid": "1305772", "url": "https://it.wikipedia.org/wiki?curid=3876762", "title": "Schreyer", "text": ""}
{"id": "3876767", "revid": "599013", "url": "https://it.wikipedia.org/wiki?curid=3876767", "title": "Nota dell'orefice", "text": "La nota dell'orefice (in inglese \"Goldsmith's note\") \u00e8 una \"fede di deposito\" e concedeva il diritto di riottenere in cambio l'oro depositato.\nStoria.\nQuesto strumento nacque a Londra, all'incirca nel XVII secolo. Per ragioni di sicurezza, orefici e banchieri toscani e lombardi che erano presenti a Londra usarono il sistema di detenere le monete auree e rilasciare la fede di deposito. Quest'ultima rappresentava di fatto carta moneta che potesse essere riconvertita in oro.\nEvoluzione dell'istituto.\nIl passaggio successivo avvenne con la circolazione tra il pubblico delle fedi di deposito e il loro scambio con soggetti terzi, come mezzo di pagamento. Il punto d'arrivo \u00e8 da ritrovarsi nelle banche di emissione che ricevano metallo prezioso dal pubblico e davano in cambio banconote che certificassero la ricevuta dell'oro."}
{"id": "3876770", "revid": "47767", "url": "https://it.wikipedia.org/wiki?curid=3876770", "title": "Inkeri", "text": ""}
{"id": "3876771", "revid": "1833487", "url": "https://it.wikipedia.org/wiki?curid=3876771", "title": "Battaglia (Casaletto Spartano)", "text": "Battaglia \u00e8 la maggiore frazione del comune campano di Casaletto Spartano, in provincia di Salerno. Al 2019 contava 119 abitanti.\nStoria.\nBattaglia, la cui storia \u00e8 molto legata alla vicina Casaletto Spartano, \u00e8 un borgo di origine medievale risalente circa al XII secolo, col nome latino di Bactalearum. Fu una \"universitas\" autonoma fino all'aggregazione a quella di Casaletto, e nel XVII secolo contava 960 abitanti, fino al dimezzamento dovuto alla peste del 1656.\nIl paese fu anche comune autonomo fino al 1810, quando venne unificato per ordine del generale francese Charles Antoine Manh\u00e8s, su mandato di Gioacchino Murat. All'epoca del in cui Murat fu re di Napoli (parte del Primo Impero bonapartista), onde risolvere il problema del brigantaggio filo borbonico, invi\u00f2 ordine al sindaco di Casaletto di appestare i foraggi e fornire vettovagliamenti alle sue truppe. Non addivenendo alla richiesta, e sospettato da Mahn\u00e8s di essere in combutta coi briganti, il sindaco venne fucilato. Successivamente Mahn\u00e8s ordin\u00f2 l'unificazione dei due comuni ed impose al sindaco di Battaglia di trasferirsi a Casaletto, nuovo capoluogo comunale.\nGeografia.\nBattaglia sorge nell'entroterra del Cilento meridionale, in una vasta zona montuosa ad ovest dell'Appennino lucano. L'abitato \u00e8 sito su di una collina, a meno di 300 metri a livello d'aria da Casaletto Spartano (distante 3 km di strada), da cui \u00e8 separata da una gravina, nella quale scorre il torrente Bussentino, affluente del Bussento.\nIl paese dista 3 km da Tortorella, 10 da Vibonati, 11 da Torraca, 13 da Fortino e dal confine con la Basilicata, 14 da Caselle in Pittari e da Morigerati, 16 da Sapri, 21 da Lagonegro e 25 da Sanza.\nMonumenti e luoghi d'interesse.\nTra i maggiori punti d'interesse vi \u00e8 il centro storico medievale con le chiese di Santa Maria della Stella, Sant'Antonio, ed il Convento di San Francesco. A livello naturalistico Battaglia \u00e8 ricompresa nel Parco nazionale del Cilento, Vallo di Diano e Alburni e, a circa 2 km di distanza, prima dell'ingresso a Casaletto Spartano, si trovano le cascate \"Capelli di Venere\", sul torrente Bussentino.\nInfrastrutture e trasporti.\nLa frazione \u00e8 attraversata dalla Strada provinciale 16 (SP 16), collegante Sapri con Caselle in Pittari, da cui si dirama la Strada provinciale 349 (SP 349) Battaglia-Fortino. La stazione ferroviaria di Casaletto Spartano-Battaglia, sulla linea Sicignano-Lagonegro, dista 16 km ed \u00e8 sita nella frazione lagonegrense di Pennarone. Dal 1987 \u00e8 chiusa all'esercizio, assieme all'intera linea, e servita da autoservizi sostitutivi."}
{"id": "3876773", "revid": "599013", "url": "https://it.wikipedia.org/wiki?curid=3876773", "title": "Mike McCabe", "text": "Carriera.\nGiocatore.\nClub.\nMcCabe gioc\u00f2 per il Vard Haugesund dal 1984 al 1987. L'anno seguente, infatti, si trasfer\u00ec al Troms\u00f8. Esord\u00ec nella 1. divisjon il 1\u00ba maggio 1988, quando fu titolare nel pareggio per 1-1 sul campo dello Djerv 1919. Il 23 maggio successivo segn\u00f2 il primo gol nella massima divisione norvegese, nel pareggio per 2-2 contro il V\u00e5lerengen. Il 7 maggio 1989 segn\u00f2 una tripletta ai danni del Brann, permettendo il successo della sua squadra in trasferta per 0-3.\nNel 1991, pass\u00f2 al Viking. Debutt\u00f2 con questa casacca il 28 aprile 1991, quando fu schierato titolare nella vittoria per 5-2 sullo Str\u00f8msgodset, nel corso della quale segn\u00f2 anche una rete. Rimase in squadra per due stagioni.\nAllenatore.\nNel 2002, fu allenatore del Vidar."}
{"id": "3876777", "revid": "228587", "url": "https://it.wikipedia.org/wiki?curid=3876777", "title": "George King", "text": ""}
{"id": "3876778", "revid": "267975", "url": "https://it.wikipedia.org/wiki?curid=3876778", "title": "Arcieparchia di Sivas", "text": "L'arcieparchia di Sivas (in latino: \"Archieparchia Sebastensis Armenorum\") \u00e8 una sede soppressa della Chiesa armeno-cattolica e una sede titolare della Chiesa cattolica con il nome di \"Sebaste degli Armeni\".\nStoria.\nL'eparchia, che comprendeva la parte meridionale del vilayet di Sivas ed aveva sede nella citt\u00e0 di Sivas (l'antica Sebastea), fu eretta nel 1858. Il 30 maggio 1892, in forza della lettera apostolica \"Quod ab Episcopis\" di papa Leone XIII, fu elevata al rango di sede arcieparchiale e contestualmente fu unita \"aeque principaliter\" alla sede di Tokat.\nNel primo decennio del XX secolo nelle due eparchie unite sono segnalati circa 3.000 fedeli cattolico-armeni, con 14 sacerdoti e 4 chiese.\nA causa del genocidio d'inizio Novecento, l'arcieparchia, come tutte le diocesi armene di Turchia, perse la maggior parte della sua popolazione, e la sede fu di fatto soppressa\nDal 1972 Sivas \u00e8 annoverata tra le sedi arcivescovili titolari della Chiesa cattolica con il nome di Sebaste degli Armeni; la sede \u00e8 vacante dal 24 dicembre 2006."}
{"id": "3876781", "revid": "287204", "url": "https://it.wikipedia.org/wiki?curid=3876781", "title": "B' Kat\u012bgoria 2005-2006", "text": "L'edizione 2005-2006 della B' Kat\u012bgoria vide la vittoria finale dell'AEP Paphos.\nFormula.\nLe 14 squadre partecipanti hanno disputato il campionato incontrandosi in due gironi di andata e ritorno, per un totale di 26 giornate. Erano previste tre retrocessioni e tre promozioni."}
{"id": "3876783", "revid": "76963", "url": "https://it.wikipedia.org/wiki?curid=3876783", "title": "Dan Benson", "text": "\u00c8 conosciuto soprattutto per aver interpretato Zeke Beakerman nella serie televisiva \"I maghi di Waverly\" in onda su Disney Channel ed Italia 1, dove interpreta il migliore amico di Justin Russo David Henrie. \u00c8 stato in molte serie come Guest Star, tra cui Phil dal futuro, ha avuto un ruolo principale nel film del 2009 The Rig e ha avuto un ruolo nel film Hanna's Gold. \u00c8 apparso nel film Tutte le ex del mio ragazzo del 2004 e nel film The Onion Movie del 2008. \u00c8 inoltre apparso come ospite in vari serie televisive tra cui American Dreams e Zoey 101."}
{"id": "3876789", "revid": "404449", "url": "https://it.wikipedia.org/wiki?curid=3876789", "title": "Spinetta (Cuneo)", "text": "Spinetta \u00e8 una frazione del comune italiano di Cuneo, situata a est dal centro cittadino.\nCon circa abitanti, \u00e8 uno degli agglomerati pi\u00f9 popolosi del capoluogo della provincia Granda.\nStoria.\nLa frazione di Spinetta sorse intorno al 1100, quando un gruppo di monaci benedettini di Bombonina iniziarono un processo di bonifica del territorio ad est di Cuneo, allora denominato \"Villasco\". Secondo gli atti comunali, un primo nucleo religioso pare sia sorto nell'alto Medioevo, con il nome di Santa Maria de Spinetis. L'ultimo dato riguardante questa chiesa si trova in un documento dell'archivio vescovile di Mondov\u00ec datato 1561, mentre in un atto del 1583, durante la visita di monsignor Girolamo Scarampi, veniva definita come abbandonata e in rovina. Di quella chiesa se ne sono oggi perse le tracce.\nMonumenti e luoghi d'interesse.\nLa nuova chiesa parrocchiale, intitolata alla Nativit\u00e0 di Maria, risale al 1636 e fino al 1922 era la maggiore parrocchia del territorio ad est di Cuneo, comprendendo anche le frazioni di Bombonina, Borgo Gesso, Tetti Pesio, Roata Lerda e Roata Canale. Al suo interno sono custoditi due interessanti organi, uno risalente al 1785, opera di Giovanni Antonio Zali, e un altro del 1907 realizzato da mastro Achille Baldi. \nSociet\u00e0.\nTradizioni e folclore.\nTutti gli anni durante la quarta domenica del mese di settembre, si svolge la festa del santo patrono del paese, San Foca, protettore degli agricoltori, essendo la frazione strettamente legata per tradizione ai lavori di bonifica e alla coltivazione di verdure."}
{"id": "3876790", "revid": "72396", "url": "https://it.wikipedia.org/wiki?curid=3876790", "title": "Shimada Masahiko", "text": ""}
{"id": "3876792", "revid": "125633515", "url": "https://it.wikipedia.org/wiki?curid=3876792", "title": "Paul Chain Violet Theatre", "text": ""}
{"id": "3876794", "revid": "599013", "url": "https://it.wikipedia.org/wiki?curid=3876794", "title": "Riesi rosso novello", "text": "Il Riesi rosso novello \u00e8 un vino a DOC che pu\u00f2 essere prodotto nei comuni di Riesi, Butera, Mazzarino, tutti in provincia di Caltanissetta.\nTecniche produttive.\nIl vino Riesi rosso novello deve prodotto con la tecnica della macerazione carbonica su almeno il 40% delle uve.\nProduzione.\n\"Provincia, stagione, volume in ettolitri\"\nVoci correlate.\nRiesi (vino)"}
{"id": "3876796", "revid": "287204", "url": "https://it.wikipedia.org/wiki?curid=3876796", "title": "Forte Peio", "text": ""}
{"id": "3876797", "revid": "380453", "url": "https://it.wikipedia.org/wiki?curid=3876797", "title": "Rachel Rourke", "text": "Gioca nel ruolo di schiacciatrice e opposto nel Beijing.\nCarriera.\nLa carriera di Rachel Rourke inizia nel 2005 tra le file del Queensland Pirates; dopo una sola stagione si trasferisce negli Stati Uniti d'America giocando per quattro anni con la Oregon State University. Nella stagione 2010-11 viene ingaggiata dal San Vito, dove milita per una sola stagione in Serie A2.\nNella stagione 2011-12 si trasferisce in Polonia ingaggiata dal Muszynianka con cui vince la Supercoppa polacca, mentre la stagione successiva viene ingaggiata dall'Atom Trefl Sopot, vincendo lo scudetto. Nella stagione 2013-14 passa al Rabit\u0259 Baku, club della Superliqa azera col quale vince lo scudetto. Nella stagione seguente gioca invece nella V-League sudcoreana con le Heungkuk Life.\nNel campionato 2015-16 approda in Cina, dove prende parte alla Volleyball League A col Sichuan, dove resta due annate, trasferendosi nella stagione 2017-18 al Beijing."}
{"id": "3876799", "revid": "1305772", "url": "https://it.wikipedia.org/wiki?curid=3876799", "title": "Birger Larsen", "text": ""}
{"id": "3876800", "revid": "287204", "url": "https://it.wikipedia.org/wiki?curid=3876800", "title": "Trhove Sviny", "text": ""}
{"id": "3876801", "revid": "161273", "url": "https://it.wikipedia.org/wiki?curid=3876801", "title": "TIMO", "text": ""}
{"id": "3876802", "revid": "46900886", "url": "https://it.wikipedia.org/wiki?curid=3876802", "title": "Ivan (figlio di Ivan IV)", "text": ""}
{"id": "3876804", "revid": "74801", "url": "https://it.wikipedia.org/wiki?curid=3876804", "title": "Deion Sanders", "text": "Sanders \u00e8 un ex cornerback della National Football League ed un esterno della Major League Baseball ed attualmente svolge il ruolo di capo-allenatore dei Jackson State Tigers della NCAA. Sanders fu introdotto nella Pro Football Hall of Fame il 6 agosto 2011.\nSanders \u00e8 considerato uno degli atleti pi\u00f9 versatili nella storia dello sport poich\u00e9 gioc\u00f2 in due diversi sport in posizioni multiple. Nella NFL, Deion gioc\u00f2 principalmente come cornerback ma occasionalmente anche come running back, wide receiver, kick returner e punt returner. Durante la sua carriera gioc\u00f2 per gli Atlanta Falcons, i San Francisco 49ers, i Dallas Cowboys, i Washington Redskins ed i Baltimore Ravens, vincendo il Super Bowl sia coi 49ers che coi Cowboys. Nel baseball gioc\u00f2 per i New York Yankees, gli Atlanta Braves, i Cincinnati Reds ed i San Francisco Giants. Frequent\u00f2 la Florida State University, dove ottenne grandissimi risultati sia nel football che nel baseball.\nCarriera nella NFL.\nAtlanta Falcons.\nSanders inizi\u00f2 la sua carriera professionista nel football lo stesso anno di quella nel baseball, il 1989. Fu la quinta scelta assoluta del draft 1989 degli Atlanta Falcons, dove gioc\u00f2 fino al 1993. Sanders ritorn\u00f2 il suo primo punt in carriera per un touchdown. Durante il suo periodo ad Atlanta, Sanders intercett\u00f2 24 passaggi (compreso un record in carriera di 7 nel 1993), tre quali ritornati in touchdown. Nel 1992, egli guid\u00f2 la lega in yard ritornate dal kickoff (), media di yard per ritorno (26,7) e TD ritornati (2).\nL'11 ottobre 1992, Sanders gioc\u00f2 in una partita dei Falcons a Miami e poi vol\u00f2 a Pittsburgh, sperando di giocare coi Braves nelle Championship Series game contro i Pirates quella sera e diventare il primo atleta a giocare in due leghe professionistiche lo stesso giorno. Sanders non ce la fece ma apparve comunque alla partita di baseball quella sera. Nei suoi cinque anni coi Falcons, Deion arriv\u00f2 dieci volte nella end zone (tre difensive, tre ritornate dai calci, due ritornate dai punt e due su ricezione).\nSan Francisco 49ers.\nDopo cinque stagioni Sanders firm\u00f2 per giocarne una coi San Francisco 49ers, dove ebbe senza dubbio la sua miglior stagione della carriera, registrando 6 intercetti ritornandoli per 303 yard (primo nell'NFL) e 3 touchdown. Il 16 ottobre 1994, Deion fece il suo ritorno da avversario al Georgia Dome con la divisa da 49er. Dopo essere stato coinvolto in una rissa con l'ex compagno di squadra Andre Rison, Sanders intercett\u00f2 un passaggio da quarterback Jeff George ritornandolo per 93 yard superando l'intera difesa dei Falcons sideline ed entrando nella end zone. Sanders fu in seguito votato come miglior giocatore difensivo della stagione 1994 e registr\u00f2 un intercetto nella vittoria dei 49ers per 49\u201326 sui San Diego Chargers nel Super Bowl XXIX. Dopo questa stagione, Jerry Rice e Sanders si scontrarono pubblicamente: Rice non accettava l'idea che i media sentissero che Sanders fosse il giocatore che in precedenza mancava ai 49ers per vincere il Super Bowl e che non fosse dato credito anche agli altri 52 uomini dello spogliatoio.\nDallas Cowboys.\nDopo il successo avuto nella stagione coi 49ers, Sanders, insieme al suo agente Eugene Parker, fu contattato da diverse squadra bisognose di un cornerback All-Pro. Queste squadra comprese nel \"Deion Sweepstakes,\" come furono ribattezzate dai media, erano Philadelphia Eagles, Oakland Raiders, Miami Dolphins, San Francisco 49ers e Dallas Cowboys, che avevano perso il loro cornerback titolare Kevin Smith a causa di un infortunio per il resto della stagione.\nIl 9 settembre 1995 (che cadeva nella seconda settimana della stagione NFL), Sanders firm\u00f2 un lucrativo contratto coi Dallas Cowboys (sette anni, 35 milioni di dollari con 12,99 milioni di bonus alla firma), facendone, all'epoca, il pi\u00f9 pagato difensore della NFL. Sanders in seguito afferm\u00f2 nel suo libro Power, Money &amp; Sex: How Success Almost Ruined My Life che gli Oakland Raiders gli avevano offerto pi\u00f9 soldi di qualsiasi altra squadra ma che scelse di giocare a Dallas per giocare di pi\u00f9 nel lato offensivo della partita, per avere la possibilit\u00e0 di vincere il secondo Super Bowl e per la sua amicizia col wide receiver dei Cowboys Michael Irvin. Un'operazione in artroscopia lo tenne fuori fino alla settimana 9 quando si trov\u00f2 nuovamente ad Atlanta contro i Falcons, anche se questa volta per Sanders il debutto con la sua nuova squadra non fu cos\u00ec drammatico come lo fu coi 49ers (i Cowboys vinsero 28-13). Sanders aiut\u00f2 i Cowboys a vincere il loro terzo Super Bowl in quattro anni nel Super Bowl XXX contro i Pittsburgh Steelers, dove ritorn\u00f2 un punt per 11 yard e ricevette un passaggio da 47 yard in attacco, segnando il primo touchdown di Dallas nella vittoria 27\u201317. Sanders gioc\u00f2 altre quattro stagioni a Dallas, venendo sempre convocato per il Pro Bowl, malgrado i Cowboys vinsero una sola gara di playoff (nel 1996 contro i Minnesota Vikings) durante quel periodo.\nWashington Redskins.\nDopo cinque stagioni coi Cowboys, il nuovo proprietario dei Washington Redskins Daniel Snyder insegu\u00ec Sanders insieme ad altri pregiati free agent come Mark Carrier e Bruce Smith. Sanders gioc\u00f2 una stagione coi Redskins, registrando quattro intercetti prima di ritirarsi nel 2001. Alla fine della stagione 2002 Sanders contempl\u00f2 un ritorno nella NFL, con gli Oakland Raiders. Col suo diritto di propriet\u00e0 ancora dei Redskins, egli fece pressioni per essere svincolato, cosa che alla fine avvenne. I San Diego Chargers acquistarono i diritti su Sanders e lo misero nella loro lista riserve/ritirati. Sanders opt\u00f2 per rimanere ritirato.\nDurante la stagione 2002, Sanders fu frequentemente commentatore ospite del Monday Night Football. Come nota divertente, durante un Monday Night Football tra Dallas e Washington quell'anno, fu menzionato che Sanders, che era parte della squadra di commento per quella partita, stava ancora percependo soldi da entrambe le squadre per i precedenti contratti stipulati con esse.\nBaltimore Ravens.\nNel 2004, Sanders annunci\u00f2 che stava per terminare il suo ritiro, grazie alle pressioni del cornerback dei Ravens Corey Fuller, del linebacker Ray Lewis e del suo migliore amico Joe Zorovich. Deion firm\u00f2 un contratto di un anno coi Baltimore Ravens per essere un nickelback (cio\u00e8 un cornerback che funge da quinto (in aggiunta ai normali quattro) defensive back della difesa). Sanders scelse di indossare il numero 37, la sua et\u00e0 all'epoca. Contro i Buffalo Bills nella settimana 7 della stagione 2004, Sanders ritorn\u00f2 il suo nono intercetto in carriera in un TD, raggiungendo Ken Houston e Aeneas Williams al secondo posto di questa classifica e dietro a Rod Woodson (con 12).\nNel gennaio 2006, dopo aver giocato due stagioni per Baltimore in cui i Ravens non si qualificarono per i playoff, Sanders si ritir\u00f2 nuovamente dalla NFL e divenne un analista per NFL Network.\nEredit\u00e0.\nDurante i suoi 14 anni di carriera nella NFL, Sanders fu perennemente inserito nella formazione ideale della stagione ed uno dei pi\u00f9 temuti difensori in ogni partita. Mentre molti critici argomentano la sua scarsa abilit\u00e0 nei placcaggi e che non fosse un fattore nel gioco delle corse, nessuno ha mai negato la sua impressionante velocit\u00e0.\nSanders venne occasionalmente schierato anche in attacco. Durante la stagione 1996, Sanders salt\u00f2 la stagione del baseball per concentrarsi sul football e frequento il primo training camp della sua carriera per familiarizzare meglio con le sfumature della posizione di wide receiver. Egli divenne il secondo titolare sia in attacco che in difesa (dopo Roy Green dei Cardinals) nella NFL dai tempi di Chuck Bednarik per la prima parte della stagione dopo che Michael Irvin fu sospeso per cinque partite a causa di un abuso di sostanze.\nDurante la sua carriera, Sanders intercett\u00f2 53 passaggi per yard (25,1 yard di media), recuperando quattro fumble per 15 yard, ritornando 155 kickoff per yard, guadagn\u00f2 yard su 212 punt ritornati e ricevette 60 passaggi per 784 yard. Sanders mise insieme yard in tutte le categorie e segn\u00f2 22 touchdown: nove ritornati da un intercetto, sei da un punt, tre ritornati dai kickoff, tre ricevuti e uno da un fumble recuperato. I suoi 19 ritorni difensivi in touchdown sono un record NFL. Fu scelto per otto Pro Bowl nel 1991-1994 e 1996\u20131999. Vinse inoltre il premio di miglior giocatore difensivo dell'anno nel 1994."}
{"id": "3876807", "revid": "486946", "url": "https://it.wikipedia.org/wiki?curid=3876807", "title": "Roseto Basket", "text": ""}
{"id": "3876808", "revid": "287204", "url": "https://it.wikipedia.org/wiki?curid=3876808", "title": "Tyn nad Vltavou", "text": ""}
{"id": "3876809", "revid": "599013", "url": "https://it.wikipedia.org/wiki?curid=3876809", "title": "Paul Kane", "text": "Carriera.\nClub.\nKane cominci\u00f2 la carriera con lo Hibernian nel 1982. In otto stagioni a Easter Road, collezion\u00f2 247 apparizioni in campionato e segn\u00f2 33 reti. Nel 1991 si accord\u00f2 con l'Oldham Athletic, andando ad accumulare 21 presenze in squadra.\nIl passo successivo della sua carriera lo vide accordarsi con l'Aberdeen. In 118 partite disputate, trov\u00f2 per 11 volte la via del gol. Si trasfer\u00ec poi in prestito al Barnsley. Firm\u00f2 poi per i norvegesi del Viking, per cui debutt\u00f2 nella Tippeligaen il 5 giugno 1996, quando fu titolare nella sconfitta per 3-1 in casa del Kongsvinger. Il 4 agosto segn\u00f2 la prima rete, nella vittoria per 3-0 sul Brann.\nNel 1997 torn\u00f2 in Scozia, per militare nelle file del St. Johnstone, dove gioc\u00f2 fino al compimento dei 36 anni. Gioc\u00f2 poi per il Clyde, club in cui chiuse la carriera nel 2003."}
{"id": "3876813", "revid": "110157", "url": "https://it.wikipedia.org/wiki?curid=3876813", "title": "Catching Rays On Giant", "text": "Catching Rays On Giant \u00e8 il sesto album in studio degli Alphaville, pubblicato il 19 novembre 2010. Le ultime quattro tracce sono bonus esclusivi dell'edizione Deluxe, mentre I Die For You Today e Song For No One sono stati estratti come singoli rispettivamente il 22 agosto 2010 e 1\u00ba marzo 2011."}
{"id": "3876814", "revid": "1781628", "url": "https://it.wikipedia.org/wiki?curid=3876814", "title": "Fuori i secondi (album)", "text": "Fuori i secondi \u00e8 il terzo album in studio del cantautore italiano Cisco, pubblicato il 31 gennaio 2012."}
{"id": "3876820", "revid": "767487", "url": "https://it.wikipedia.org/wiki?curid=3876820", "title": "La citt\u00e0 proibita (film 1918)", "text": "La citt\u00e0 proibita (\"The Forbidden City\") \u00e8 un film muto del 1918 diretto da Sidney Franklin.\nLa storia di George Scarborough, sceneggiata da Mary Murillo, racconta le vicissitudini cui va incontra l'amore interrazziale tra un americano e una principessa cinese. I due protagonisti sono Thomas Meighan e Norma Talmadge, che interpreta anche il ruolo della figlia.\nTrama.\nSan San, la figlia di un mandarino cinese, si innamora del diplomatico americano John Worden. I due si sposano segretamente e vivono felici finch\u00e9 il padre di lei non decide di offrire la figlia all'imperatore come concubina. A palazzo, si scopre che la nuova concubina non solo non \u00e8 vergine, ma \u00e8 anche madre di una bambina: scoppia lo scandalo e San San vene condannata a morte mentre Worden lascia il paese.\nPassano diciotto anni. La piccola Toy \u00e8 diventata una donna, allevata dalle donne dell'harem. La ragazza riesce a fuggire e si rifugia a Manila, dove si arruola tra le infermiere della Croce Rossa. Si fidanza con il tenente Phillip Halbert ma il tutore del giovane si oppone alla loro unione. Toy \u00e8 chiamata al capezzale dell'uomo che \u00e8 caduto malato: nel delirio, lui confessa di essere suo padre. Ricordando con nostalgia il suo amore per San San, finalmente cede e benedice l'unione dei due giovani.\nProduzione.\nIl film, che fu prodotto dalla Norma Talmadge Film Corporation, venne girato nei Select Studios del Bronx.\nDistribuzione.\nDistribuito dalla Select Pictures Corporation, il film - conosciuto anche come \"A Tale of a Forbidden City\" - venne presentato in prima a New York il 6 ottobre 1918. Il 15 maggio 1923, il film venne distribuito anche in Colombia.\nCopie della pellicola sono conservate negli archivi della Library of Congress (positivo 35\u00a0mm), alla EmGee Film Library (positivo 16\u00a0mm) e in collezioni private (positivi 16\u00a0mm.\nNel 2004, il DVD del film \u00e8 stato pubblicato negli Stati Uniti dalla Grapevine Video in NTSC in una versione di 62 minuti insieme a \"The Social Secretary\", un altro film di Norma Talmadge del 1916 diretto da John Emerson"}
{"id": "3876821", "revid": "599013", "url": "https://it.wikipedia.org/wiki?curid=3876821", "title": "Riesi rosato", "text": "Il Riesi rosato \u00e8 un vino a DOC che pu\u00f2 essere prodotto nei comuni di Riesi, Butera, Mazzarino, tutti in provincia di Caltanissetta.\nTecniche produttive.\nIl vino Riesi rosato deve essere prodotto con la tecnica della fermentazione \"in rosato\" oppure con la fermentazione di una miscela di uve bianche e nere.\nPu\u00f2 essere commercializzato non prima del mese di febbraio dell'anno successivo alla vendemmia.\nProduzione.\n\"Provincia, stagione, volume in ettolitri\"\nVoci correlate.\nRiesi (vino)"}
{"id": "3876827", "revid": "1714743", "url": "https://it.wikipedia.org/wiki?curid=3876827", "title": "Dmitrij Ivanovi\u010d di Russia (1552-1553)", "text": "Nascita.\nIvan IV divenne Gran Principe di Mosca nel 1533, all'et\u00e0 di tre anni; alla sua incoronazione, avvenuta il 16 gennaio 1547, ripristin\u00f2 il titolo di Zar, usato occasionalmente da suo nonno Ivan III. Si scelse come moglie Anastasija Romanovna, la figlia di un ricco boiardo, che nei primi quattro anni di matrimonio diede a Ivan due figlie: Anna e Maria, entrambe morte nel loro primo anno di vita. L'11 ottobre 1552, Anastasija partor\u00ec un figlio, che fu chiamato Dmitrij. Mentre era gravemente malato, Ivan IV chiese ai boiardi di accettare con un giuramento come erede al trono suo figlio, che divenne quindi il primo Zarevic.. I boiardi, anche se riluttanti in quanto avrebbero preferito un cugino di Ivan IV, Vladimir, come successore, accettarono. Gli storici non sono d'accordo nel dire se questo episodio accadde nel 1552 o nel 1553.\nMorte.\nNell'estate del 1553 Ivan intraprese un pellegrinaggio al Monastero di Kirillo-Beloserskij, vicino al villaggio di Kirillov. Mentre navigava su un fiume, l'imbarcazione reale si ribalt\u00f2 a causa di un'onda e lo Zarevic sfugg\u00ec di mano alla sua balia. Gli adulti si salvarono, ma il bambino anneg\u00f2. Cronache del tempo riferiscono che Massimo il Greco, che poco tempo prima aveva fatto visita a Ivan, aveva previsto la morte di Dmitrij. Secondo Andrej Kurbskij, Massimo aveva detto a Ivan che non avrebbe dovuto fare un viaggio cos\u00ec lungo con la sua sposa e il figlioletto.\nAvvenimenti successivi.\nDmitrij fu sepolto nella Cattedrale dell'Arcangelo Michele al Cremlino. Dopo la sua morte, Anastasija ebbe altri tre figli, due dei quali sopravvissero all'infanzia. Il figlio pi\u00f9 giovane di Ivan IV, avuto dalla sua ultima moglie, fu chiamato Dmitrij, dopo quasi trent'anni dalla morte del primo."}
{"id": "3876830", "revid": "1602064", "url": "https://it.wikipedia.org/wiki?curid=3876830", "title": "Ivan Ivanovi\u010d di Russia", "text": "Biografia.\nIl giovane Ivan sembrava crudele come il padre, avendolo accompagnato durante il Massacro di Novgorod, all'et\u00e0 di 15 anni. Per cinque settimane padre e figlio osservarono i saccheggi degli Opri\u010dniki con entusiasmo, ritirandosi poi in chiesa per pregare. Fu scritto inoltre che lo Zarevic salv\u00f2 il padre da un tentativo di omicidio: un prigioniero livone chiamato Bykovskij avrebbe sguainato una spada contro Ivan il Terribile, ma fu subito accoltellato dal figlio.\nNel 1566 fu proposto un suo matrimonio con Virginia Eriksdotter, figlia del re Erik XIV di Svezia, ma la cosa non ebbe seguito. A 17 anni si fidanz\u00f2 con Evdokija Saburova che per\u00f2, a causa della sua sterilit\u00e0, fu presto relegata in un convento da Ivan IV. Stessa sorte tocc\u00f2 alla sua seconda moglie, Paraskeva Solovaja.\nI suoi impulsi sadici persistevano, e presiedeva di frequente alle torture dei prigionieri con suo padre. La sua terza moglie fu Elena \u0160eremeteva, che nel 1581 rimase incinta. Il rapporto di Ivan con il padre inizi\u00f2 a guastarsi durante le ultime fasi della guerra di Livonia. Risentito con il padre per i suoi insuccessi militari, Ivan chiese che gli venisse affidato il comando di truppe per liberare Pskov sotto assedio.\nLe cose peggiorarono ulteriormente il 15 novembre quando lo Zar, avendo visto sua nuora incinta vestita in maniera giudicata non conveniente, l'aggred\u00ec. Udendo le sue grida, lo Zarevic accorse in difesa della moglie, che tuttavia perse il bambino. La furiosa lite continu\u00f2, toccando anche le diverse idee sui fatti di Pskov, finch\u00e9 Ivan il Terribile colp\u00ec il figlio alla testa con lo scettro. Boris Godunov, presente alla scena, tent\u00f2 di intervenire, ma invano. Il giovane Ivan stramazz\u00f2 al suolo, semi incosciente e gravemente ferito alla tempia. Il padre allora si gett\u00f2 su di lui disperato e imprecando contro s\u00e9 stesso. Ivan figlio mor\u00ec dopo pochi giorni di agonia, il 19 novembre 1581."}
{"id": "3876833", "revid": "287204", "url": "https://it.wikipedia.org/wiki?curid=3876833", "title": "Dolni Bukovsko", "text": ""}
{"id": "3876837", "revid": "253269", "url": "https://it.wikipedia.org/wiki?curid=3876837", "title": "Charley Rogers", "text": "Biografia.\nNato in Inghilterra e soprannominato \"Charley\", o anche \"Charlie\", Rogers inizi\u00f2 molto giovane la carriera cinematografica esordendo come attore nel 1912 in alcune comiche. Raggiunse la fama quando si un\u00ec alla compagnia di Hal Roach, interpretando prima piccoli ruoli di automobilista, cameriere o poliziotto nelle comiche mute di Stanlio e Ollio, poi diventandone sceneggiatore nei primi anni del sonoro e infine dirigendo la famosa coppia. \nI film pi\u00f9 famosi di Rogers risalgono a un arco di tempo fra il 1933 e il 1936, in cui diresse Laurel &amp; Hardy nei loro film pi\u00f9 celebri, fra i quali \"Fra Diavolo\" (1933) assieme a Roach, \"Nel paese delle meraviglie\" (1934) e \"Noi siamo zingarelli\" (1936) assieme a James W. Horne.\nSuccessivamente Rogers abbandon\u00f2 la carriera di regista e continu\u00f2 a scrivere la sceneggiatura per altri film di Stanlio e Ollio fino a \"C'era una volta un piccolo naviglio\" (1940). Si riunir\u00e0 con la coppia solo nel 1943, per l'adattamento de \"Il nemico ci ascolta\", e poi come attore per \"Maestri di ballo\" (1944), per poi abbandonare definitivamente il cinema. Mor\u00ec nel 1956 in un incidente stradale e venne sepolto al Forest Lawn Memorial Park a Los Angeles."}
{"id": "3876838", "revid": "291669", "url": "https://it.wikipedia.org/wiki?curid=3876838", "title": "Ernest Roget", "text": ""}
{"id": "3876839", "revid": "125038839", "url": "https://it.wikipedia.org/wiki?curid=3876839", "title": "Luigi Ciccarese", "text": "Biografia.\nRisiede a Roma. Svolge come attivit\u00e0 prevalente nel mondo del cinema quella di direttore della fotografia.\nCura anche le riprese come operatore alla macchina per alcuni film: \"Bada alla tua pelle, Spirito Santo!\" e \"Cosa avete fatto a Solange?\" (entrambi del 1972) e \"Zombi 3\" (1988).\nInoltre \u00e8 il produttore esecutivo del film \"Attrazione pericolosa\" (1993).\n\u00c8 direttore della fotografia con i numerosi registi Italiani, tra cui almeno un film con: Roberto Mauri (1974), Mario Bianchi (1975), Lorenzo Gicca Palli (1976), Luigi Petrini (1980), Mario Siciliano (1983), Massimo Pirri (1986), Gianni Cozzolino (1993) e Franco Salvia (2001). Collabora anche ad alcuni film diretti da Umberto Lenzi (1987/ 1988), Lucio Fulci (1987 / 1990) e Claudio Fragasso (1987/ 1993).\nMa i registi a cui \u00e8 pi\u00f9 legato sono Bruno Mattei e Nin\u00ec Grassia. Con Bruno Mattei \u00e8 direttore della fotografia di almeno 11 film dal 1977 al 2006. Il regista Nin\u00ec Grassia gli affida l'incarico di direttore della fotografia di almeno 25 film nel periodo dal 1978 al 2003.\nDa segnalare che \u00e8 direttore della fotografia di film nei diversi generi: Il genere pi\u00f9 trattato \u00e8 senz'altro quello dei film di erotismo: almeno 17 dal 1976, al 2003.\nMolti anche i film musicali, almeno 9, nel periodo dal 1978 al 1999. Poi i film horror: almeno 7 dal 1987 al 2006 ed almeno altrettanti Film commedia: dal 1975 al 2003.\nCompletano l'attivit\u00e0 almeno tre western: dal 1974 al 1987; due film d'azione: nel 1983 e 1986; un film d'avventura nel 1987; un Film per ragazzi nel 1988; un film drammatico nel 1993, un film poliziesco nel 1994 ed un film thriller nel 2001."}
{"id": "3876841", "revid": "80339", "url": "https://it.wikipedia.org/wiki?curid=3876841", "title": "Aksay", "text": ""}
{"id": "3876842", "revid": "1342360", "url": "https://it.wikipedia.org/wiki?curid=3876842", "title": "B' Kat\u012bgoria 1979-1980", "text": "L'edizione 1979-1980 della B' Kat\u012bgoria vide la vittoria finale dell'Nea Salamis.\nFormula.\nLe 14 squadre partecipanti hanno disputato il campionato incontrandosi in due gironi di andata e ritorno, per un totale di 26 giornate: erano previsti due punti per la vittoria. A causa della diminuzione di posti in Divisione A era prevista un'unica promozione."}
{"id": "3876846", "revid": "287204", "url": "https://it.wikipedia.org/wiki?curid=3876846", "title": "Sevetin", "text": ""}
{"id": "3876847", "revid": "767487", "url": "https://it.wikipedia.org/wiki?curid=3876847", "title": "Conception (film)", "text": "Conception \u00e8 un film del 2011 diretto da Josh Stolberg. Si tratta di una commedia romantica corale distribuita direttamente per il mercato home video digitale statunitense dal mese di febbraio 2012.\nTrama.\nNove diverse coppie di innamorati, tra le quali coniugi che lottano contro le scarse possibilit\u00e0 di avere figli e adolescenti impegnati nel perdere la loro verginit\u00e0, si ritrovano ad affrontare tematiche legate al sesso e alla gravidanza. Tutte, intenzionalmente o meno, stanno per vivere la notte in cui concepiranno un bambino; momenti che dimostreranno come il rapporto sessuale possa essere pi\u00f9 una questione nevrotica che erotica.\nDistribuzione.\nLa premi\u00e8re del film si tenne il 6 aprile 2011 al Beverly Hills Film Festival. Saltando la proiezione nelle sale cinematografiche, la pellicola venne poi distribuita dal 24 febbraio 2012 attraverso varie piattaforme di distribuzione digitale on demand, tra cui Amazon Watch Instantly e iTunes.\nAccoglienza.\n\"Variety\" present\u00f2 il film come un misto di storie seriocomiche intrecciate tra di loro, poco sviluppate e marginalmente collegate, che mancano di un risultato finale impressivo o di un forte stampo registico. Il settimanale statunitense apprezz\u00f2 le interpretazioni di Jason Mantzoukas e Gregory Smith, definendo invece inusualmente stridula quella di Connie Britton. \u00abUna sottile commedia romantica a tratti divertente\u00bb fu invece il giudizio del \"The Hollywood Reporter\"; mentre secondo Kathryn Schroeder, critica di FilmFracture.com, il punto di forza della pellicola \u00e8 costituito dall'eccellente montaggio che ha permesso al regista di muoversi da una coppia all'altra con semplicit\u00e0 e senza sacrificare i significati pi\u00f9 o meno profondi che ogni storia racconta. La Schroeder apprezz\u00f2 anche la \u00abstraordinariamente genuina\u00bb sceneggiatura."}
{"id": "3876848", "revid": "122631777", "url": "https://it.wikipedia.org/wiki?curid=3876848", "title": "McLaren MP4-27", "text": "La McLaren MP4-27 \u00e8 un'automobile monoposto sportiva di Formula 1 costruita dalla casa automobilistica McLaren, per partecipare al Campionato mondiale di Formula 1 2012.\n\u00c8 stata presentata il 1\u00ba febbraio 2012 a Woking, presso la sede della scuderia.\nLivrea e Sponsor.\nLa livrea della vettura \u00e8 la stessa della stagione precedente, cos\u00ec come lo sponsor principale, Vodafone.\nSviluppo.\nLa monoposto della McLaren, nel mantenersi in linea con la vettura dell'anno passato (almeno sull'anteriore) \u00e8 quella pi\u00f9 estranea all'interpretazione generale del nuovo regolamento. \u00c8 stato scelto, infatti, di abbassare tutta la linea della cellula di sopravvivenza sotto i 62,5\u00a0cm, in modo da rientrare nei 55\u00a0cm regolamentari con un andamento lineare e senza la necessit\u00e0 di uno scalino sul muso.\nLa zona delle pance non presenta pi\u00f9 il disegno ad \u201cU\u201d utilizzato l'anno precedente; le nuove direttive per la posizione degli scarichi non rendono possibile l'utilizzo degli scarichi \u201csoffiati\u201d: i gas di scarico devono quindi essere deviati in modo da non danneggiare l'aerodinamica della vettura. Il lavoro sul retrotreno ha portato ad una riduzione delle dimensioni, al fine di restringerlo il pi\u00f9 possibile; stesso discorso vale per le pance laterali.\nLe sospensioni anteriori sono di tipo \"push-rod\" mentre le posteriori diventano \"pull-rod\". Sul cofano \u00e8 installata una piccola pinna e l'airbox resta triangolare. I cerchi assumono un nuovo disegno volto all'aspirazione dell'aria calda per raffreddare i freni ed ospitano le gomme Pirelli.\nStagione 2012.\nCampionato.\nLa stagione inizia molto bene per entrambi i piloti: Button coglie il successo in occasione del Gran Premio inaugurale in Australia mentre Hamilton giunge terzo dopo aver ottenuto il miglior tempo in qualifica. Dopo il Gran Premio di Cina, nel quale Button e Hamilton giungono rispettivamente secondo e terzo, la scuderia di Woking otterr\u00e0 solo due podi e la vittoria di Hamilton in Canada. In queste sette gare i due piloti McLaren sembrano nettamnete inferiori alle Red Bull e alla Ferrari di Fernando Alonso, in testa alla classifica, mentre per quanto riguarda la classifica costruttori questi scarsi risultsti costano alla scuderia britannica il 2\u00ba posto in classifica per mano della Ferrari. Per il Gran Premio di Spagna la McLaren fa debuttare sulla sua vettura una versione alta del musetto. Ma dopo questo periodo di scarsa forma la McLaren di Hamilton rientra inaspettatamente in corsa per l'alloro nel giro di tre gare riuscendo a vincere in Ungheria e poi in Italia partendo in entrambe le occasioni dalla pole position. A Singapore Hamilton effettua il miglior tempo in qualifica ma in gara, dopo essere stato in testa per 24 giri, sar\u00e0 costretto al ritiro per un problema al cambio. Per quanto riguarda Jenson Button, che staziona nettamente pi\u00f9 in basso in classifica, riesce ad ottenere una vittoria in Belgio partendo dalla pole position. Dopo il Gran Premio di Singapore per la McLaren arriva un altro periodo di scarsa forma, che mette fine cos\u00ec al sogno mondiale. Dopo il Gran Premio di Singapore la scuderia ottiene solo due vittorie con Hamilton negli Stati Uniti e con Button in Brasile e due pole positon entrambe conquistate da Hamilton ad Abu Dhabi e in Brasile ma in entrambe le occasioni il campione del mondo 2008 si ritira. La stagione 2012 si conclude con Hamilton che termina la sua ultima stagione in McLaren al 4\u00ba posto con 190 punti davanti a Button che tra alti e bassi termina la stagione al 5\u00ba posto con 188 punti. In classifica costruttori la McLaren termina il campionato al 3\u00ba posto con 378 punti, contendendosi il 2\u00ba posto in classifica con la Ferrari fino all'ultima gara. Le McLaren in tutta la stagione ottengono 7 vittorie (4 di Hamilton e 3 di Button), 13 podi (7 di Hamilton e 6 Button), 8 pole positon (7 di Hamilton e 1 di Button) e 3 giri veloci (2 di Button e 1 di Hamilton)."}
{"id": "3876851", "revid": "599013", "url": "https://it.wikipedia.org/wiki?curid=3876851", "title": "Louis Smith (disambigua)", "text": "Louis Smith pu\u00f2 riferirsi a diverse persone:"}
{"id": "3876853", "revid": "339392", "url": "https://it.wikipedia.org/wiki?curid=3876853", "title": "A Tale of a Forbidden City", "text": ""}
{"id": "3876860", "revid": "1452073", "url": "https://it.wikipedia.org/wiki?curid=3876860", "title": "Electroplankton", "text": " \u00e8 un videogioco di tipo musicale, sviluppato da Indies Zero e pubblicato dalla Nintendo nel 2005 per la console Nintendo DS.\nIn questo gioco bisogna interagire con plancton animati e creare musica attraverso uno dei dieci diversi plancton. La prima edizione di \"Electroplankton\" \u00e8 stato venuto in Giappone insieme ad un set di cuffie auricolari di colore blu."}
{"id": "3876864", "revid": "1714743", "url": "https://it.wikipedia.org/wiki?curid=3876864", "title": "Werner III d'Asburgo", "text": "Biografia.\nFiglio di Ottone II e di Hilla, alla morte del padre gli succedette nei titoli di Conte di Asburgo, ed ottenne il titolo di Langravio dell'Alta Alsazia, conferitogli (1135 circa) dall'imperatore Lotario.\nIn et\u00e0 avanzata ottenne il titolo di Prevosto di Murbach.\nMor\u00ec a Roma il 19 agosto 1167, per un'epidemia. Gli succedette il figlio Alberto III, detto il Ricco, d'Asburgo. "}
{"id": "3876869", "revid": "118046758", "url": "https://it.wikipedia.org/wiki?curid=3876869", "title": "Tram ATM serie 7000 (Milano)", "text": "Le elettromotrici serie 7000 dell'ATM di Milano sono una serie di vetture tranviarie articolate, a pianale integralmente ribassato, utilizzate sulla rete tranviaria urbana. Appartengono alla famiglia degli Eurotram dell'azienda canadese Bombardier, dopo che questa ha acquisito la Adtranz, e quindi la ABB Tecnomasio.\nStoria.\nNegli anni novanta del XX secolo, la rete tranviaria di Milano visse una fase di espansione e rilancio che rese necessario il rinnovamento e l'ampliamento del parco rotabili, all'epoca obsoleto (le vetture pi\u00f9 recenti erano i \"jumbotram\" serie 4900, risalenti al 1976).\nNel 1996 l'Azienda Trasporti Municipali indisse una gara per la fornitura di nuove vetture a pianale interamente ribassato, che venne vinta dall'ABB Tecnomasio (poi Adtranz) con il modello Eurotram, gi\u00e0 fornito alla rete di Strasburgo. Il contratto prevedeva la fornitura di 20 vetture, poi aumentate fino a 26.\nLa prima unit\u00e0 venne consegnata nel dicembre 1999 ed inizi\u00f2 un lungo periodo di prove sulla rete; dopodich\u00e9 fu immessa in servizio regolare sulla linea 14 dal 25 settembre 2000.\nLa fornitura delle 26 vetture della serie (numerate da 7001 a 7026), proceduta a rilento per i rivolgimenti societari, venne conclusa da Bombardier agli inizi del 2002.\nDal 7 dicembre 2002 le 7000 furono utilizzate anche sulla nuova linea 7 (cosiddetta \"metrotranvia di Bicocca\"), sulla quale potevano esprimere al meglio le loro caratteristiche innovative. Del resto, a causa della loro smisurata lunghezza e del notevole ingombro dei moduli di estremit\u00e0, rappresentati da cabina di guida e coda, si rese ben presto evidente che le nuove motrici mal si adattavano alla circolazione lungo le strette e curvose vie del centro cittadino, tanto che dal 2004 tutte le 7000 sono utilizzate esclusivamente sulla linea tram 15 Rozzano-Duomo, con andamento del tracciato piuttosto rettilineo e per buona parte su sede riservata.\nNel tempo, diverse unit\u00e0 sono rimaste coinvolte in incidenti pi\u00f9 o meno gravi, al punto che attualmente sono oramai diverse quelle poste fuori servizio. Ciononostante, nel corso del 2019 ATM ha annunciato la revisione generale di questa tipologia di materiale, che permetter\u00e0 la sostituzione \"ex novo\" dell'equipaggiamento elettronico, il rinnovo degli ambienti interni e la ricolorazione di tutte le vetture in livrea bitonale giallo Milano. In data 12 gennaio 2021 \u00e8 stata pubblicata l'assegnazione del revamping alla societ\u00e0 Bombardier Transportation Italy S.p.A. di Vado Ligure (SV).\nCaratteristiche.\nLe 7000 sono vetture articolate, composte di 7 elementi, identificati con le lettere da A a G; gli elementi dispari (A, C, E, G) sono corti e sostenuti da carrelli, gli elementi pari (B, D, F) sono lunghi e sospesi.\nIl tram \u00e8 a pianale interamente ribassato; il \"design\" esterno, opera di Zagato, venne premiato nel 2001 con il \"Compasso d'Oro\"."}
{"id": "3876871", "revid": "296631", "url": "https://it.wikipedia.org/wiki?curid=3876871", "title": "M*A*S*H (romanzo)", "text": "MASH (titolo originale \"MASH, A Novel About Three Army Doctors\") \u00e8 un romanzo umoristico scritto nel 1968 da Richard Hooker, pseudonimo di H. Richard Hornberger e Wilfred Charles Heinz, ambientato in un ospedale da campo americano durante la guerra di Corea (l'acronimo MASH sta per Mobile Army Surgical Hospital).\nDa questo libro sono stati tratti un film con lo stesso titolo diretto da Robert Altman, vincitore dell'Oscar alla migliore sceneggiatura non originale e della Palma d'Oro al 23\u00ba Festival di Cannes, ed una omonima serie televisiva americana di grande successo, durata dal 1972 al 1983, e trasmessa anche in Italia.\nIl libro ha avuto due sequel dello stesso autore, dei quali uno, \"MASH va nel Maine\", \u00e8 stato tradotto e pubblicato in Italia.\nTrama.\nNel 1951, dall'ospedale da campo 4077\u00b0 MASH (detto il Doppio Naturale), situato dietro la linea del fronte vicino al 38\u00ba parallelo in Corea, parte una richiesta urgente per due nuovi chirurghi. Il comandante dell'unit\u00e0 tenente colonnello Henry Blake otterr\u00e0 quanto richiesto, ma scoprir\u00e0 presto che i due nuovi arrivati, i capitani Duca Forrest e Occhiodifalco Pierce, pur abilissimi nella loro professione non sono il tipo di uomini che fanno dormire sonni tranquilli ai loro superiori. Non amano seguire le regole, dando vita spesso e volentieri ad episodi al limite dell'insubordinazione e dell'oltraggio, situazione che si aggrava con l'arrivo del chirurgo toracico John MacIntyre detto Trappola, subito reclutato nel gruppo insediatosi in una delle tende del campo, rinominata \"la Palude\".\nGli uomini-della-palude, tra un impegnativo turno di lavoro al tavolo operatorio ed un giro al tavolo da poker dentistico, troveranno il tempo di liberarsi di un loro collega particolarmente cialtrone, salvare la vita al dentista dell'ospedale caduto in depressione, e racimolare i soldi (usando uno stratagemma alquanto blasfemo) per inviare l'attendente coreano della loro tenda a studiare negli Usa. Un'occasione insperata fornir\u00e0 loro la possibilit\u00e0 di trasferirsi per qualche giorno a Seul, dove, risolto brillantemente il problema chirurgico per cui erano stati richiamati, troveranno il modo di partecipare ad un torneo locale di golf, e di aiutare un vecchio amico, facendosene di nuovi. Al ritorno alla loro unit\u00e0 li attende un periodo di superlavoro che lascer\u00e0 tutti coi nervi molto scossi, situazione che il loro comandante decider\u00e0 di affrontare in modo poco ortodosso, rischiando per questo la propria carriera. Gli uomini-della-palude troveranno il modo di farsi perdonare, e di fare allargare il gruppo, convincendo un entusiasta colonnello Blake a formare una rappresentativa del campo per sfidare il suo superiore generale Hammond, comandante del vicino campo di evacuazione, in un incontro di football americano tra i componenti dei rispettivi reparti. Riusciranno a vincere rocambolescamente l'incontro e le laute scommesse associate, naturalmente anche grazie a qualche trucchetto non molto pulito.\nFinalmente, anche per i capitani Duca Forrest e Occhiodifalco Pierce l'ora del ritorno arriva, e dopo un breve periodo in cui il loro comandante riesce a tenerli a freno assegnandoli all'impegnativo compito di insegnare ai nuovi arrivati, l'ultimo capitolo li segue nel viaggio verso casa. Naturalmente alla loro maniera."}
{"id": "3876874", "revid": "46901654", "url": "https://it.wikipedia.org/wiki?curid=3876874", "title": "ATM di Torino", "text": ""}
{"id": "3876876", "revid": "211373", "url": "https://it.wikipedia.org/wiki?curid=3876876", "title": "Evangeliario di Ottone III", "text": "L'Evangeliario di Ottone III \u00e8 un'opera di miniatura del periodo ottoniano del quale costituisce uno dei capolavori. \nStoria.\nIl manoscritto fu creato verosimilmente verso l'anno 1000 su commissione dell'imperatore Ottone III o del suo successore Enrico II, presso lo \"scriptorium\" dell'Abbazia di Reichenau ed appartiene al cosiddetto \"Liuthar Gruppe \".\nL'Evangeliario appartenne fino al 1803 al Tesoro del Duomo di Bamberga e, nel corso della secolarizzazione pass\u00f2 alla Bayerische Staatsbibliothek di Monaco di Baviera, dove tuttora \u00e8 conservato al numero Clm\u00a04453 .\nCon altre opere della scuola dell'Abbazia di Reichenau, nel 2003 il manoscritto venne inserito nell'elenco UNESCO Memoria del mondo . \nDescrizione.\nManoscritti.\nContenuto e decorazione.\nIl manoscritto redatto su pergamena secondo lo stile della scuola di Reichenau, consiste di 278 fogli (I + 277) con formato 33,5 cm \u00d7 24 cm. Il codice \u00e8 decorato con 29 miniature a piena pagina, dodici cartagloria e quattro pagine iniziali anch'esse a piena pagina. Alle cartagloria abbellite da arcate riccamente decorate, segue l'immagine a doppia pagina dell'imperatore, le raffigurazioni degli evangelisti all'inizio di ogni Vangelo e una pagina decorata con un'iniziale e l'inizio del testo. \nNei testi evangelici ci sono illustrazioni appartenenti alle singole pericopi. Un gruppo particolare di immagini si trova nelle miniature del ciclo della Passione; il pittore dell'immagine dell'Imperatore \u00e8 di livello eccezionale. La copiatura del testo \u00e8 attribuita a tre di scrivani e le miniature si devono ad almeno tre decoratori tuttavia non \u00e8 possibile determinarne il numero preciso. Il manoscritto uscito dello scriptorium di Reichenau, \u00e8 scritto in minuscolo; come scrittura maiuscola \u00e8 stata usata la capitalis rustica nei colori rosso e nero; solo per le righe iniziali dei capitoli \u00e8 stata usata l'onciale in rosso con capolettera dorata .\nImmagine dell'Imperatore.\nDescrizione.\nLa prima immagine del manoscritto \u00e8 anche la pi\u00f9 famosa: \u00e8 la rappresentazione del sovrano in trono al quale le province offrono i loro doni. L'immagine dedicatoria occupa le pagine interne di un doppio folio che si trova tra le cartagloria e un l'altro doppio folio con l'immagine degli evangelisti e la pagina iniziale del Vangelo di Matteo.\nLa parte destra della doppia pagina mostra l'Imperatore nel suo palazzo seduto su un trono posto davanti a una colonna coperta di tende e circondato dai dignitari di corte. \nEgli porta una grande corona tempestata di gioielli, \u00e8 vestito con una tunica bianca e, come segno della sua dignit\u00e0 imperiale, con una tunica porpora i cui orli dorati e le strisce decorative sono riccamente incastonate di pietre preziose. Indossa, inoltre, un mantello chiuso sulla spalla destra. \nNella mano destra l'Imperatore tiene lo scettro con l'aquila augustea e nella mano sinistra la sphaira decorata con la croce: sono i simboli del suo potere. \nAccanto al trono, a sinistra, ci sono due ecclesiastici in paramenti episcopali e adornati con il pallio che d\u00e0 indicazione della loro posizione di metropoliti, mentre a destra sono raffigurati due guerrieri, uno anziano e uno giovane, che reggono la spada, la lancia e lo scudo del sovrano. L'abito di ogni personaggio raffigurato \u00e8 scelto con cura ed \u00e8 chiaramente distinto da quello dell'Imperatore: la tunica lunga \u00e8 riservata al sovrano, i vescovi portano dalmatica con maniche larghe e, infine, i due guerrieri indossano una tunica corta. \nAnche le calzature sono differenziate: l'Imperatore indossa scarpe abbottonate, i vescovi indossano sandali e i militari stivali semi-alti. Capigliatura e barba sono studiati con cura: solo l'ecclesiastico pi\u00f9 anziano \u00e8 raffigurato con una barba corta, il pi\u00f9 giovane, invece, \u00e8 senza barba come l'imperatore mentre gli altri personaggi portano lunghe e folte barbe. Il sovrano ha i capelli rossi, in contrasto con le altre figure, e questo \u00e8 un altro segno distintivo. \nUna processione di quattro figure femminili si dirige verso il sovrano: sono le allegorie delle province di Roma, Gallia, Germania e delle Sclavenia. Esse portano i loro doni all'Imperatore e sono guidate da Roma che porta fra le mani, coperte da un panno rosso, una ciotola d'oro piena di pietre preziose. A Roma segue la Gallia che porta in mano un ramo di palma, la Germania porta in dono una cornucopia piena di gioielli e infine Sclavenia offre un globo d'oro. Tutte e quattro le figure sono riccamente incoronate e vestite con abiti sontuosamente decorati.\nInterpretazione.\nI nomi delle quattro figure, cos\u00ec come l'ordine in cui appaiono, sono stati uno degli argomenti di maggiore importanza per identificare il sovrano come l'imperatore Ottone III, con particolare riferimento agli ultimi anni del suo regno quando la concezione classica costitu\u00ec il tema centrale della sua politica. Un secondo argomento, determinato dall'importanza e dall'et\u00e0 delle province nella federazione dell'Impero Romano, \u00e8 stato giustamente associato all'altra grande figura che godette della venerazione incondizionata dell'imperatore ottoniano nei suoi ultimi anni: Carlo Magno, la cui capitale e tomba, Aquisgrana, che racchiudeva la provincia di Gallia come territorio imperiale sulla riva sinistra del Reno. Anche l'allegoria della Sclavenia indica il periodo in cui Ottone cerc\u00f2 di legare pi\u00f9 saldamente a s\u00e8 l'impero slavo.\nIl fatto che l'allegoria di Roma sia stata associata all'imperatore Augusto, del quale Ottone stringe in una mano lo scettro con l'aquila, rafforza il contenuto programmatico della raffigurazione, e quindi non sorprende che, nel corso della storia, siano stati fatti ripetuti tentativi di identificare le figure in piedi ai lati del trono, con figure storiche. Tuttavia non ci sono prove concrete per confermare tali identificazioni; piuttosto, le figure in questione, appartengono all'antica iconografia imperiale e quindi lo spettatore le incontra gi\u00e0 nei ritratti carolingi dei regnanti mentre adempiono alla stessa funzione di portatori di armi. \nL'importanza del clero, e in particolare dell'episcopato, come fattore costitutivo della struttura della chiesa imperiale ottoniana, si evidenzia nella rappresentazione dei due dignitari ecclesiastici al fianco del sovrano, il pi\u00f9 anziano dei quali, quello di fronte, poggia la mano sul cuscino del trono. Questo gesto si trova anche nell'arte carolingia, per esempio nella Prima Bibbia di Carlo il Calvo, dove si notano due ecclesiastici dalla figura imponente in piedi presso il trono di Carlo il Calvo mentre pongono le loro mani sulla sua schiena. Anche l'offerta di doni preziosi \u00e8 presente nell'iconografia carolingia.\nRilegatura.\nLa rilegatura del manoscritto consiste in due tavole di quercia spesse 13 mm che misurano rispettivamente 338 \u00d7 245 e 242 mm. La coperta \u00e8 decorato nella parte anteriore con un rilievo bizantino in avorio raffigurante la morte di Maria e arricchito da 188 pietre preziose oltre ad essere ricoperto all'interno da un tessuto di seta anch'esso importato da Bisanzio e risalente all'anno 1000 circa. La coperta posteriore, invece, \u00e8 ricoperta da un velluto rosso probabilmente risalente al XVIII secolo. \nLa cornice, realizzata con fogli d'oro, \u00e8 incastonata sontuosamente con pietre preziose, gemme e perle in incastonature chiuse e traforate, tra le quali ci sono coni e piramidi sferiche in filigrana d'oro. Gli angoli sono protetti da piastre di smalto colorato. Le pietre tagliate sono antiche e di origine bizantina; una gemma di Alsen risale probabilmente al VIII o IX secolo.\nLa distribuzione irregolare delle pietre ornamentali pu\u00f2 essere attribuita ai danneggiamenti e ai restauri poich\u00e9 la disposizione originariamente equilibrata, le cui caratteristiche di base sono ancora riconoscibili, ha subito mutamenti nel corso dei secoli a causa di rifusioni, aggiunte e spostamenti. Colpiscono le incastonature con zaffiri che un tempo, e ancora in alcuni casi, sono disposti a croce. La rilegatura era gi\u00e0 fondamentalmente restaurata e rielaborata durante il regno di Enrico II che don\u00f2 il codice al Capitolo della cattedrale di Bamberga. Forse la rilegatura non era ancora stata completata quando il manoscritto arriv\u00f2 nelle mani dell'imperatore Enrico II e fu terminata solo dopo il cambio di propriet\u00e0.\nIl pannello d'avorio raffigurante la morte di Maria faceva originariamente parte di un trittico e rappresenta una delle opere pi\u00f9 importanti della scultura bizantina in avorio del X secolo, probabilmente proveniente dal patrimonio di Ottone III. La composizione, ben equilibrata, mostra la figura di Maria che riposa sul suo letto di morte sotto un baldacchino posto in primo piano, gli apostoli idolenti ai lati del letto e Cristo al centro che solleva l'anima della defunta, che viene ricevuta da due angeli con le mani velate che fluttuano in alto. "}
{"id": "3876880", "revid": "599013", "url": "https://it.wikipedia.org/wiki?curid=3876880", "title": "Kjetil L\u00f8vvik", "text": "Carriera.\nClub.\nL\u00f8vvik gioc\u00f2 nello Haugesund, prima di passare al Brann. Esord\u00ec cos\u00ec nella Tippeligaen il 21 aprile 1996, quando fu titolare nel successo per 0-2 sul V\u00e5lerenga, segnando anche una rete. Pass\u00f2 proprio in prestito al V\u00e5lerenga, nel corso della stessa stagione, debuttando con questa maglia in data 3 luglio, in occasione della vittoria per 2-1 sul Lillestr\u00f8m. Non riusc\u00ec per\u00f2 a salvare la squadra, che retrocesse nella 1. divisjon.\nTorn\u00f2 allora al Brann, dove rimase per tre stagioni. Si trasfer\u00ec poi agli svizzeri del Grasshoppers, per ritornare in patria l'anno seguente, accordandosi con il Lyn Oslo. Il primo match in squadra fu datato 30 aprile 2000, sostituendo Frode Birkeland e segnando poi il gol del definitivo 0-2 sul campo del Sandefjord. Contribu\u00ec alla promozione del campionato 2000, per poi giocare altre due stagioni con il club, nella Tippeligaen.\nTerminata questa esperienza, invest\u00ec 1.000.000 di corone assieme al procuratore sportivo Terje Simonsen per fondare un nuovo club con base a Stord, lo Stord/Moster. A febbraio 2003 lasci\u00f2 il calcio professionistico per giocare nel suo nuovo club, oltre a mantenerne la propriet\u00e0. Divent\u00f2 un goleador prolifico, mentre nel 2004 il suo spazio diminu\u00ec. Si ritir\u00f2 cos\u00ec a fine stagione. Nel 2005, il suo coinvolgimento nel club cess\u00f2 completamente."}
{"id": "3876888", "revid": "767487", "url": "https://it.wikipedia.org/wiki?curid=3876888", "title": "Gukovo", "text": "Gukovo \u00e8 una citt\u00e0 della Russia europea meridionale (oblast' di Rostov).\nSorge nel bacino carbonifero del Donbass, nella parte occidentale della \"oblast\"', a breve distanza dal confine ucraino, nella parte orientale delle alture del Donec, 115 chilometri a nord del capoluogo regionale Rostov sul Don.\nLa citt\u00e0 venne fondata nel 1878, a breve distanza da un preesistente insediamento (\"Gukovskaja\") nato agli inizi del XIX secolo come \"chutor\" (sorta di grossa fattoria) cosacco.\nLa citt\u00e0 di Gukovo \u00e8 uno dei principali centri minerari regionali, dal momento che il suo territorio \u00e8 ricco di miniere di carbone; sono inoltre presenti industrie meccaniche e dei materiali da costruzione."}
{"id": "3876894", "revid": "767487", "url": "https://it.wikipedia.org/wiki?curid=3876894", "title": "Vidar Bahus", "text": "Carriera.\nClub.\nBahus gioc\u00f2 per il Fyllingen dal 1990 al 1994, difendendo i pali della squadra anche nella massima divisione norvegese. Pass\u00f2 poi al Brann, debuttando il 30 luglio 1995, nel successo per 2-1 sul V\u00e5lerenga."}
{"id": "3876895", "revid": "1429175", "url": "https://it.wikipedia.org/wiki?curid=3876895", "title": "Film grottesco", "text": "Un film grottesco \u00e8 un film che si basa sulla narrazione di eventi assurdi e surreali attraverso la deformazione di alcuni aspetti della realt\u00e0.\nCaratteristiche.\nNella maggior parte dei casi questo genere cinematografico \u00e8 una critica nei confronti della societ\u00e0, di un sistema politico, di un personaggio. Tale critica avviene attraverso la ridicolizzazione dell'elemento preso in considerazione, rendendolo eccessivo e stravagante. Si pu\u00f2 considerare il film grottesco un sottogenere del film drammatico, anche se non mancano evidenti riferimenti al comico.\nSono molti i film, appartenenti a un genere predominante differente, che presentano elementi riconducibili al grottesco. Pu\u00f2 essere un esempio \"\" di Stanley Kubrick, dove molte scene sono caratterizzate da dialoghi e situazioni paradossali, utilizzati per un'evidente satira politica.\nAltri esempi di film di genere grottesco: \n\"Arancia Meccanica\", \"Il fascino discreto della borghesia\", \"Amarcord\", \"La Montagna Sacra\", \"Eraserhead\", \"Fuori Orario\", \"Storia di Ray\", \"Trainspotting\", \"Il grande Lebowski\", \"Holy Motors\", \"La grande abbuffata\", \"La donna scimmia\" e \"Dogtooth\"."}
{"id": "3876899", "revid": "1442080", "url": "https://it.wikipedia.org/wiki?curid=3876899", "title": "Marcelo De C\u00e9sari", "text": "Caratteristiche tecniche.\nGiocava come ala sinistra o interno destro.\nCarriera.\nClub.\nDe C\u00e9sari gioc\u00f2 per l'Atlanta segnatamente nel biennio 1919-1920, partecipando, peraltro, alla vittoria per 8-2 sul San Isidro con una doppietta. Aveva esordito nel club nel 1917 e vi rimase fino al 1922; dall'Atlanta si trasfer\u00ec, poi, al Boca Juniors, con la cui maglia esord\u00ec il 23 aprile 1922 contro lo Sportivo Dock Sud; segn\u00f2 la sua unica rete nel club il 18 giugno contro lo Sportivo del Norte. Lasci\u00f2 il Boca il 28 gennaio 1923, tornando all'Atlanta; gioc\u00f2, in seguito, anche al San Telmo in seconda divisione, sempre nel periodo dilettantistico, presenziando in prima squadra nel 1925 e nel 1926. In quest'ultima stagione segn\u00f2 contro l'Albi\u00f3n e gioc\u00f2 gli spareggi promozione contro l'Honor y Patria.\nNazionale.\nNel 1922 fu convocato per il Campeonato Sudamericano: in tale competizione esord\u00ec il 18 ottobre contro il a Rio de Janeiro, in quello che fu anche il suo debutto assoluto in Nazionale. Nel 1922 gioc\u00f2 un'altra gara, valida per la Copa Roca, contro il il 22 ottobre."}
{"id": "3876911", "revid": "88740", "url": "https://it.wikipedia.org/wiki?curid=3876911", "title": "Peter Lehmann", "text": "Ed \u00e8 un autore scientifico e attivista internazionale di antipsichiatria umanistica.\nBiografia.\nPeter Lehmann, laureato in pedagogia e dottore honoris causa, lavora come scrittore ed editore a Berlino. Dal 1980 ha al suo attivo numerosi contributi apparsi su riviste specialistiche e testi pubblicati sia in Germania che all'estero. Nel 1986 ha fondato la casa editrice Antipsychiatrieverlag (in italiano: Peter Lehmann Edizioni).\nNel 1990 \u00e8 tra i fondatori di PSYCHEX (Svizzera), nel 1991 contribuisce alla costituzione della Rete europea degli (ex-) utenti e sopravvissuti alla psichiatria (ENUSP). Nel 1996 \u00e8 tra i co-fondatori della Weglaufhaus \"(Casa-rifugio per coloro che fuggono dalla psichiatria)\" a Berlino. Dal 1994 al 2000 fa parte del consiglio direttivo dell'Associazione nazionale tedesca di (ex-) utenti e sopravvissuti alla psichiatria. Dal 1996 al 1999 \u00e8 membro del consiglio direttivo del Mental Health \"[Salute Mentale]\" Europe (MHE), ex Consiglio Regionale Europeo della Federazione Mondiale della Salute Mentale (ERC-WFMH). Nel 2002 \u00e8 tra i fondatori dell'associazione F\u00fcr alle F\u00e4lle \"(Per tutti i casi)\". Nel 2002 viene designato rappresentante ufficiale di MindFreedom International presso le Nazioni Unite e nel 2004 \u00e8 cofondatore di INTAR, International Network Toward Alternatives and Recovery \"(Network internazionale per alternative e recupero)\".\nNel 2010, gli viene assegnato un dottorato onorario come riconoscimento \"del contributo scientifico ed umanitario eccezionale ai diritti delle persone con esperienza psichiatrica\" dalla scuola di psicologia dell'Universit\u00e0 Aristotele di Salonicco, facolt\u00e0 di filosofia. La laudatio fu tenuta dal Sig. Prof. per Psicologia clinica, Kostas Bairaktaris. Peter Lehmann \u00e8 il primo e finora unico sopravvissuto alla psichiatria che \u00e8 mai stato onorato in questo modo per i suoi successi quale pioniere nel campo dell'antipsichiatria umanistica.\nNel 2011, gli viene assegnato \"l'ordine di merito della Repubblica Federale della Germania\" come riconoscimento per il servizio alla Comunit\u00e0 dal Presidente federale della Germania.\nAntipsichiatra umanistica.\nL'antipsichiatra umanistica, com'\u00e8 stata sviluppata da Peter Lehmann dalle posizioni tradizionali e tendenzialmente patriarcali ed accademiche di Franco Basaglia, David Cooper, Michel Foucault, Ronald D. Laing e Thomas Szasz, \u00e8 per lui una filosofia e un movimento non dogmatico. Per Peter Lehmann, l'antipsichiatria umanistica \u00e8 orientata verso l'interesse degli utenti e dei sopravvissuti della psichiatria che lottano per l'autodeterminazione e incolumit\u00e0 corporea. L'antipsichiatria umanistica non \u00e8 in nessun modo collegata n\u00e9 all'industria farmaceutica, n\u00e9 a organizzazioni che da essa dipendono, n\u00e9 tanto meno a Scientology o ad altre sette o a gruppi dogmatici di qualsiasi colore. Per Peter Lehmann, oltre la salute, niente importa pi\u00f9 della libert\u00e0 e dell'indipendenza.\nPer questo, l'antipsichiatria umanistica, per Peter Lehmann \u00e8 colma di spirito di contraddizione e dalla cognizione fondamentale che non spetta alla psichiatria in quanto riguardata \"scienza naturale\", di risolvere problemi psichici di natura sociale, che la disponibilit\u00e0 degli psichiatri a far uso della violenza rappresenta una minaccia e che le loro diagnosi stereotipate deviano l'attenzione dai reali problemi della persona nella societ\u00e0.\nPer questi motivi, per Peter Lehmann l'antipsichiatria umanistica mira a conseguire la creazione di un'assistenza psicosociale adeguata ed efficace per coloro che si trovano in stato di necessit\u00e0, salvaguardare la parit\u00e0 di diritti coi normali pazienti, la costituzione di organizzazioni e la realizzazione di collaborazioni con altri enti per i diritti dell'uomo e con gruppi di auto-aiuto, l'assistenza professionale per chi desidera sospendere l'assunzione di psicofarmaci psichiatrici, lo sviluppo di sostanze psicotrope (che influiscono sulla psiche) non sintetiche \u2013 quindi innocue \u2013, nonch\u00e9 la proibizione dell'elettro-shock (\"Terapia elettroconvulsivante\"), nuove forme di vita \u2013 pi\u00f9 o meno istituzionali \u2013 per coloro che sono considerati pazzi o diversi e pluralit\u00e0, tolleranza e rispetto in tutti gli aspetti della vita."}
{"id": "3876912", "revid": "481666", "url": "https://it.wikipedia.org/wiki?curid=3876912", "title": "George Scarborough", "text": "Biografia.\nNato nel Texas nel 1875, una sua commedia, \"The Lure\", venne messa in scena a Broadway nel 1913, prodotta da Lee Shubert e interpretata da Mary Nash. Il lavoro rest\u00f2 in cartellone per 132 rappresentazioni e, l'anno seguente, fu adattato per il cinema in un film di Alice Guy. \nDa quel momento, George Scarborough continu\u00f2 a scrivere testi teatrali che viderono la scena con alterne fortune. Nella sua carriera, si contano anche circa una trentina di film che hanno usato le sue storie o le sue commedie come soggetto o sceneggiatura. "}
{"id": "3876927", "revid": "182396", "url": "https://it.wikipedia.org/wiki?curid=3876927", "title": "Comune di Marino", "text": ""}
{"id": "3876941", "revid": "767487", "url": "https://it.wikipedia.org/wiki?curid=3876941", "title": "Border Cave", "text": "Border Cave \u00e8 una grotta situata sulla scarpata occidentale dei monti Lebombo a KwaZulu-Natal, vicino al confine tra Sudafrica e Swaziland. Border Cave \u00e8 stata occupata per circa 200\u00a0000 anni, e al suo interno sono stati trovati scheletri di homo sapiens assieme ad utensili in pietra e detriti di lavorazoine. La datazione tramite carbonio-14, racemizzazione degli amminoacidi e Risonanza paramagnetica elettronica fa risalire i sedimenti pi\u00f9 antichi a circa 200\u00a0000 anni fa.\nDescrizione.\nGli scavi effettuati nel 1940 da un certo W. E. Barton dello Swaziland portarono alla luce numerosi frammenti di ossa umane, riconosciute come molto antiche dal professor Raymond Arthur Dart, che visit\u00f2 il sito nel luglio 1934 svolgendovi solo analisi superficiali. Nel 1941 e nel 1942 una squadra della University of the Witwatersrand svolse analisi pi\u00f9 approfondite. I successivi scavi degli anni settanta di Peter Beaumont furono molto proficui. Il sito rivel\u00f2 la presenza non solo dello scheletro completo di un bambino, ma anche dei resti di almeno cinque Hominini adulti. Furono recuperati anche oltre 69000 artefatti, ed i resti di oltre 43 specie di mammiferi, tre dei quali oggi estinti.\nNella grotta fu recuperato anche il cosiddetto \"osso di Lebombo\", il pi\u00f9 antico artefatto conosciuto. Datato a 35000 anni fa, \u00e8 un piccolo pezzo di perone di babbuino inciso con 29 tacche, simile ai calendari usati dai San della Namibia. I resti animali rinvenuti nella caverna mostrano che i primi abitanti seguivano una dieta a base di potamoceri, facoceri, zebre e bufali neri. Tra i materiali grezzi utilizzati per la creazione di artefatti vi sono selci, riolite, quarzo e calcedonio, oltre a ossa, legno e conchiglie di ostriche.\nLa parete esterna occidentale della grotta, vicina al fiume Ingwavuma, si trova 100 metri sotto il crinale dei monti Lebombo, ed offre una vista che spazia sullo Swaziland. La grotta ha una sezione orizzontale semicircolare con un raggio di circa 40 metri, ed \u00e8 formata da lava del giurassico."}
{"id": "3876952", "revid": "767487", "url": "https://it.wikipedia.org/wiki?curid=3876952", "title": "Inclusione (mineralogia)", "text": "Un'inclusione in mineralogia \u00e8 definita come qualunque materiale che \u00e8 stato intrappolato all'interno di un minerale durante la sua formazione.\nSolitamente le inclusioni sono formate da altri minerali o rocce ma possono essere costituite anche da acqua, gas o petrolio. Le inclusioni liquide o di vapore sono conosciute anche come inclusioni fluide. "}
{"id": "3876957", "revid": "1543377", "url": "https://it.wikipedia.org/wiki?curid=3876957", "title": "Juhayman al-Otaybi", "text": "Biografia.\nAl-\u02bfOtayb\u012b nacque ad al-S\u0101jir, nella provincia di al-Qasim, uno degli insediamenti fatti costruire da re Ibn Sa\u02bf\u016bd per ospitare le famiglie dei beduini Ikhwan che avevano combattuto per lui. L'insediamento di al-Sajir (noto come hijra) venne popolato dai membri della trib\u00f9 degli 'Utaybah, una delle pi\u00f9 importanti della regione del Najd. Molti \u02bfOtayb\u012b parteciparono alla Battaglia di Sabilla durante la Rivolta Ikhwan contro ibn Sa\u02bf\u016bd, e fra questi suo padre e suo nonno (che vennero uccisi). Al-\u02bfOtayb\u012b pertanto crebbe ascoltando storie di battaglie e di come i monarchi sauditi avessero saldi principi religiosi. Egli fece parte della Guardia nazionale dal 1955 al 1973.\nLa sua dottrina era racchiusa in questi otto punti:\nNei tardi anni settanta si trasfer\u00ec a Riad, dove richiam\u00f2 l'attenzione delle forze di sicurezza saudite. Assieme a circa 100 dei suoi seguaci venne arrestato nell'estate del 1978 per manifestazioni contro la monarchia, ma vennero tutti rilasciati dopo che il Gran Mufti saudita Ibn B\u0101z li ebbe interrogati, garantendo che erano innocui.\nEgli spos\u00f2 sia la figlia del principe Sajer al-Mohaya sia la sorella di Muhammad ibn 'Abd Allah al-Qahtani.\nAccuse di Juhayman ai governanti sauditi.\nJuhayman disse, a sua giustificazione, che la Dinastia Saudita aveva perso la sua legittimazione a seguito della corruzione di cui era caduta preda e dell'imitazione dell'Occidente.\nSequestro della Grande Moschea.\nIl 20 novembre 1979, primo giorno dell'anno islamico 1400, la Grande Moschea de La Mecca venne sequestrata da un gruppo, ben organizzato, di 400 o 500 uomini al comando di al-\u02bfOtayb\u012b.\nIl sequestro dur\u00f2 tre settimane, fino al momento in cui le forze speciali saudite tentassero di entrare nella moschea. Esse provarono in diversi metodi ad abbattere le porte della moschea, facendo uso anche di carri armati, ma non riuscirono ad entrare a causa della robustezza delle porte. Si pens\u00f2 anche all'intervento di commando francesi, ma si present\u00f2 il dilemma di come consentire ad un non-musulmano l'ingresso nella Ka\u02bfba. Si giunse infine a trovare la soluzione; impiegare dei mullah convertiti quali membri del commando francese per far sembrare politicamente corretto il loro intervento.\nVennero usate armi chimiche per uccidere i terroristi. Coloro che entrano per primi nella moschea, si trovarono di fronte un tappeto di cadaveri e di rifiuti. I ribelli sopravvissuti cercarono di fuggire attraverso le gallerie dell'acqua intorno alla moschea, che per\u00f2 vennero svuotate per prendere i ribelli. Pochissimi di loro uscirono vivi o privi di sensi; i sopravvissuti vennero arrestati e giustiziati entro 10 giorni.\nQuando Juhayman venne arrestato si rifiut\u00f2 di parlare fino a quando un gruppo di studiosi da Medina, che erano stati suoi insegnanti, guidati da \"Shaykh\" Muhammad al-Amin al-Shinqiti, gli resero visita in carcere e lo abbracciarono piangendo chiedendogli di dare una giustificazione al suo gesto. Juhayman rispose che era motivata dai tumulti di quel tempo e che sperava che avrebbero implorato Allah e chiesto perdono per lui, auspicando che Allah lo perdonasse. Juhayman e 67 membri del suo gruppo vennero successivamente decapitati su ordine del governo saudita."}
{"id": "3876961", "revid": "300067", "url": "https://it.wikipedia.org/wiki?curid=3876961", "title": "Ryan Amoroso", "text": "Carriera.\nHa disputato 23 partite in massima serie islandese con lo Sn\u00e6fell. Nella stagione 2011-12 ha militato nell'Unione Cestistica Piacentina."}
{"id": "3876962", "revid": "1873140", "url": "https://it.wikipedia.org/wiki?curid=3876962", "title": "Tram ATM serie 7000 (Torino)", "text": "Le vetture tranviarie serie 7000 dell'ATM di Torino, ora del GTT, erano una serie di vetture tranviarie articolate, costruite per l'esercizio sulle linee della cosiddetta \"metropolitana leggera\".\nStoria.\nAll'inizio degli anni ottanta, l'amministrazione comunale di Torino decise di riformare la rete tranviaria cittadina, realizzando alcune linee tranviarie veloci, battezzate secondo la terminologia dell'epoca \"metropolitane leggere\". Il progetto prevedeva 5 linee, secondo uno schema ortogonale, soprannominato scherzosamente \"griglia di Rolando\", dal nome dell'allora assessore ai trasporti.\nPer gestire le nuove linee, che secondo i progetti avrebbero avuto sedi ampie e integralmente riservate, si ordinarono alla Fiat Ferroviaria 100 vetture tranviarie a 2 casse, con sagoma e interperno maggiori delle vetture tradizionali. E poich\u00e9 all'epoca la tecnica del pianale ribassato era ancora poco affidabile, si decise di mantenere il pavimento interno ad un'altezza di 850\u00a0mm, alzando per\u00f2 i marciapiedi alle fermate. Queste caratteristiche rendevano impossibile l'utilizzo delle 7000 sulle linee tranviarie tradizionali.\nLa prima linea di \"metropolitana leggera\", la linea 3, fu attivata nel 1987, vedendo l'esordio delle 7000 in servizio regolare. Ma nel frattempo, a causa del cambiamento dell'amministrazione comunale, si decise di non costruire le ulteriori linee previste, e di conseguenza l'ordine di 100 vetture fu interrotto, e complessivamente ne entrarono in servizio solo 51, comunque ampiamente sovrabbondanti. Al posto delle altre unit\u00e0 l'ATM ordin\u00f2 le vetture a pianale parzialmente ribassato della serie 5000.\nDal 1990 al 2002 le 7000 fecero servizio anche sulla nuova linea 9 (istituita per i mondiali di Calcio di Italia '90) occasionalmente deviata per lo Stadio delle Alpi.\nDal 2002 in poi, l'utilizzo di queste motrici \u00e8 gradualmente scemato e dal 2007 le motrici serie 7000 hanno perso la circolabilit\u00e0 sulla linea 9, potendo quindi essere impiegate unicamente sulla linea 3. Di conseguenza era necessario solo un numero ridotto di vetture, causando la demolizione di un primo lotto di tram.\nAll'inizio di dicembre del 2013, quando il GTT comunica, in accordo con il Comune di Torino, l'accantonamento definitivo di questi tram, a causa degli elevati costi di manutenzione di queste vetture e gli elevati tempi di lavorazione. Il 7 dicembre 2013, dopo soli 26 anni di servizio, le vetture sono state accantonate definitivamente senza prevedere interventi di revamping e contraendo il parco tranviario della citt\u00e0. A seguito di questa decisione, che ha comportato il dirottamento di altri tram per servire la linea 3 gestita in precedenza dalle 7000, una delle \"storiche\" linee tranviarie, il 13, \u00e8 stato sostituito con autobus fino al 7 gennaio 2016.\nDal 2014, le motrici serie 7000 hanno perso la circolabilit\u00e0 sulla linea 3, a causa dell'eliminazione dei franchi necessari per il passaggio di queste vetture, durante i lavori di rifacimento di alcune banchine di fermata, rendendo quindi non pi\u00f9 utilizzabili in linea questi tram e condannandoli di fatto ad una sicura alienazione. Nel giugno 2015 \u00e8 stato aperto un bando per la vendita delle 22 restanti vetture accantonate e nonostante citt\u00e0 cinesi e turche abbiano mostrato interesse, non si \u00e8 avuto nessun concreto acquirente. Pertanto, le motrici 7000 rimaste sono state vendute come rottame e il trasferimento al demolitore di tutte le 22 unit\u00e0 \u00e8 stato completato nel mese di febbraio 2016.\nLivree.\nLe 7000 entrarono in servizio con una livrea bianca con porte in color arancione. A partire dal 1999 le vetture furono riverniciate nei colori GTT (blu e giallo su sfondo grigio). Nel dicembre 2013 vennero accantonate."}
{"id": "3876967", "revid": "92723", "url": "https://it.wikipedia.org/wiki?curid=3876967", "title": "Isola di Bergen Vichinga", "text": "Bergen Vichinga \u00e8 un'ipotetica isola tra le moderne Shetland e la Norvegia, al confine tra il Mare del Nord e il Mar di Norvegia.\nL'area \u00e8 ora nota come \"banchi di Bergen Vichinga\".\nDurante il periodo di B\u00f8lling\u2013Aller\u00f8d, noto in Gran Bretagna come il periodo di Windermere interstadiale, la linea di costa settentrionale del Doggerland incominci\u00f2 a ritirarsi, all'aumentare del livello del mare. \nLe isole Shetland potevano segnare l'estremo settentrionale di una baia a nord delle Dogger Hills e l'isola di Bergen Vichinga sarebbe affiorata tra la baia e la fossa norvegese.\nUn'ipotesi pi\u00f9 recente afferma che gran parte del territorio fu inondato da uno tsunami verso 8.200 anni fa (6.200 a.C.), causato da una frana sottomarina al largo della costa della Norvegia nota come la frana di Storegga. Questa teoria suggerisce che \"lo tsunami della frana di Storegga avrebbe avuto un impatto catastrofico sulla popolazione mesolitica contemporanea. A seguito dello tsunami della frana di Storegga, sembra che la Britannia divenne definitivamente separata dal continente e, in termini culturali, il Mesolitico si sviluppa in maniera autonoma.\"."}
{"id": "3876969", "revid": "262045", "url": "https://it.wikipedia.org/wiki?curid=3876969", "title": "The Jennie Project", "text": ""}
{"id": "3876976", "revid": "742538", "url": "https://it.wikipedia.org/wiki?curid=3876976", "title": "Let's Go Away for Awhile", "text": "Let's Go Away for A while (\"Andiamocene via per un po'\") \u00e8 una traccia strumentale presente sull'album \"Pet Sounds\" del gruppo musicale statunitense The Beach Boys, pubblicato dalla Capitol Records nel maggio 1966. \u00c8 la sesta traccia dell'album. Sempre nel 1966, il brano venne anche pubblicato su singolo negli Stati Uniti come B-side di \"Good Vibrations\".\nIl brano.\nLa traccia venne composta e prodotta da Brian Wilson per fungere come intermezzo strumentale tra un pezzo cantato e l'altro per dare un senso di pausa rilassata all'ascoltatore. Il brano era originariamente intitolato \"The Old Man and the Baby\". Uno dei primi titoli provvisori durante la lavorazione fu anche \"Let's Go Away for Awhile (And Then We'll Have World Peace)\", inteso presumibilmente come un riferimento scherzoso all'album comico di Del Close e John Brent intitolato \"How to Speak Hip\". A proposito del brano Wilson nel 1996 disse: \u00abQuesto \u00e8 un gran bel pezzo molto nello stile di Burt Bacharach\u00bb.\nNel 1967 Wilson afferm\u00f2 che la composizione era \"il pezzo di musica pi\u00f9 soddisfacente che avesse mai inciso\".\nNel 1972, il brano \u00e8 stato incluso nella colonna sonora del film di Neil Young \"Journey Through the Past\" come traccia finale.\nNel suo album \"Dumb Angel\" del 1994, il musicista Sean Macreavy ha incluso una versione di \"Let's Go Away for Awhile\" non soltanto strumentale, ma con un nuovo testo di sua composizione."}
{"id": "3876979", "revid": "1904508", "url": "https://it.wikipedia.org/wiki?curid=3876979", "title": "Ugo di Savoia", "text": "Biografia.\nNascita.\nEra l'unico figlio del re di Cipro e conte di Ginevra, Luigi di Savoia e della regina di Cipro, Carlotta I, figlia del re di Cipro, Giovanni II, e della sua seconda moglie, Elena Paleologa.\nEra venuto al mondo in Rodi nel 1464, con il nome di Ugo o Enrico, \"nacque un figlio del cui nome si conosce la lettera iniziale, H.\", \"forse di nome Ugo o Enrico\". (\"Hugo\" e \"Henricus\" in latino.)\nMorte.\nIl piccolo Ugo mor\u00ec in Rodi prima del 4 luglio 1464. Ugo fu sepolto il 4 luglio 1464 nella tomba del gran maestro dell'Ordine di Rodi Jacques de Milly."}
{"id": "3876995", "revid": "110157", "url": "https://it.wikipedia.org/wiki?curid=3876995", "title": "Fossa norvegese", "text": "La fossa norvegese \u00e8 una lunga depressione del fondo marino, che si sviluppa lungo la costa meridionale della Norvegia, tra la penisola di Stad a nordovest e il fiordo di Oslo a sudest. \nRaggiunge una profondit\u00e0 di 730 m all'altezza del Skagerrak (in confronto alla profondit\u00e0 media del Mare del Nord inferiore ai 100 m).\nNon si tratta di una vera e propria fossa oceanica, bens\u00ec di una formazione creata dall'erosione delle correnti glaciali nel corso di 1,1 milioni di anni. \nEffettivamente, il sito si trovava alla confluenza dei ghiacciai provenienti dal sudovest della Norvegia, dal sud della Svezia e dal Mar Baltico."}
{"id": "3876996", "revid": "92723", "url": "https://it.wikipedia.org/wiki?curid=3876996", "title": "Chiesa di San Pietro (Otranto)", "text": "La chiesa di San Pietro \u00e8 una chiesa bizantina situata nel centro storico di Otranto in provincia di Lecce.\nStoria.\n\u00c8 uno degli edifici medievali del Mezzogiorno pi\u00f9 rappresentativi della tradizione costruttiva bizantina e rimane la pi\u00f9 alta e viva espressione dell'arte bizantina in Puglia. L'edificio sacro rappresent\u00f2, probabilmente, la prima basilica della citt\u00e0, eletta metropoli nel 968 e alle dirette dipendenze della sede patriarcale di Costantinopoli. La sua datazione \u00e8 stata per lungo tempo oggetto di dibattito tra gli studiosi, ma dall'analisi della struttura, degli affreschi e delle iscrizioni in lingua greca, sembra riconducibile al IX-X secolo.\nDescrizione.\nLa pianta quadrata, a croce greca, inscritta, rientra nei dettami dell'architettura religiosa bizantina. All'interno, tre piccole navate sono sormontate da una cupola centrale, sorretta da quattro colonne. L'altare dell'abside centrale \u00e8 stato eretto nel 1841; a sinistra dell'entrata sono conservati alcuni elementi dell'altare barocco deposto nel 1948 che, sulla parete nord, era dedicato a San Pietro. Nelle tre absidi sul fondo si dispongono gli splendidi affreschi in stile bizantino databili al X-XI secolo. Le pitture pi\u00f9 antiche sono la \"Lavanda dei Piedi\", che raffigura il Cristo nimbato nell'atto di sollevare la gamba di san Pietro, e l\"'Ultima Cena\". Al XIV secolo sono ascrivibili la \"Nativit\u00e0 di Ges\u00f9\", la \"Pentecoste\" e la \"Resurrezione\", mentre all'ultima fase del XVI secolo la \"Presentazione al Tempio\" e altre figure di santi."}
{"id": "3877017", "revid": "2124950", "url": "https://it.wikipedia.org/wiki?curid=3877017", "title": "Canale 1 (Iran)", "text": "Canale 1 () \u00e8 il primo canale televisivo dell'IRIB, il servizio pubblico radiotelevisivo iraniano. Nato nel 1966, \u00e8 il canale televisivo pi\u00f9 seguito in Iran. Trasmette film, talk show, programmi per bambini, e notiziari."}
{"id": "3877018", "revid": "120745637", "url": "https://it.wikipedia.org/wiki?curid=3877018", "title": "Codici degli schiavi", "text": "I Codici degli schiavi (in inglese \"Slave codes\") furono leggi adottate negli USA con le quali ogni singolo Stato definiva lo stato di diritto dello schiavo e quello del suo padrone. Queste leggi generalmente definivano che il padrone avesse potere assoluto sui propri schiavi africani.\nDisposizioni.\nDefinizione di \"schiavo\".\nVirginia, 1705: Tutti i servitori importati e acquistati nello Stato, che non erano cristiani nei loro paesi di origine, erano da considerare schiavi, e tutti i negri, mulatti e indiani residenti nello stato potevano essere considerati propriet\u00e0 privata.\nDivieti di istruzione agli schiavi.\nAlcuni codici adottati rendevano illegale l'istruzione di schiavi, mulatti, indiani e servitori in debito.\nModelli di codici degli schiavi.\nProfondo Sud.\nLa Carolina del sud var\u00f2 il suo codice nel 1712, basandosi su quello impiegato dall'Inghilterra nelle Barbados. Il codice serv\u00ec come modello di riferimento per le altre colonie del Nordamerica. Nel 1770 la Georgia adott\u00f2 lo stesso codice, e successivamente la Florida fece altrettanto. Il codice varato nel 1712 includeva provvedimenti come:\nIl codice fu poi rivisto nel 1739 con questi emendamenti:\nStati del tabacco.\nIl codice degli schiavi delle \"colonie del tabacco\" (Delaware, Maryland, Carolina del Nord e Virginia) era modellato sul codice della Virginia, adottato nel 1667. Nel 1862 tale codice includeva anche queste disposizioni:\nCodice degli schiavi del Distretto di Columbia.\nGli schiavi erano generalmente considerati un capitale sociale dello Stato. Le dure regole degli schiavi urbani, molti dei quali erano servitori di membri di spicco della comunit\u00e0, rimasero in vigore fino al 1850. Paragonato ad alcuni codici istituiti negli stati del sud, quello del Distretto di Columbia era relativamente moderato. Agli schiavi era permesso lavorare autonomamente e vivere in un'abitazione diversa da quella del padrone, e i neri liberi potevano vivere in citt\u00e0 e lavorare nelle scuole. Nel 1861 vi erano oltre 11.000 neri liberi e 3.181 schiavi nel Distretto di Columbia. A seguito del compromesso del 1850 la vendita degli schiavi fu proibita a Washington e lo schiavismo fin\u00ec nel 1862, con 3.000 schiavi liberati ai quali fu offerto un risarcimento. Il codice ufficiale definitivo fu stampato solo un mese prima che lo schiavismo finisse definitivamente.\nColonie del nord.\nI codici degli schiavi delle colonie nordiste, prima che lo schiavismo fosse abolito, era meno duro di quelli varati a sud, ma contenevano comunque alcune disposizioni simili, come il divieto di lasciare le propriet\u00e0 del padrone senza permesso, il divieto di vendere o cedere alcolici agli schiavi e si specificavano le punizioni che dovevano essere comminate in caso di tentativi di fuga.\nDisposizioni \"umane\".\nNella seconda met\u00e0 dell'800 i codici degli schiavi si fecero meno duri e oppressivi, e ad essi venivano riconosciuti alcuni diritti in fase processuale, come la difesa fornita dal padrone e il riconoscimento davanti alla legge di persona normale in fase di giudizio. In alcuni casi le corti si pronunciavano a favore degli schiavi nei confronti di cause contro i loro padroni, il pagamento delle spese a questi. Nel 1724 in Louisiana era proibita, per disposizioni della corona inglese, la tortura, la mutilazione, l'omicidio e lo stupro delle donne schiave."}
{"id": "3877024", "revid": "174925", "url": "https://it.wikipedia.org/wiki?curid=3877024", "title": "Promontorio di alta pressione", "text": "In meteorologia con il termine promontorio di alta pressione (detto anche \"ponte\" o \"cuneo\") si intende una figura barica a scala sinottica raffigurata nella carte meteorologiche relative al campo della pressione atmosferica con relative isobare come un \"cuneo\" di alta pressione che si insinua tra due saccature o vortici ciclonici e con caratteristiche opposte a questi cio\u00e8 con livelli di geopotenziali che aumentano all'addentrarsi nel cuneo. Questo fatto \u00e8 indice del prevalere della subsidenza dell'aria piuttosto che della convergenza/divergenza verso l'alto conferendo dunque al tempo meteorologico caratteristiche di maggiore stabilit\u00e0 atmosferica con nubi in dissolvimento e aumento termico.\nDescrizione.\nIn particolare saccature e ponti di alta pressione si inseriscono all'interno del contesto delle oscillazioni in latitudine del \"flusso zonale\" della circolazione atmosferica ovvero della dinamica delle onde di Rossby.\nLe dimensioni del promontorio variano da situazione a situazione. Il promontorio tende sempre a creare una situazione di blocco alle perturbazioni in transito proprio per il prevalere della subsidenza che tende a dissolvere le nubi. L'azione di blocco pu\u00f2 favorire inoltre la discesa del vortice polare verso latitudini pi\u00f9 meridionali su ciascun lato del blocco con appunto formazioni di saccature stesse. Ai bordi del promontorio, cio\u00e8 al confine con le saccature, si fanno sentire condizioni di tempo atmosferico intermedie ovvero pi\u00f9 sfumate e dinamiche con maggiore circolazione d'aria lungo le isobare con componente meridiana meridionale a ovest del promontorio e settentrionale ad est di esso favorendo scambi meridiani di calore sotto forma di avvezioni."}
{"id": "3877025", "revid": "1442080", "url": "https://it.wikipedia.org/wiki?curid=3877025", "title": "PBZ Zagreb Indoors 2012 - Doppio", "text": "Il doppio del PBZ Zagreb Indoors 2012 \u00e8 stato un torneo di tennis facente parte dell'ATP World Tour 2012.\nDick Norman e Horia Tec\u0103u erano i detentori del titolo ma Tec\u0103u ha deciso di non partecipare, Norman ha fatto coppia con James Cerretani ma sono stati eliminati al primo turno da Benjamin Becker e Alexander Waske.\nMarcos Baghdatis e Michail Ju\u017enyj hanno sconfitto in finale Ivan Dodig e Mate Pavi\u0107 per 6-2, 6-2."}
{"id": "3877028", "revid": "585241", "url": "https://it.wikipedia.org/wiki?curid=3877028", "title": "Bob Mitchell (musicista)", "text": ""}
{"id": "3877030", "revid": "1494169", "url": "https://it.wikipedia.org/wiki?curid=3877030", "title": "Ursicino di Ravenna", "text": ""}
{"id": "3877031", "revid": "306856", "url": "https://it.wikipedia.org/wiki?curid=3877031", "title": "Chiesa dei Santi Gottardo e Nicola di Bari", "text": "La chiesa parrocchiale dei Santi Gottardo e Nicola di Bari \u00e8 un edificio religioso che si trova a Castione, in Canton Ticino.\nStoria.\nLa costruzione risale al XVI secolo; nel 1626 divenne parrocchiale.\nDescrizione.\nLa chiesa si presenta con una pianta ad unica navata sovrastata da una volta a botte. L'interno \u00e8 ornato con affreschi risalenti al XIX secolo."}
{"id": "3877045", "revid": "1310927", "url": "https://it.wikipedia.org/wiki?curid=3877045", "title": "Luis Ojeda", "text": "Carriera.\nClub.\nGli anni nelle giovanili e l'esordio all'Uni\u00f3n.\nLa sua carriera da calciatore inizia nel 2002 quando viene acquistato dall'Uni\u00f3n de Santa Fe per militare nelle varie divisioni giovanili.\nStagione 2008-2009 e 2009-2010.\nDopo aver trascorso sei stagioni nelle file della formazione primavera, passa in prima squadra nel 2008 esordendo come calciatore professionista il 17 agosto nel match contro il Talleres. Il 14 giugno 2009 ottiene la sua prima espulsione in carriera nel match contro gli All Boys. Conclude la sua prima stagione tra i professionisti con sedici presenze all'attivo. La stagione successiva viene confermato come portiere della formazione titolare.\nIl passaggio all'Argentinos.\nNel marzo del 2010 passa a titolo definitivo all'Argentinos Juniors, concludendo l'esperienza con il club di Santa Fe dopo aver collezionato in tutto 48 presenze. Debutta con la sua nuova maglia il 15 marzo nel match, vinto, contro il Racing Club de Avellaneda.\nNazionale.\nNel 2009 prende parte, con l'Under-20, al Campionato sudamericano di calcio Under-20 organizzato in Venezuela e durante il torneo scende in campo due volte: la prima volta nel match contro il Venezuela Under-20, rimediando anche un'ammonizione, mentre la seconda volta contro il Peru Under-20."}
{"id": "3877053", "revid": "599013", "url": "https://it.wikipedia.org/wiki?curid=3877053", "title": "Sophie P\u00e9ron", "text": "Gioca nel ruolo di libero nel Racing Club de Cannes.\nCarriera.\nLa carriera di Sophie P\u00e9ron inizia nel settore giovanile della Stella \u00c9toile Sportive Calais, dove entra all'et\u00e0 di otto anni. Appena quindicenne viene promossa in prima squadra, dove gioca senza raggiungere grandi risultati per stagioni, durante le quali riesce a debuttare nella nazionale francese, precisamente nel 2009.\nNella stagione 2011-12 viene ingaggiata dal Racing Club de Cannes, col quale vince due volte lo scudetto e altrettante volte la Coppa di Francia."}
{"id": "3877054", "revid": "6923", "url": "https://it.wikipedia.org/wiki?curid=3877054", "title": "Moonstone (azienda)", "text": "Moonstone \u00e8 uno studio giapponese di visual novel. I membri fondatori erano prima parte della Circus, uno studio di visual novel simile. Dopo la nascita della Moonstone, tra questa e la Circus ci sono state due collaborazioni per creare il gioco della Circus \"Suika AS+\" e quello della Moonstone \"Gift\"."}
{"id": "3877059", "revid": "104216067", "url": "https://it.wikipedia.org/wiki?curid=3877059", "title": "The Heart of Wetona", "text": "The Heart of Wetona \u00e8 una commedia teatrale scritta da George Scarborough nel 1916. Il lavoro di genere western, prodotto dalla Charles Frohman, Inc. e da David Belasco, rest\u00f2 in scena per 95 rappresentazioni, chiudendo i battenti nel maggio 1916.\nTrama.\nWetona, la figlia del capo Quannah e di una donna bianca, \u00e8 divisa tra la cultura materna e quella paterna. Quando torna alla sua trib\u00f9 dopo un lungo periodo in cui \u00e8 stata lontana per studiare in una scuola dei bianchi, il problema si acutizza."}
{"id": "3877063", "revid": "599013", "url": "https://it.wikipedia.org/wiki?curid=3877063", "title": "Fed Cup 2012 Zona Euro-Africana Gruppo I - Pool D", "text": "Il Pool D della zona Euro-Africana Gruppo I nella Fed Cup 2012 \u00e8 uno dei quattro gruppi in cui \u00e8 suddiviso il Gruppo I della zona Euro-Africana. Quattro squadre si sono scontrate nel formato round robin. "}
{"id": "3877064", "revid": "1964823", "url": "https://it.wikipedia.org/wiki?curid=3877064", "title": "Luciano Balbi", "text": "Carriera.\nClub.\nLa sua carriera da calciatore inizia nel 2004 quando viene acquistato dal per militare nelle varie divisioni giovanili del club.\nDopo cinque stagioni passa in prima squadra ma solo nel 2010, esattamente il 27 marzo, compie il suo debutto da calciatore professionista nella partita contro il . Conclude la sua prima stagione in prima squadra con solo quella presenza all'attivo.\nLa stagione successiva \u00e8 titolare. Il 21 agosto 2010 ottiene la sua ammonizione in carriera nella partita contro il . Termina la sua seconda stagione dopo aver collezionato 25 presenze.\nAlla sua terza stagione consecutiva con la squadra titolare conferma il suo posto fisso in prima squadra.\nIl 2 gennaio 2015 viene ufficializzato l'arrivo in prestito fino alla fine del 2015 all'"}
{"id": "3877068", "revid": "339392", "url": "https://it.wikipedia.org/wiki?curid=3877068", "title": "Dmitrij Ivanovi\u010d di Russia (figlio di Ivan IV e Marija Nagaja)", "text": ""}
{"id": "3877073", "revid": "3732", "url": "https://it.wikipedia.org/wiki?curid=3877073", "title": "Il Libraio", "text": "Il Libraio \u00e8 una rivista mensile italiana di informazione bibliografica fondata a Milano nel 1946 da Leo Longanesi. Nel 1949 cess\u00f2 l'attivit\u00e0 per poi essere rifondato nel 1989 a opera di Stefano Mauri.\nStoria.\nLeo Longanesi, fondatore dell'omonima casa editrice, scelse per \"Il Libraio\" il formato 33,5 x 23,5, assimilabile al tabloid. Egli stesso disegn\u00f2 le copertine. Illustrato e stampato in rotocalco, sul modello di \u00abOmnibus\u00bb (da cui eredit\u00f2 anche il carattere tipografico Bodoni), aveva una foliazione di 8-16 pagine. Il primo numero usc\u00ec il 15 luglio 1946. Il direttore fu Longanesi, ma egli non apparve mai formalmente in questo ruolo. Firm\u00f2 ufficialmente la rivista Bruno Licitra, avvocato e direttore amministrativo della casa editrice \u00abLonganesi &amp; C.\u00bb\nDistribuito nelle librerie e venduto in abbonamento (non si trovava nelle edicole), il mensile nacque come bollettino delle novit\u00e0 della Longanesi &amp; C. Si rivel\u00f2 sin dai primi numeri una raffinata rivista culturale, sia per la qualit\u00e0 dei contenuti, sia per la ricercata veste grafica. Il periodico pubblic\u00f2 s\u00ec varie recensioni delle novit\u00e0 editoriali, ma le affianc\u00f2 ad inchieste culturali e articoli di costume. Tra i collaboratori figurarono personaggi illustri del mondo letterario e giornalistico, da Moravia a Cecchi, da Maccari ad Artieri, da Bartolini a Comisso, da Pellizzi ad Ansaldo. Presto altri intellettuali li seguirono: da Visentini alla Morante, da Montanelli alla Brin, da Furst alla Nemi e a Mario Monti.\nA partire dal 1947 Longanesi lasci\u00f2 a Giovanni Ansaldo la cura della rivista, sempre pi\u00f9 preso dai suoi impegni editoriali, cui si affiancarono per la prima volta interessi politici. Il fondatore si allontan\u00f2 sempre pi\u00f9 dalla sua creatura; dall'altra parte Ansaldo si dedic\u00f2 sempre pi\u00f9 al mensile, giungendo a scrivere la maggior parte degli articoli.\nDopo le elezioni del 1948 (che videro la vittoria del maggior partito moderato, la Democrazia Cristiana), Longanesi abbandon\u00f2 del tutto \"Il Libraio\", ormai proiettato nella creazione di un nuovo giornale dal lettorato pi\u00f9 ampio.\nLa rivista fu chiusa alla fine del 1949.\n\"Il Libraio\" di Mauri Spagnol.\nLa rivista \u00e8 stata rifondata nel 1989 dall'allora gruppo Longanesi e attualmente \u00e8 pubblicata dal Gruppo editoriale Mauri Spagnol. Direttore responsabile \u00e8 Stefano Mauri."}
{"id": "3877076", "revid": "1369234", "url": "https://it.wikipedia.org/wiki?curid=3877076", "title": "Carlos Izquierdoz", "text": "Carriera.\nClub.\nLa sua carriera da calciatore inizia nel 2004 quando viene acquistato dal Lan\u00fas per militare nelle divisioni giovanili del club. Cinque stagioni dopo passa in prestito all'Atlanta per giocare in modo pi\u00f9 continuo, e con la squadra di Buenos Aires debutta il 14 novembre 2009 nel match contro il San Telmo segnando anche il gol vittoria. Gioca una sola stagione con i gialloblu, totalizzando a fine stagione trentacinque partite e cinque gol.\nNel 2010 torna al suo club di appartenenza per ritagliarsi un posto in prima squadra. Con la maglia granata debutta il 7 agosto durante il match, perso, contro l'Arsenal di Sarand\u00ed. Il 26 marzo 2011 segna il suo primo gol con la squadra della citt\u00e0 di Lan\u00fas nel match contro il Racing Club de Avellaneda."}
{"id": "3877077", "revid": "767487", "url": "https://it.wikipedia.org/wiki?curid=3877077", "title": "Fed Cup 2012 Zona Euro-Africana Gruppo I - Pool A", "text": "Il Pool A della zona Euro-Africana Gruppo I nella Fed Cup 2012 \u00e8 uno dei quattro gruppi in cui \u00e8 suddiviso il Gruppo I della zona Euro-Africana. Quattro squadre si sono scontrate nel formato round robin. "}
{"id": "3877079", "revid": "2056951", "url": "https://it.wikipedia.org/wiki?curid=3877079", "title": "Dmitrij Ivanovi\u010d di Russia (1582-1591)", "text": "Biografia.\nDopo la morte di Ivan IV, il fratello pi\u00f9 vecchio di Dmitrij, F\u00ebdor I, sal\u00ec al trono. Tuttavia il vero detentore del potere era il cognato di F\u00ebdor, Boris Godunov, un boiardo che ambiva al trono di Russia. Pare che Boris Godunov volesse sbarazzarsi di Dmitrij, perch\u00e9 sarebbe potuto succedere a F\u00ebdor, che non aveva figli. Nel 1584 Godunov mand\u00f2 in esilio Dmitrij, sua madre e i fratelli di lei nell'appannaggio di Ugli\u010d. Il 15 maggio 1591 Dmitrij mor\u00ec pugnalato in circostanze misteriose.\nIncidente o assassinio.\nI cronisti russi e gli storici successivi formularono due possibili scenari su cosa fosse successo a Dmitrij. La prima teoria \u00e8 che egli fu ucciso per ordine di Boris Godunov e che l'omicidio fu fatto passare per incidente (questa versione era sostenuta da eminenti storici del XIX secolo come Nikolaj Michajlovi\u010d Karamzin, Sergej Solov'\u00ebv, Vasilij Klju\u010devskij ed altri). Le critiche a questa versione derivano dal fatto che Dmitrij era figlio della quinta (o settima) moglie di Ivan IV, e pertanto illegittimo secondo il Diritto canonico (la Chiesa ortodossa russa consentiva un massimo di tre matrimoni). Ci\u00f2 avrebbe reso qualsiasi pretesa di Dmitrij quanto meno dubbia.\nLa seconda versione afferma che Dmitrij si sarebbe accoltellato da s\u00e9 durante una crisi epilettica giocando con un coltello (questa versione era sostenuta dagli storici Michail Pogodin, Sergej Platonov, V. K. Klein, Ruslan Skrynnikov e altri). I detrattori di quest'ipotesi obiettano che, dal momento che durante una crisi epilettica i palmi delle mani sono ben aperti, diventa estremamente improbabile autoinfliggersi una pugnalata. Comunque l'inchiesta ufficiale dell'epoca asser\u00ec che la crisi era sopraggiunta mentre il bambino stava giocando ad un gioco simile a freccette, con un coltello che teneva per la lama, rivolta verso di s\u00e9. Con il coltello in tale posizione, la versione di una ferita al collo autoinflitta cadendo in avanti durante la crisi appare pi\u00f9 realistica.\nEsiste anche una terza versione sul destino di Dmitrij, che fu sostenuta da alcuni storici precedenti, quali Konstantin Bestu\u017eev-Rjumin, Ivan Beljaev e altri. Essi consideravano possibile che sicari di Boris Godunov avessero tentato di assassinare il giovane, ma che avessero ucciso qualcun altro e che Dmitrij fosse riuscito a fuggire. Quest'ipotesi spiega la successiva comparsa di impostori sponsorizzati dalla nobilt\u00e0 polacca (Falso Dmitrij I, Falso Dmitrij II, Falso Dmitrij III). La maggior parte degli storici russi, comunque, considera altamente improbabile la sopravvivenza di Dmitrij, in quanto le sue sembianze dovevano essere ben note agli assassini; inoltre \u00e8 ben noto che molti nobili polacchi che sostenevano il Falso Dmitrij I non credevano loro stessi alla sua storia.\nAvvenimenti successivi.\nLa morte dello Zarevic provoc\u00f2 un violento tumulto a Ugli\u010d, istigato dalla madre di Dmitrij e dello zio Michail che gridavano che il bambino era stato ucciso. Udendo ci\u00f2, i cittadini inferociti linciarono quindici supposti assassini, tra i quali il rappresentante locale del governo di Mosca e uno dei compagni di gioco di Dmitrij. L'inchiesta ufficiale, condotta da Vasilij \u0160ujskij, concluse che Dmitrij era morto per una ferita alla gola autoinflitta. Di conseguenza la madre Marija Nagaja fu costretta a prendere i voti e fu esiliata in un convento lontano.\nComunque, quando le circostanze politiche cambiarono, \u0160ujskij ritratt\u00f2 la sua conclusione e asser\u00ec che Dmitrij era stato ucciso per ordine di Boris Godunov. Il 3 giugno 1606 le spoglie di Dmitrij furono trasferite a Mosca e il suo culto attecch\u00ec rapidamente.\nRiferimenti culturali.\nLa versione dell'omicidio \u00e8 presente nel dramma di Pu\u0161kin \"Boris Godunov\", dal quale Modest Petrovi\u010d Musorgskij trasse la sua opera."}
{"id": "3877081", "revid": "478814", "url": "https://it.wikipedia.org/wiki?curid=3877081", "title": "Movistar Open 2012", "text": "Il Movistar Open 2012 \u00e8 stato un torneo di tennis giocato sulla terra rossa nella categoria ATP World Tour 250 series nell'ambito dell'ATP World Tour 2012. \u00c8 stata la 19\u00aa edizione del Movistar Open. Si \u00e8 disputata a Vi\u00f1a del Mar in Cile dal 30 gennaio al 5 febbraio 2012.\nPartecipanti.\nAltri partecipanti.\nI seguenti giocatori hanno ricevuto una wildcard per il tabellone principale:\nI seguenti giocatori sono passati dalle qualificazioni: \nCampioni.\nSingolare.\n Juan M\u00f3naco ha battuto in finale Carlos Berlocq per 6-3, 61-7, 6-1.\nDoppio.\n Frederico Gil / Daniel Gimeno Traver hanno battuto in finale Pablo And\u00fajar / Carlos Berlocq per 1-6, 7-5, [12-10]."}
{"id": "3877082", "revid": "1788047", "url": "https://it.wikipedia.org/wiki?curid=3877082", "title": "Marcello Coffermans", "text": "Biografia.\nLa data esatta della sua nascita e della morte \u00e8 sconosciuta, anche se \u00e8 certo che \u00e8 rimasto attivo nella citt\u00e0 di Anversa, almeno tra il 1549 (data di inizio del suo apprendistato) e il 1575. Nel 1554, dopo aver superato l'esame di maestro pittore, ader\u00ec alla Ghilda di San Luca (associazione corporativa dei pittori della citt\u00e0) e nel 1575 fece la stessa cosa la figlia Isabelle.\nStile.\nPer il suo stile di pittura, possibilmente influenzato dalla produzione di Bruges, perch\u00e9 il suo lavoro fu legato ad alcuni artisti di questa scuola come Ambrosius Benson, Gerard David e Hans Memling. Il suo stile arcaico si ispira ai primi pittori fiamminghi del XV secolo e del primo Cinquecento. Prese frequentemente come modello le incisioni classiche di Albrecht D\u00fcrer e Martin Schongauer, mostrando grande fedelt\u00e4 ai modelli. Sono caratteristici i suoi tipi femminili, idealizzati, con un viso ovale e gli occhi socchiusi, come pure l'uso dei colori a smalto, prevalentemente su toni blu.\nOpere.\nI suoi dipinti sono di solito di piccole dimensioni e legati a temi religiosi, destinati principalmente per l'esportazione. A causa di frequenti rapporti commerciali, molte delle sue opere finirono in Spagna e sono presenti nel Museo de Bellas Artes, nel Monastero de las Descalzas Reales, nel Monasterio de Yuste, Monastero dell'Escorial, al Museo del Prado, Palacio del Virrey Laserna, al Museo L\u00e1zaro Galdiano y Museo de Villadiego (Burgos), e in altre citt\u00e0."}
{"id": "3877084", "revid": "88740", "url": "https://it.wikipedia.org/wiki?curid=3877084", "title": "Pusterla (disambigua)", "text": ""}
{"id": "3877086", "revid": "117148927", "url": "https://it.wikipedia.org/wiki?curid=3877086", "title": "Sauber C24", "text": "La Sauber C24 \u00e8 una vettura di Formula 1, con cui la scuderia svizzera affronta il campionato 2005, l'ultima costruita prima del passaggio della squadra alla BMW.\nPresentazione.\nLivrea e sponsor.\nSono pochi i cambiamenti rispetto alla stagione precedente: le differenze principali consistono nella scomparsa dello sponsor Red Bull, dato che l'azienda austriaca era entrata nel mondo della Formula 1 con una propria squadra, e nel cambiamento del colore del muso dal bianco al blu per il passaggio agli pneumatici Michelin.\nSviluppo.\nAerodinamica.\nPer la prima volta nel corso della sua storia, la scuderia elvetica ha potuto usufruire gi\u00e0 dall'inverno dell'utilizzo della sua avveniristica galleria del vento, che la stagione precedente era stata utilizzata, con ottimi risultati, nella seconda parte del campionato per sviluppare ulteriormente la Sauber C23. A causa delle restrizioni previste nel nuovo regolamento tecnico, che colpiscono in particolar modo l'aerodinamica delle monoposto, grande cura \u00e8 stata posta riguardo a questo aspetto: la C24 presenta una linea sinuosa e decisamente lineare, che mira a compensare la perdita di carico dovuta alle modifiche imposte agli alettoni. Proprio in questo settore i progettisti svizzeri, per ci\u00f2 che concerne l'avantreno, hanno cercato di recuperare tale perdita introducendo un doppio profilo sovrapposto alla struttura portante, che comunque \u00e8 stata abbandonata al termine dei test prestagionali. Per ci\u00f2 che concerne le pance laterali, \u00e8 stato compiuto un grosso lavoro di miglioramento del raccordo fra il telaio e le fiancate: le prese d'aria appaiono pi\u00f9 piccole e sollevate rispetto a quelle della C23, mentre le fiancate sono pi\u00f9 rastremate rispetto a quelle della progenitrice e presentano, per aumentare la deportanza, un piccolo profilo alare e una pinna che copre parte della ruota. In superficie \u00e8 poi possibile notare delle fessure, che presuppongono la possibilit\u00e0 d'installare delle prese d'aria a camino. Gli scarichi del motore, infine, sono piuttosto avanzati rispetto alla C23 e racchiusi da una carenatura di piccole dimensioni.\nMotore.\nCome da tradizione, la Sauber monta il propulsore Ferrari utilizzato dalla scuderia di Maranello nella stagione precedente: per ci\u00f2 che concerne il cambio, invece, nonostante l'utilizzo del propulsore italiano, la scuderia elvetica ha preferito realizzare autonomamente il cambio, sia per ridurre i costi sia per mantenere una certa autonomia realizzativa rispetto alla Ferrari.\nCarriera agonistica.\nTest.\nFelipe Massa viene confermato mentre Jacques Villeneuve, che la stagione precedente aveva corso gli ultimi tre Gran Premi per la Renault, viene ingaggiato per sostituire il partente Giancarlo Fisichella, approdato proprio alla scuderia francese. \nCronaca della stagione.\nLa vettura non si rivela molto competitiva: il miglior risultato ottenuto \u00e8 il quarto posto ottenuto da entrambi i piloti, nel Gran Premio di San Marino per Villeneuve e in Canada per Massa. La stagione vede concludere la scuderia svizzera all'ottavo posto: \u00e8 l'ultima stagione come costruttore indipendente, in quanto, dal 2006, la maggioranza delle quote vengono acquistate dalla BMW; Peter Sauber ritorner\u00e0 pienamente proprietario della scuderia nel 2010, con il disimpegno del costruttore tedesco."}
{"id": "3877093", "revid": "1154737", "url": "https://it.wikipedia.org/wiki?curid=3877093", "title": "Serra (fiume)", "text": "Il Serra \u00e8 un corso d'acqua a regime torrentizio ubicato interamente nel comune di Seravezza in provincia di Lucca.\nSorge presso il Monte Altissimo (1.589\u00a0m s.l.m.) per confluire poi con il fiume Vezza proprio in corrispondenza dell'abitato del capoluogo comunale che ha dato il nome ai due affluenti e dando da qui in poi origine al fiume Versilia."}
{"id": "3877098", "revid": "6923", "url": "https://it.wikipedia.org/wiki?curid=3877098", "title": "Mary McLeod Bethune", "text": "Nacque nella Carolina del Sud da genitori poveri che erano stati schiavi; doveva lavorare nei campi all'et\u00e0 di cinque anni ma mostr\u00f2 un precoce interesse per la sua istruzione. Con l'aiuto di benefattori, frequent\u00f2 il college nella speranza di diventare missionaria in Africa. Quando questo non si pot\u00e9 concretizzare, apr\u00ec una scuola per ragazze afroamericane a Daytona Beach. Inizi\u00f2 con sei studenti, che poi aumentarono, si associ\u00f2 con un istituto per ragazzi afroamericani, che divent\u00f2 poi la Bethune-Cookman School. La qualit\u00e0 della scuola superava di gran lunga gli standard di istruzione per gli studenti afroamericani e rivaleggiava con quelli delle scuole per gli studenti bianchi. La Bethune lavor\u00f2 instancabilmente per garantire il finanziamento della scuola, e la us\u00f2 come una vetrina per visitatori e benefattori, mostrando come poteva essere l'istruzione degli afroamericani. Fu presidente del college dal 1923-1942 e dal 1946 al 1947; fu una delle poche donne al mondo che, a quel tempo, dirigeva un college.\nLa Bethune fu anche attiva nei circoli femminili, e la sua direzione permise loro di diventare importanti a livello nazionale. Lavor\u00f2 per l'elezione di Franklin D. Roosevelt nel 1932, e divenne un membro del \"Black Cabinet\" di Roosevelt nel 1936, occupandosi degli interessi delle persone di colore durante la sua amministrazione, mentre diffondeva il messaggio di Roosevelt tra i neri che erano stati elettori tradizionalmente repubblicani. Alla sua morte l'editorialista Louis E. Martin disse: \"Ha distribuito fede e speranza, come se fossero pillole e lei una sorta di medico\".\nLa sua casa a Daytona Beach \u00e8 un National Historic Landmark.\nLa sua casa a Washington, vicina alla rotonda detta Logan Circle \u00e8 conservata dal National Park Service come un sito storico nazionale,\ne una scultura che la rappresenta si trova al Lincoln Park di Washington, DC.\nGli anni della giovinezza.\nMary Jane McLeod nacque vicino a Mayesville, Carolina del Sud, in una fattoria dove si coltivavano riso e cotone, in una piccola capanna di tronchi, quindicesima dei diciassette figli di Samuel McLeod e Patsy McIntosh, entrambi ex schiavi.\nLa maggior parte dei suoi fratelli nacquero schiavi. Sua madre lavorava per il suo ex proprietario e suo padre coltivava cotone vicino ad una grande casa che chiamavano \"The Homestead\".\nDopo aver dimostrato il desiderio di imparare a leggere e scrivere, la McLeod frequent\u00f2 una scuola costituita da una sola stanza a Mayesville, la Trinity Mission School, gestita dalla Presbyterian Board of Missions for Freedmen. La sua insegnante, Emma Jane Wilson, divenne un'importante guida nella sua vita.\nLa Wilson, che aveva frequentato lo Scotia Seminary (oggi Barber-Scotia College),\nriusc\u00ec a far iscrivere alla stessa scuola con una borsa di studio la McLeod negli anni 1888-1894.\nFrequent\u00f2 poi il Dwight L. Moody's Institute for Home and Foreign Missions di Chicago (ora Moody Bible Institute), sperando di diventare missionaria in Africa. Tuttavia, le fu detto che non poteva partire perch\u00e9 i missionari neri non erano richiesti, cos\u00ec invece pens\u00f2 di dedicarsi all'insegnamento.\nSpos\u00f2 Albertus Bethune nel 1898 e successivamente vissero a Savannah, in Georgia per un anno, mentre lei faceva lavori di utilit\u00e0 sociale. Fu convinta dopo un incontro con un ministro presbiteriano di nome Harold Coyden Uggams (nonno dell'attrice e cantante Leslie Uggams) a trasferirsi a Palatka, in Florida, per condurre una scuola della missione.\nCos\u00ec fece nel 1899 e inizi\u00f2 ad aiutare i carcerati e a dirigere la scuola della missione. Albertus lasci\u00f2 la famiglia nel 1907 senza chiedere il divorzio e si trasfer\u00ec nella Carolina del Sud. Mor\u00ec nel 1918.\nCarriera come educatrice.\nGli inizi con Lucy Craft Laney.\nLa prima occupazione della Bethune fu l'insegnamento per un breve periodo nella sua ex scuola elementare di Sumter County. Nel 1896 inizi\u00f2 a insegnare all'Haines Normal and Industrial Institute di Augusta, in Georgia,\nistituto che faceva parte di una missione presbiteriana. Era stato fondato e gestito da Lucy Craft Laney che insegn\u00f2 alla Bethune le basi della sua pedagogia. La Laney era una ex schiava e conduceva la sua scuola con uno zelo missionario cristiano, dando importanza al carattere e all'educazione pratica delle ragazze, ma accettava anche i ragazzi che salivano le scale della sua scuola desiderosi di imparare. la Laney cercava di stimolare i neri a superare il loro senso di \"vergogna e di colpa\", con l'educazione cristiana. La Bethune trascorse solo un anno nella scuola della Laney, ma raccont\u00f2 la sua esperienza: \"ero cos\u00ec impressionata dal suo coraggio, dal suo sorprendente tatto in ogni situazione, da un'energia che sembrava inesauribile e dalla sua grande capacit\u00e0 nell'ottenere il rispetto e l'ammirazione dei suoi studenti e di tutti quelli che la conoscevano. Gestiva il suo carisma in modo magistrale\".\nLa Bethune fu influenzata profondamente dalla Laney e adott\u00f2 molte delle sue filosofie educative cercando di migliorare le condizioni della popolazione nera, educando soprattutto le donne: \"Credo che la pi\u00f9 grande speranza per lo sviluppo della mia razza sta nell'istruire le nostre donne in modo accurato ma anche nelle mansioni pratiche\".\nDopo un anno alla Haines, la Bethune fu trasferita al Kindell Institute di Sumter, South Carolina, dove conobbe suo marito.\nLa scuola a Daytona.\nNel mese di ottobre 1904, affitt\u00f2 una piccola casa per 11 dollari al mese, facendo banchi e cattedre con casse di recupero e facendosi regalare altri mobili. In quell'anno la Bethune con 1,50 dollari avvi\u00f2 la Literary and Industrial Training School for Negro Girls a Daytona. Aveva sei studenti: cinque ragazze di et\u00e0 compresa tra i 6 e i 12 anni e suo figlio Albert. La Bethune aveva scelto Daytona, perch\u00e9 offriva maggiori opportunit\u00e0 economiche di Palatka: Daytona era diventata una popolare destinazione turistica. La scuola confinava con la discarica di Daytona, e la Bethune, i genitori e i membri della chiesa raccoglievano soldi facendo torte di patate dolci, gelati, pesce fritto e vendendoli agli operai edili. L'inchiostro per penne veniva fatto col succo di sambuco, le matite con legno bruciato, e chiedevano in dono i mobili alle fabbriche del luogo. Bethune scrisse pi\u00f9 tardi: \"Ho considerato il denaro come la pi\u00f9 piccola parte delle mie risorse. Ho avuto fede nell'amore di Dio, fiducia in me stessa e desiderio di rendermi utile\".\nLa scuola ricevette donazioni di denaro, attrezzature e manodopera locale da chiese nere. La Bethune bland\u00ec anche ricche organizzazioni di bianchi come le signore del Palmetto Club e chiese a potenti uomini bianchi di sedere nel consiglio della scuola; questi includevano James Gamble (fondatore della Procter &amp; Gamble) e Thomas White (della White Sewing Machine Company). Una visita nel 1912 a Booker T. Washington contribu\u00ec a convincerla dell'importanza di fare appello a benefattori bianchi.\nLa Bethune era andata in precedenza ad incontrare Washington nel 1896 ed era stata colpita dalla sua confidenza con i suoi benefattori. In seguito aveva ricordato un sogno in cui Washington le mostrava un fazzoletto sporco e le tirava da un grosso diamante dicendo: \"Ecco, prendi questo e costruisci la tua scuola\".\nIl piano di studi presso la scuola era improntato ad una rigorosa vita cristiana, le ragazze si alzavano alle 5:30 del mattino per lo studio della Bibbia, seguivano lezioni di economia domestica ed altre competenze industriali come sartoria, modisteria, cucina e altri mestieri che dovevano permettere loro una vita autosufficiente. La giornata degli studenti terminava alle 9 di sera. Presto vennero aggiunti corsi di scienze ed economia, poi corsi di scuola superiore di matematica, inglese e lingue straniere.\nNel 1910, le iscrizioni della scuola salirono a 102, la maggior parte di loro erano convittori.\nIl successo della scuola era misurato dalla crescita delle iscrizioni, aggiunta di corsi di istruzione superiore, e il valore della scuola raggiunse i 100\u00a0000 dollari nel 1920, con 351 studenti iscritti.\nLa Bethune ribattezz\u00f2 la scuola Daytona Normal and Industrial Institute e incluse corsi di preparazione per gli insegnanti, perch\u00e9 era difficile trovare personale docente per la scuola. La scuola si fuse con il Cookman Institute for Men di Jacksonville, in Florida e divenne una scuola di coeducazione nel 1923 e il valore degli otto edifici della scuola fu rivalutato a 250.000 dollari. Il curriculum del Bethune-Cookman School rivaleggiava con la scuola per soli bianchi Daytona High School. Alla Daytona Colored Public School i corsi giungevano per\u00f2 solo alla terza media fino a dopo il 1920. Un funzionario del General Education Board osserv\u00f2 che \"Daytona \u00e8 probabilmente la migliore scuola per neri in Florida\".\nTuttavia, la Bethune riteneva necessario cercare continuamente altri finanziamenti; quasi ovunque andasse nei suoi viaggi chiedeva contributi per la scuola. Ebbe una donazione da John D. Rockefeller nel 1905 per 62\u00a0000 dollari, dopo aver fatto amicizia con Roosevelt. Durante la Grande Depressione, la scuola fu in grado di funzionare mantenendosi all'altezza degli standard educativi dello Stato della Florida. Dal 1936 al 1942 lavor\u00f2 solo part-time in qualit\u00e0 di presidente del college perch\u00e9 aveva impegni a Washington, DC anche se la sua assenza port\u00f2 ad un calo dei finanziamenti.\nNel 1942 la Bethune fu costretta a rinunciare alla presidenza della scuola perch\u00e9 cominciava ad avere problemi di salute.\nCarriera come leader pubblico.\nNational Association of Colored Women.\nNel 1896 la National Association of Colored Women (NACW) venne costituita per promuovere le duplici esigenze delle donne nere. (razzismo nei confronti dei neri e discriminazione femminile) La Bethune divenne presidente della sezione della Florida del NACW dal 1917 al 1925 e fu per lei una missione registrare il maggior numero possibile di elettori neri, il che provoc\u00f2 diverse intimidazioni da parte del Ku Klux Klan.\nLa Bethune fu eletta presidentessa dei Southeastern Federation of Colored Women's Clubs dal 1920 al 1925, un'organizzazione che voleva fare sentire la voce delle donne nere perch\u00e9 avessero migliori opportunit\u00e0. La sua presenza all'interno dell'organizzazione le ha valso la presidenza nazionale della NACW nel 1924. Nonostante la NACW non fosse dotata di fondi sufficienti, la visione della Bethune dell'organizzazione di avere un quartier generale con un segretario esecutivo professionale si concretizz\u00f2 sotto la sua leadership quando l'organizzazione acquist\u00f2 una propriet\u00e0 a Washington DC al 1318 Vermont Avenue (con la met\u00e0 del mutuo pagato). Poco prima di lasciare la presidenza della NACW, vide l'organizzazione essere rappresentata per la prima volta da persone di colore a Washington, DC.\nFu invitata a partecipare alla Child Welfare Conference, convocata dal Presidente Calvin Coolidge nel 1928. Nel 1930 Herbert Hoover la convoc\u00f2 alla White House Conference on Child Health.\nNational Council of Negro Women.\nLa Bethune fond\u00f2 nel 1935 il National Council of Negro Women (NCNW) a New York riunendo 28 organizzazioni differenti per formare un'associazione allo scopo di migliorare la qualit\u00e0 della vita delle donne e delle loro comunit\u00e0. Sull'organizzazione, la Bethune dichiar\u00f2: \"\u00c8 nostro impegno dare un contributo duraturo a tutto quello che \u00e8 pi\u00f9 bello e migliore in America, per curare e arricchire il suo patrimonio di libert\u00e0 e di progresso, lavorando per l'integrazione di tutte le persone indipendentemente da razza, credo o origine nazionale, nella vita spirituale, sociale, culturale, civile ed economica, e quindi aiutarla ad ottenere un glorioso destino di democrazia vera e senza restrizioni\".\nNel 1938, l'NCNW ospit\u00f2 la White House Conference on Negro Women and Children dove le donne di colore erano significativamente rappresentate in incarichi democratici. Venne rivendicato un ruolo maggiore per le donne nere negli incarichi di ufficiale militare nei Corpi femminili dell'Esercito durante la seconda guerra mondiale.\nNational Youth Administration.\nLa National Youth Administration (NYA) era un'agenzia federale creata con il sostegno della Works Progress Administration (WPA). Il suo scopo era quello di fornire programmi per dare aiuto e occupazione ai giovani. Era rivolta ai cittadini di et\u00e0 compresa tra i 16 e i 25 anni che non frequentavano pi\u00f9 la scuola e non avevano pi\u00f9 un lavoro. La Bethune fece pressione sull'organizzazione in modo determinato ed efficace per il coinvolgimento delle minoranze ottenendo nel 1936 un incarico a tempo pieno come assistente. In due anni, la Bethune fu nominata alla carica di Direttore della Division of Negro Affairs, e come tale, divenne la prima donna afroamericana dirigente di una agenzia federale.\nEra responsabile della concessione di fondi della NYA per il finanziamento di programmi scolastici per gli studenti neri. Era l'unica dirigente di colore della NYA incaricata della concessione di finanziamenti. Ottenne che i college neri partecipassero al Civilian Pilot Training Program che fece conseguire il brevetto ai primi piloti afroamericani.\nColpito dal suo talento, il direttore del NYA, dichiar\u00f2 nel 1939 che \"Nessuno poteva fare quello che la signora Bethune faceva\".\nLa determinazione della Bethune spinse i funzionari statali a riconoscere l'esigenza di promuovere le condizioni di impiego per i giovani di colore. Il rapporto finale del NYA, pubblicato nel 1943, affermava che, \"pi\u00f9 di 300.000 giovani neri, uomini e donne, avevano ricevuto un impiego e addestramento al lavoro con progetti NYA. Questi progetti aprirono a questi giovani, opportunit\u00e0 di formazione e permise alla maggioranza di loro di qualificarsi per lavori fino a quel tempo a loro preclusi\".\nAll'interno dell'amministrazione, la Bethune us\u00f2 la sua posizione di Director of Negro Affairs per promuovere la nomina di funzionari neri della NYA in posizioni di potere politico. Gli assistenti amministrativi della Bethune erano numerosi e servivano da collegamento tra la National Division of Negro Affairs e le agenzie NYA a livello statale e locale. L'elevato numero di assistenti amministrativi mise a disposizione una ragionevole forza lavoro comandata dalla Bethune. Questo contribu\u00ec a migliori opportunit\u00e0 di lavoro e stipendio in altri incarichi.\nDurante il suo mandato la Bethune spinse i dirigenti nazionali ad approvare anche un programma di educazione ai consumi per i neri, una fondazione per bambini neri disabili e pianific\u00f2 la compilazione di studi che riguardavano comitati educativi dei lavoratori neri. Tuttavia, questi programmi furono respinti dai funzionari nazionali a causa dei finanziamenti inadeguati e il timore di duplicare il lavoro delle agenzie governative private.\nLa NYA venne chiusa nel 1943.\nBlack Cabinet.\nBethune svolse un doppio ruolo come amica intima e fedele di Eleanor e Franklin Roosevelt. Eleanor Roosevelt rispettava la Bethune giungendo a fare modificare le regole di segregazione in occasione della Southern Conference on Human Welfare nel 1938, che si tenne a Birmingham, in Alabama: su richiesta di Roosevelt, Eleanor pot\u00e9 sedere accanto alla Bethune. Roosevelt di frequente si rifer\u00ec alla Bethune come \"alla sua migliore amica tra le persone che avevano la sua et\u00e0\".\nLa Bethune, a sua volta si incaric\u00f2 di diffondere il messaggio del Partito democratico tra gli elettori neri, e allo stesso tempo riferiva i problemi dei neri di cui veniva a conoscenza ai Roosevelt. Aveva libero accesso alla Casa Bianca grazie al suo rapporto con la First Lady. Questo la spinse a formare una coalizione di leader di organizzazioni nere chiamato il Federal Council on Negro Affairs, ma che divenne noto come il \"Black Cabinet\".\nIl \"Black Cabinet\" doveva servire come comitato consultivo per l'amministrazione Roosevelt sui problemi delle persone di colore in America. Egli scelse afroamericani di talento e diede loro incarichi di rilievo nelle agenzie federali, creando il primo collettivo di neri che per la prima volta occupava nel governo posizioni importanti. Questo serv\u00ec anche per dimostrare agli elettori che l'amministrazione Roosevelt aveva a cuore i problemi della gente di colore. Il gruppo si riuniva nell'ufficio o nella casa della Bethune; gli incontri erano informali, raramente venivano stilati verbali. Anche se come consulenti ebbero un ruolo marginale nelle decisioni della linea politica, sono stati una leadership rispettata tra gli elettori neri e furono in grado di influenzare nomine politiche e l'erogazione di fondi alle organizzazioni che potevano concedere benefici agli afroamericani.\nDiritti civili.\nQuando la Chiesa Metodista facilit\u00f2 la fusione della Daytona Normal and Industrial School e il Cookman College for Men nel Bethune-Cookman College, la Bethune divenne un membro della chiesa. Tuttavia, la chiesa fu in gran parte segregazionista nel sud, formando due distinte sette religiose. La Bethune fu una figura di primo piano nella principale Florida Conference per neri, e anche se lavor\u00f2 per integrare la Methodist Episcopal Church, South, in maggioranza bianca, contest\u00f2 i progetti iniziali per l'integrazione perch\u00e9 stabilivano sfere di competenza distinte in base alla razza.\nDedic\u00f2 la sua vita all'educazione di entrambi bianchi e neri sui meriti e necessit\u00e0 della gente nera, scrivendo nel 1938: \"Se la nostra gente ha combattuto fino a liberarsi dalla schiavit\u00f9 dobbiamo armarli con la spada, il riparo e lo scudo dell'orgoglio - la fiducia in s\u00e9 stessi e nelle loro possibilit\u00e0, basati su una solida conoscenza delle conquiste del passato\"\ne un anno dopo, \"Non solo il bambino negro, ma i bambini di tutte le razze dovrebbero leggere e conoscere i risultati, le realizzazioni e le opere dei neri. La pace nel mondo e la fratellanza sono basate su una comune comprensione dei contributi e delle culture di tutte le razze e religioni\".\nUno dei suoi metodi pi\u00f9 efficaci per raggiungere questo obiettivo fu quello di aprire la sua scuola la domenica ai turisti di Daytona Beach, mostrando le realizzazioni dei suoi studenti, ospitando relatori nazionali sui problemi dei neri e accettando donazioni. Questi incontri comunitari erano volutamente aperti a tutte le razze. Un adolescente nero a Daytona all'inizio del XX secolo, ricorda l'aspetto pi\u00f9 notevole: \"Partecipavano molti turisti, seduti ovunque ci fossero posti vuoti. Non c'era una sezione separata per i bianchi\".\nSul ribaltamento costituito dalla sentenza \"Plessy v. Ferguson\" della Corte Suprema degli Stati Uniti, la Bethune colse l'occasione per difendere la decisione scrivendo la sua opinione sul \"Chicago Defender\" nel 1954:\nOnori.\nNel 1930, la giornalista Ida Tarbell incluse la Bethune come decima nella sua lista delle donne pi\u00f9 grandi d'America.\nBethune ricevette la Medaglia Spingarn nel 1935 dalla National Association for the Advancement of Colored People (NAACP).\nMary McLeod Bethune fu l'unica donna nera presente alla fondazione delle Nazioni Unite a San Francisco nel 1948, rappresentando la NAACP di W. E. B. Du Bois e Walter White. Nel 1949 divenne la prima donna ad avere la Medal of Honor and Merit alla Haitian Exposition, il maggiore riconoscimento concesso da Haiti.\nFu una degli emissari degli Stati Uniti per l'insediamento del presidente William V.S. Tubman in Liberia nel 1949. Era anche membro onorario della sorority Delta Sigma Theta.\nIl 18 maggio 1955, la Bethune mor\u00ec di infarto.\nLa sua morte fu commentata in articoli nei giornali di tutta l'America. Il \"Black Dispatch\" di Oklahoma City scrisse che era: \"La numero uno per tutti coloro che hanno fede negli americani e nel processo democratico\". L'\"Atlanta Daily World\" scrisse che la sua vita era: \"Una delle carriere pi\u00f9 emozionanti mai viste in qualsiasi momento sul palcoscenico delle attivit\u00e0 umane\". E nel \"Pittsburgh Courier\" venne scritto, \"In qualsiasi razza o nazione sarebbe stata una personalit\u00e0 eccezionale e ha dato un notevole contributo perch\u00e9 la caratteristica principale era la sua anima indomabile\". Ebbe le lodi anche dalle principali testate giornalistiche. Il \"Christian Century\" sugger\u00ec che \"la storia della sua vita dovrebbe essere insegnata a tutti i bambini delle scuole per le generazioni a venire\". Il \"New York Times\" osserv\u00f2 che era, \"uno dei fattori pi\u00f9 potenti per la crescita della buona volont\u00e0 di convivenza interrazziale in America\". Per il \"Washington Post\": \"Cos\u00ec grande era il suo dinamismo e la forza che era quasi impossibile resisterle... Non solo il suo popolo, ma tutta l'America \u00e8 stata arricchita e nobilitata dal suo coraggioso, esuberante spirito.\" Il suo giornale locale, il \"Daytona Beach Evening News\" scrisse: \"Ad alcuni sembrava irreale, qualcosa che non poteva essere... Che diritto aveva alla grandezza?... La lezione di vita della signora Bethune \u00e8 che il genio non conosce barriere razziali\".\nVita privata.\nLa Bethune era alta cinque piedi e quattro pollici (1 metro e 62 centimetri), una figura matronale anche a 30 anni. A differenza di altre personalit\u00e0 di colore che avevano una pelle pi\u00f9 chiara, la Bethune aveva una pelle scura; spesso \u00e8 stata descritta come di carnagione color \"ebano\". Portava con s\u00e9 un bastone, non perch\u00e9 ne avesse bisogno, ma per il suo effetto. Diceva che le dava \"fascino\". Era astemia e predic\u00f2 la temperanza per gli afroamericani, rimproverando i neri ubriachi che incontrava in pubblico.\nLa Bethune dichiar\u00f2 pi\u00f9 di una volta che la scuola e gli studenti di Daytona erano la sua prima famiglia e che suo figlio e i congiunti venivano per secondi. I suoi studenti spesso la chiamavano \"Mama Bethune\".\nLa sua capacit\u00e0 di ottenere quello che voleva fu una costante del suo carattere per tutta la sua vita. Dr. Robert Weaver, che lavor\u00f2 con lei nel \"Black Cabinet\" di Roosevelt disse di lei: \"Aveva il dono meraviglioso di mostrare una vulnerabilit\u00e0 femminile ma raggiungeva il suo scopo con una inflessibilit\u00e0 maschile\".\nMa quando un bianco di Daytona minacci\u00f2 con un fucile Winchester gli studenti della Bethune che passeggiavano davanti alla sua abitazione, la Bethune plac\u00f2 a stento la sua collera.\nIl direttore dell'Ospedale McLeod ricordava che \"La signora Bethune lo tratt\u00f2 con cortesia e svilupp\u00f2 tanta simpatia in lui che arriv\u00f2 a proteggere i bambini, fino al punto di minacciare: 'Se qualcuno d\u00e0 fastidio alla vecchia Mary, io la protegger\u00f2 con la mia vita'\".\nL'autosufficienza \u00e8 stata una priorit\u00e0 per tutta la sua vita. La Bethune invest\u00ec in diverse imprese nella sua vita compreso il \"Pittsburgh Courier\", un giornale nero, e diverse compagnie di assicurazione sulla vita e ne fond\u00f2 una: la Central Life Insurance of Tampa. Quando ai neri non era permesso frequentare la spiaggia, lei e diversi altri imprenditori realizzarono la Paradise Beach, acquistando un tratto di spiaggia di e le propriet\u00e0 circostanti, suddividendo la propriet\u00e0, vendendola a famiglie di colore e consentendo alle famiglie di bianchi di frequentarla. La Paradise Beach fu successivamente rinominata Bethune-Volusia Beach. Era anche proprietaria per un quarto del Welricha Motel a Daytona.\nEredit\u00e0.\nNel 1973, Mary McLeod Bethune \u00e8 stata inserita nella Hall National Women of Fame.\nNel 1974, una scultura \u00e8 stata eretta in suo onore a Lincoln Park, Washington, DC dallo scultore Berks Robert. Un passo dal suo \"testamento\" \u00e8 inciso su un lato:\nCirca 250.000 persone hanno partecipato alla cerimonia di inaugurazione, tra cui Shirley Chisholm, la prima donna afroamericana eletto al Congresso.\nNel 1985 la US Postal Service ha emesso un francobollo in suo onore.\nNel 1989 la rivista \"Ebony Magazine\" la elencava nella lista delle \"50 figure pi\u00f9 importanti nella storia nera degli Stati Uniti\", e di nuovo nel 1999, la \"Ebony Magazine\" incluse Mary McLeod Bethune tra le 100 donne nere pi\u00f9 affascinanti del XX secolo.\nNel 1991, l'International Astronomical Union, in suo onore, nomin\u00f2 Bethune Patera un pianeta di Venere.\nNel 1994, il National Park Service ha acquistato l'ultima residenza della Bethune,\nla Council House al 1318 di Vermont Avenue, NW: il quartier generale della NACW. \u00c8 diventato il Mary McLeod Bethune Council House National Historic Site.\nVarie scuole hanno avuto il suo nome, in suo onore, a Los Angeles,\nDallas,\nPalm Beach (Florida),\nMoreno Valley (California),\nMinneapolis,\nFort Lauderdale,\nAtlanta,\nFiladelfia,\nFolkston\ne College Park (Georgia),\nNew Orleans,\nRochester (New York)\ne Jacksonville, in Florida.\nNel 2002, lo studioso Molefi Kete Asante mise Mary McLeod Bethune nella sua lista dei 100 pi\u00f9 grandi afroamericani.\nNel 2004, la Bethune-Cookman University ha celebrato il suo 100\u00ba anniversario. Si trova attualmente in a Daytona Beach. Ora ci sono 40 edifici che ospitano pi\u00f9 di 3.000 studenti provenienti da quasi tutti gli Stati Uniti e 35 paesi, e la scuola si trova sul Mary McLeod Bethune Boulevard, che in passato si chiamava 2nd Avenue. L'universit\u00e0 dispone di 35 insegnamenti major in sei scuole principali: arti e discipline umanistiche, economia, pedagogia, assistenza infermieristica, scienze sociali e ingegneria. Sul sito dell'universit\u00e0 si afferma che \"la visione del fondatore rimane in bella vista oltre cento anni dopo. L'istituzione perdura in modo che altri possano migliorare i loro talenti, cuori e capacit\u00e0 manuali\".\nIl vice presidente dell'universit\u00e0 ricorda la sua eredit\u00e0 ricordando: \"Al tempo della signora Bethune, questo era l'unico posto nella citt\u00e0 di Daytona Beach, dove bianchi e neri potevano sedere nella stessa stanza e godere di quello che lei chiamava 'gemme degli studenti': le loro recite e canti. Era una persona in grado di unire le persone di colore e bianche\".\nC'\u00e8 una targa a Maysville, Sumter County, Carolina del Sud per commemorare la sua citt\u00e0 natale."}
{"id": "3877100", "revid": "729019", "url": "https://it.wikipedia.org/wiki?curid=3877100", "title": "Vambrace", "text": "Il vambrace (\"Canon d'avant-bras\" in lingua francese; \u041d\u0430\u0301\u0440\u0443\u0447\u0438 in russo, traslitterato \"Naru\u010di\"; \"Zar\u0119kawie\" in lingua polacca) era la componente dell'armatura a piastre medievale preposta alla difesa passiva dell'avambraccio, in pratica l'equivalente per gli arti superiori di ci\u00f2 che lo schiniere era per gli arti inferiori. Realizzato da una piastra di metallo (ferro prima ed acciaio poi - v. armatura gotica), veniva portato abbinato o no alla cubitiera, per la protezione del gomito, al rebrace ed al guanto d'arme.\nStoria.\nCome altre parti dell'armatura a piastre (fond. schiniere e corazza), il vambrace non fu un'invenzione degli armorari medievali.\nArchetipo del vambrace fu certamente l'epip\u0113kh\u00fdon, il bracciale in bronzo dell'oplita greco che copriva l'avambraccio esposto, cio\u00e8 quello della mano che imbracciava l'arma, caduto in disuso concomitantemente alla falange oplitica, soppiantata dal sistema manipolare della legione romana (v. Battaglia di Pidna).\nNel corso del I secolo, il bisogno di meglio corazzare il legionario romano contro nemici pesantemente armati spinse verso lo sviluppo della lorica manica, un insieme di lamine di ferro articolate l'una all'altra come nella \"lorica segmentata\" che copriva interamente l'arto superiore, dalla spalla al polso. La \"manica\" sopravvisse sino all'Alto Medioevo come componente dell'equipaggiamento delle forze di cavalleria pesante tardo-antica, i catafratti, per finire poi sostituita dalle maniche in maglia di ferro dell'usbergo.\nA partire dal XIII secolo, quando divenne necessario, per i \"milites\" medievali, implementare il loro apparato difensivo, il vambrace, congiuntamente allo schiniere ed alla corazza, venne riscoperto quale parte fondamentale dell'armatura e sovrapposto all'ancora imperante giaco di maglia metallica. Con la codifica dell'armatura a piastre, il vambrace divenne una delle componenti (le altre erano il rebrace per la protezione del braccio vero e proprio, la cubitiera che articolava tra loro vambrace e rebrace, ed il guanto d'arme), collegate le une alle altre, deputate alla protezione dell'arto superiore. Caratteristica distintiva dell'armatura destinata alle forze di cavalleria pesante, il blocco rebrace-cubitiera-vambrace-guanto d'arme pass\u00f2 dai cavalieri rinascimentali (v. Gendarmi) ai Corazzieri del XVI-XVII secolo, cadendo in disuso, come tutte le altre parti mobili assicurate dal blocco centrale della corazza, nel XVIII secolo.\nNelle terre dell'Europa Orientale (es. Regno di Polonia), ove la figura del cavaliere corazzato rest\u00f2 sempre legata al prototipo duecentesco dell'usbergo \"misto\", in maglia di ferro sulla quale di applicavano rinforzi in lamina o piastra metallica, il vambrace (v. - \"Zar\u0119kawie\") rest\u00f2 sempre una componente da chiudersi sull'avambraccio indipendentemente dalla cubitiera e dal guanto d'arme."}
{"id": "3877102", "revid": "767487", "url": "https://it.wikipedia.org/wiki?curid=3877102", "title": "L'amore dei visi pallidi", "text": "L'amore dei visi pallidi (\"The Heart of Wetona\") \u00e8 un film muto del 1919 diretto da Sidney Franklin. Il soggetto \u00e8 tratto da \"The Heart of Wetona\", un lavoro teatrale scritto da George Scarborough nel 1916 che rest\u00f2 in scena a Broadway - interpretato da Lenore Ulric - per 95 recite.\nTrama.\nWetona, figlia di un capo trib\u00f9 pellerossa e di una donna bianca, torna a casa quando finisce gli studi. Si ritrova a non riconoscersi pienamente in nessuna delle due sue culture.\nProduzione.\nIl film fu prodotto dalla Norma Talmadge Film Corporation.\nDistribuzione.\nDistribuito dalla Select Pictures Corporation, il film usc\u00ec nelle sale cinematografiche USA il 5 gennaio 1919.\nCopie della pellicola sono conservate negli archivi della Library of Congress (positivo 35\u00a0mm), dell'International Museum of Photography and Film at George Eastman House (positivo 35\u00a0mm), dell'UCLA Film and Television Archive (positivo 16\u00a0mm) e a Londra al Cinema Museum (positivo 35\u00a0mm)."}
{"id": "3877106", "revid": "1086846", "url": "https://it.wikipedia.org/wiki?curid=3877106", "title": "Paris Saint-Germain Football Club 2009-2010", "text": "Questa voce raccoglie le informazioni riguardanti il Paris Saint-Germain Football Club nelle competizioni ufficiali della stagione 2009-2010.\nMaglie e sponsor.\nNella stagione 2009-2010 viene usata una maglia blu con righe rosse molto sottili, come maglia interna, mentre per le gare esterne viene utilizzata una divisa con maglia bianca, calzoncini rossi e calzettoni bianchi. Lo sponsor tecnico \u00e8 Nike, in uso dal 1989, mentre quello ufficiale \u00e8 Fly Emirates."}
{"id": "3877108", "revid": "729019", "url": "https://it.wikipedia.org/wiki?curid=3877108", "title": "Isole Vosto\u010dnye", "text": "Le isole Vosto\u010dnye (in russo \u041e\u0441\u0442\u0440\u043e\u0432\u0430 \u0412\u043e\u0441\u0442\u043e\u0447\u043d\u044b\u0435, \"ostrova Vosto\u010dnye\"; in italiano \"isole orientali\") sono un gruppo di 15 isole russe che fanno parte dell'arcipelago di Nordenski\u00f6ld e sono bagnate dal mare di Kara.\nAmministrativamente appartengono al distretto di Tajmyr del Territorio di Krasnojarsk, nel Circondario federale della Siberia.\nGeografia.\nLe isole sono situate nella parte orientale dell'arcipelago di Nordenski\u00f6ld, vicine alle isole di Litke, che si trovano a ovest, e alle isole di Pachtusov, posizionate a sud-ovest. Lo stretto di Lenin (\u043f\u0440\u043e\u043b\u0438\u0432 \u041b\u0435\u043d\u0438\u043d\u0430, \"proliv Lenina\") le separa da quest'ultimo gruppo, mentre a sud lo stretto di Matisen (\u043f\u0440\u043e\u043b\u0438\u0432 \u041c\u0430\u0442\u0438\u0441\u0435\u043d\u0430) separa tutto l'arcipelago di Nordenski\u00f6ld dall'isola Tajmyr e dalle gruppo di isole adiacenti ad essa. Le isole Vosto\u010dnye si trovano in un'area di 30\u00a0km, che \u00e8 la distanza dall'isola pi\u00f9 occidentale alla pi\u00f9 orientale.\nCome il resto dell'arcipelago, fanno parte della Riserva naturale del Grande Artico dal 1993.\nLe isole del gruppo sono le seguenti:"}
