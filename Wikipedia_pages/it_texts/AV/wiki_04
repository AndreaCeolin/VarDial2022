{"id": "3661066", "revid": "125355675", "url": "https://it.wikipedia.org/wiki?curid=3661066", "title": "Episodi di Criminal Minds (settima stagione)", "text": "La settima stagione della serie televisiva Criminal Minds \u00e8 stata trasmessa in prima visione negli Stati Uniti d'America da CBS dal 21 settembre 2011 al 16 maggio 2012.\nIn Italia la stagione \u00e8 stata trasmessa in prima visione satellitare da Fox Crime dal 10 febbraio al 29 giugno 2012, mentre in chiaro viene trasmessa da Rai 2 dall'11 settembre 2012.\nContro ogni nemico.\nTrama.\nTramite l'utilizzo di flashback vengono riportati gli avvenimenti accaduti dopo la morte di Emily Prentiss fino al suo reinserimento nella squadra. Hotchner, Morgan, JJ, Reid, Garcia, Emily e Rossi dovranno affrontare un interrogatorio tenuto da Mr Cramer (Mark Moses) e la Commissione del Senato per valutare se la squadra BAU \u00e8 in grado di continuare a svolgere il proprio lavoro, messo in discussione dal fatto che alcuni membri della squadra dopo l'assassinio di Emily hanno usato risorse senza autorizzazione dell'FBI per rintracciare Ian Doyle.\nSoggetto Ignoto.\nLa madre di Declan, Chloe Brooks con la complicit\u00e0 di Lachlan McDermott\nProva estrema.\nTrama.\nDelle donne vengono trovate morte dopo essere state private di uno dei loro cinque sensi a Durant, attirando l'attenzione dell'unit\u00e0. Reid sembra non riuscire a perdonare JJ ed Emily per aver mentito sulla morte di quest'ultima, ma Rossi organizza una lezione di cucina a casa sua e riesce a riappacificare le parti.\nSoggetto Ignoto.\nLo zio Ben 'Cy' Bradstone\nPrigioniero della mente.\nTrama.\nL'unit\u00e0 indaga su un omicidio di massa avvenuto in una Internet security company nel vicino Charlottesville, ma gli indizi rivelano che non \u00e8 un tipico serial killer. Nel frattempo Prentiss deve svolgere un training di ricertificazione sotto la supervisione di Morgan.\nSoggetto Ignoto.\nL'ex Navy Seals Luke Dolan\nL'escluso.\nTrama.\nI sopravvissuti ad un massacro in un liceo a Boise, verificatosi nell'ottobre del 2001, si riuniscono dopo 10 anni per ricordare il tragico evento, ma l'unit\u00e0 deve intervenire poich\u00e9 un nuovo killer con un modus operandi simile uccide i sopravvissuti. Intanto Hotch \u00e8 preoccupato che Jack, suo figlio, possa essere vittima di bullismo.\nSoggetto Ignoto.\nLo studente Robert Adams\nIl dolore della colpa.\nTrama.\nL'unit\u00e0 indaga sui dei rapimenti di minori con madri in difficolt\u00e0: l'SI \u00e8 convinto ci aiutare i bambini e di dar loro una vita migliore. I piccoli scomparsi al momento sono due e il team del BAU sta indagando per cercare di individuarli; il pi\u00f9 piccolo dei rapiti inizia a fare i capricci perch\u00e9 vuole tornare dalla mamma e il soggetto ignoto lo libera commettendo per\u00f2 un errore: il bambino rivela che aveva parlato col suo rapitore al telefono e cos\u00ec Rossi e JJ capiscono che l'SI \u00e8 un operatore del 911, lavoro che gli permette di individuare i bimbi in difficolt\u00e0 da \"salvare\"; Penelope scopre l'infanzia travagliata dell'SI che lo porta a identificarsi con le piccole vittime. Rossi intanto si incontra con la sua prima moglie, che ha una notizia sconvolgente per lui: \u00e8 malata di SLA e chiede a David, quando sar\u00e0 il momento, di aiutarla nell'eutanasia.\nSoggetto Ignoto.\nL'operatore del 911, George Kelling\nAl di l\u00e0 della morte.\nTrama.\nAnalessi: un padre, a pesca col figlio, lo maltratta duramente prendendolo a cinghiate fino a farlo cadere in acqua. La narrazione si sposta nel presente. L'unit\u00e0 indaga in California, dove nella Angeles National Forest tra le San Gabriel Mountains sono stati trovati i cadaveri di alcuni giovanotti in un lago. L'ultimo ragazzo viene rapito sulle sponde del lago proprio mentre il fratello assiste impotente dalla sua canoa al crimine. Nell'analizzare i cadaveri, si scopre che l'SI affoga le sue vittime per poi rianimarle. Con dei flashback, si capisce che il padre del serial killer, credendolo morto affogato, l'ha seppellito senza accorgersi che era ancora vivo. Nel frattempo, Rossi lotta contro una decisione dolorosa e difficile che dovr\u00e0 prendere per quanto riguarda la malattia della sua ex-moglie.\nSoggetto Ignoto.\nIl malato terminale Chase Whitaker\nNell'occhio del tornado.\nTrama.\nQuando una serie di cicloni colpisce Wichita, Kansas, l'Unit\u00e0 \u00e8 chiamata ad indagare sui corpi di alcuni giovani ragazzi, degli sbandati che sopravvivono commettendo piccoli furti ed architettando diversi espedienti, che vengono ritrovati orribilmente smembrati dopo le tempeste. Le indagini mettono in evidenza che il verificarsi di tali episodi non \u00e8 in relazione con i tornado: le vittime vengono infatti trovate private di parti del corpo diverse. Appare probabile che un serial killer abbia pensato di approfittare degli eventi atmosferici avversi per nascondere le sue tracce. Nel frattempo pressioni di lavoro causano tensione sul fronte interno di JJ.\nSoggetto Ignoto.\nIl cacciatore di tornado Travis James\nSperanza.\nTrama.\nUn caso diventa personale per Garcia quando in un incontro del gruppo di supporto per familiari delle vittime viene a trovarsi di fronte ad una donna, Monica, distrutta e senza speranza per la scomparsa della figlia, avvenuta sette anni prima. La donna viene consolata da un uomo sconosciuto facente parte del gruppo che, al termine dell'incontro, con uno stratagemma, riesce a convincerla a seguirlo a casa sua e le rivela di essere lui stesso il rapitore della figlia. Penelope chiede alla squadra di svolgere le indagini per conto suo e con le sue capacit\u00e0 informatiche riuscir\u00e0 a rintracciare l'indirizzo di casa dello psicopatico.\nSoggetto Ignoto.\nIl membro del gruppo di sostegno Bill Rogers\nOnore e disciplina.\nTrama.\nIn una scuola militare in Florida cinque reclute vengono ritrovate impiccate in un bosco durante un'esercitazione: all'inizio si pensa a un suicidio di massa, ma poi si intuisce che sono stati uccisi. Una delle reclute, Josh, risulta scomparsa e subito i sospetti ricadono su di lui. Si scoprir\u00e0 un perverso gioco di punizioni non ostacolato dal Colonnello del campo di addestramento, che far\u00e0 di tutto per far uccidere Josh con la complicit\u00e0 del luogotenente Tazws, in modo da poter far ricadere la colpa delle morti su di lui. Morgan scopre che la direttrice Strauss \u00e8 ricaduta nel vizio dell'alcol e Hotchner la affronta costringendola a ricoverarsi nuovamente.\nSoggetto Ignoto.\nIl colonnello Ron Massey, con l'aiuto del Luogotenente Tawes\nUltimo round.\nTrama.\nHotch incontra una triatleta mentre corre e fanno subito amicizia.\nA Philadelphia un uomo, padre divorziato, apprende insieme alla ex-moglie che il figlio \u00e8 malato di leucemia e, nonostante possano pagare per il trapianto di midollo, la diagnosi \u00e8 di morte certa. Preso dalla rabbia, uccide due uomini con un tubo e poi altri due con una efferata violenza. La squadra di analisi comportamentale crede sia vittima di una dissociazione dalla realt\u00e0, ma in realt\u00e0 prova piacere nel vedere scorrere il sangue. L'SI, che di mestiere fa il pugile, partecipa ad un torneo di boxe e si fa picchiare a sangue per essere portato in ospedale dal figlio morente.\nSoggetto Ignoto.\nIl pugile Jimmy Hall\nVeri geni.\nTrama.\nSan Francisco, California: un serial killer emula il killer dello Zodiaco, attivo alla fine degli anni '60, uccidendo una coppia in auto e lasciando due souvenir. L'SI uccide un'altra coppia in un parco; la squadra del BAU scopre che le donne delle coppie sono un prototipo di una donna da cui sospetta si sia sentito rifiutato. Partendo dai luoghi delle uccisioni Reid capisce che sono siti legati a una famosa partita di scacchi e sembra che il serial killer, che dimostra di avere un QI molto alto, stia ingaggiando una sfida a distanza con Reid, ma in realt\u00e0 \u00e8 diretta ad un altro genio, Harvey Morell, suo amico sin dall'infanzia e complice in un omicidio di quindici anni prima.\nSoggetto Ignoto.\nCaleb Rossmore, migliore amico di Harvey Morell\nSoggetto ignoto.\nTrama.\nA Houston uno stupratore seriale torna ad aggredire le sue vecchie vittime. Nel passato come ora, le vittime sono prima avvelenate con delle sigarette e durante l'aggressione fa sentire loro una canzone che odiano perch\u00e9 associata al primo stupro, solo che ora ha ucciso una sua vecchia vittima. Regina, una delle sue prime vittime, \u00e8 riuscita a prendere in ostaggio \"l'uomo del piano\", il vero primo stupratore; quello che sta agendo ora \u00e8 un emulatore che, lavorando come inserviente in ospedale, \u00e8 in grado di conoscere nomi e indirizzi delle vittime per poterle aggredire nuovamente fingendosi il primo stupratore. L'uomo del piano fa in modo di incolpare dell'omicidio l'emulatore: quest'ultimo, pur di discolparsi, fornisce all'FBI il nome della seconda vittima che si trovava sulla lista dell'SI, che \u00e8 proprio Regina. Il team del BAU libera l'uomo del piano, arrestandolo, e impedisce a Regina di macchiarsi di omicidio.\nSoggetto Ignoto.\nHamilton Bartholomew, anche chiamato \"l'uomo del piano\"\nIl banco vince sempre.\nTrama.\nAd Atlantic City, New Jersey, viene trovato morto un uomo con 8 banconote da un dollaro attorno al corpo e un 8 di cuori, allo stesso modo viene uccisa una escort e il cassiere di un distributore. L'assassino \u00e8 un ludopata che dopo ogni uccisione crede che la fortuna sia a suo favore e per questo continua ad uccidere. L' S.I parteciper\u00e0 a un torneo di poker e Reid ne prende parte per poter studiare la situazione. L' S.I vuole tentare il colpo pi\u00f9 grande della sua vita: uccidere la moglie per togliersi dai guai, ma arriva la squadra e decide di suicidarsi.\nSoggetto Ignoto.\nIl giocatore d'azzardo Curtis Banks\nL'ultimo bicchiere.\nTrama.\nLa squadra del BAU viene convocata a Playa del Rei, California, per indagare sul ritrovamento di tre cadaveri all'interno di una torretta di guardia sulla spiaggia. I corpi sono tutti maschili e sono stati evirati, ma solo due su tre sono stati avvolti in un telo di plastica. Il serial killer, intanto, uccide altre persone fino a un eccesso di violenza su un corpo femminile. La squadra scoprir\u00e0 che le vittime hanno come comune denominatore dei problemi sentimentali: i corpi che sono stati coperti sono stati traditi mentre gli altri hanno tradito i propri partner.\nIl killer \u00e8 un uomo che \u00e8 stato lasciato e tradito dalla moglie: infatti il figlio che credeva fosse suo mentre in realt\u00e0 \u00e8 del migliore amico. Per catturare l'uomo J.J. dimostra ottime capacit\u00e0 di difesa e di attacco, mettendolo K.O.\nIntanto Aaron si \u00e8 fidanzato.\nSoggetto Ignoto.\nIl barista Michael\nUna linea sottile.\nTrama.\nA San Bernardino, California, due famiglie vengono sterminate in casa propria. Su ogni scena viene ritrovato il corpo di uno dei presunti assalitori, ucciso con la pistola appartenente alla famiglia. La squadra presume che i colpevoli possano appartenere a una banda, ma il modo di uccisione desta qualche sospetto: il padre, che dovrebbe aver ucciso l'intruso, \u00e8 morto con un colpo alla testa, mentre l'assalitore \u00e8 crivellato di colpi. Da questo si deduce che l'uomo trovato morto all'interno delle case non \u00e8 il vero colpevole e che viene portato l\u00ec solo a massacro finito per incolparlo. In citt\u00e0 si stanno tenendo le elezioni a sindaco e uno dei candidati ha come punto forte della propria campagna \"l'estirpazione\" delle bande e degli immigrati clandestini. L'uomo, fintamente xenofobo, \u00e8 il mandate di questi assassinii in modo da ottenere la poltrona di sindaco e tutto il prestigio e denaro che ne consegue. Il vero colpevole \u00e8 un ragazzo che ha visto uccidere il padre e la sorellina durante una intrusione domestica. Inoltre i due assassini hanno anche stuprato la madre causandole seri danni cerebrali. Anche in questo caso il mandante \u00e8 il candidato a sindaco, che voleva acquistare la casa e gli immobili del resto del quartiere a poco prezzo.\nSoggetto Ignoto.\nIl disoccupato Trevor Mills, istigato dal candidato sindaco Clark Preston\nAffari di famiglia.\nTrama.\nAd Atlanta vengono trovate morte due prostitute, entrambe sono state messe in posa e hanno addosso 250 dollari. L'assassino \u00e8 un disabile che uccide con il benestare dei genitori che si sentono responsabili per aver causato l'incidente in cui \u00e8 rimasto paralizzato. Il padre va a caccia di donne sotto la costrizione della moglie: infatti lei si \u00e8 presa la colpa dell'incidente, ma alla guida della macchina c'era lui ubriaco. Per depistare le indagini e accollarsi la responsabilit\u00e0 degli omicidi l'uomo si suicida. La madre, cercando di proteggere il figlio, viene uccisa dai membri del BAU e il ragazzo viene arrestato.\nSoggetto Ignoto.\nIl paraplegico Jeffrey Collins, aiutato dai genitori Linda e Donald Collins\nTi amo, Tommy Brown.\nTrama.\nUna ragazza, sgattaiolata fuori casa per vedere il ragazzo, quando ritorna trova i genitori morti sul pavimento. La coppia non \u00e8 la prima che viene uccisa in stile esecuzione con un cuscino come silenziatore e la squadra BAU comincia a indagare. Il colpevole \u00e8 una donna, appena uscita dal carcere per il sovraffollamento, che cerca il figlio nelle famiglie a cui \u00e8 stato affidato. Il bambino \u00e8 nato dalla relazione della donna con un suo studente tredicenne: Tommy Brown. La donna riesce a rintracciare il figlio e lo rapisce, poi va da Tommy e gli chiede di scappare con lei per ricominciare una vita assieme. Il ragazzo accetta e i due, dopo aver ferito un'amica di Tommy, si trasferiscono nella casa che la donna ha comprato. La squadra riesce a rintracciarla perch\u00e9 la casa appartiene a Johnny, nome che i due hanno dato al figlio, che \u00e8 stato il primo ragazzo adescato dalla donna. La storia finisce con la morte della donna che invoca come ultimo nome Johnny Lewis.\nSoggetto Ignoto.\nLa professoressa Maggie Hallman\nLa moneta del ricordo.\nTrama.\nUn ragazzino viene trovato in mezzo al deserto sporco, lacero e con delle manette a polsi e caviglie. Risulta chiaro che \u00e8 stato tenuto segregato per anni da qualche parte; nel frattempo un altro ragazzo \u00e8 stato rapito, presumibilmente per prendere il suo posto. Derek e J.J. vanno all'ospedale per cercare di comunicare con il ragazzo, Emily si occupa di scoprire cosa sa una donna che dice di ricordare un ragazzo in manette a casa sua 30 anni prima. Morgan riesce a far parlare Angel (questo il nome del ragazzo) anche grazie al trauma comune che li unisce (da ragazzo l'Agente \u00e8 stato infatti violentato dal suo allenatore di football) e gli regala una moneta: la moneta delle Odissee. Prentiss riesce a convincere la donna ad andare a casa di suo padre per vedere se nasconde qualcosa, facendo per\u00f2 un buco nell'acqua. Alla fine, grazie alla collaborazione della donna, che descrive il comportamento strano del padre e i regali che le faceva (trofei delle vittime), gli Agenti scoprono che \u00e8 lui il colpevole e lo catturano proprio mentre sta seppellendo vivo il nuovo ragazzo.\nSoggetto Ignoto.\nL'impresario edile J. B. Allen\nLa dimora degli Heathridge.\nTrama.\nViene trovato il corpo di una donna, Emma Baker, all'interno di un ospedale psichiatrico, bruciato e abbandonato; la cosa particolare \u00e8 che indossa un costume d'epoca e ha il cerone bianco sul viso. Con il ritrovamento di un secondo corpo con un altro vestito d'epoca, la squadra comincia a pensare a riti satanici. Nella realt\u00e0 \u00e8 tutto l'opposto. Il colpevole \u00e8 un ragazzo di nome James, che uccide delle donne che assomigliano a quelle che vede nei suoi deliri. La madre quando era in vita gli ha fatto credere di essere un cavaliere e di avere il compito di uccidere le spose del diavolo, per questo motivo inoltre ha storpiato la figlia Lara tagliandole il braccio sinistro per renderla meno appetibile. James prima annega le donne, poi se si risvegliano, le uccide tramite una droga di cui \u00e8 intrisa la stoffa degli abiti cuciti dalla sorella minore. Le cose precipitano quando l'ultima presunta sposa non si risveglia dopo l'annegamento e nell'ultimo delirio il ragazzo vede una donna senza il braccio sinistro come Lara, sua sorella. La squadra arriva in tempo per salvare la ragazza, togliendole il vestito avvelenato, e Hotch, dopo una colluttazione con l'S.I., lo uccide facendolo cadere nel pozzo di annegamento. Lara, l'ultima sopravvissuta degli Heathridge, ora \u00e8 sola nella casa di famiglia: va ad aprire la porta e si trova di fronte il diavolo che le dice che la stava aspettando. Si scopre cos\u00ec che anche lei soffre delle stesse turbe psichiche della madre e del fratello.\nSoggetto Ignoto.\nLo studente James Heathridge\nLa societ\u00e0.\nTrama.\nDesir\u00e9e, la sorella di Derek, mentre torna dalla spesa vede nella macchina accanto alla sua Cindy, la cugina scomparsa da 8 anni dopo che era fuggita da uno stalker, e per inseguirla si scontra con un'altra macchina e finisce in ospedale. In precedenza, Derek aveva detto alla zia che Cindy era stata riconosciuta dall'S.I. e che quindi era morta. La squadra decide di riaprire il caso della scomparsa di Cindy e della morte suicida dello stalker. Scopriranno che la pistola che l'uomo ha usato per spararsi appartiene in realt\u00e0 a un certo Malcom. Andando a casa sua trovano dei documenti bruciati nel camino e le tracce di una presenza femminile nella casa. L'uomo fa parte della \"Societ\u00e0\", un gruppo di uomini che pratica il sadomasochismo e tiene come prigioniere consenzienti delle donne che trattano come schiave. Anche Cindy fa parte di questo gruppo come schiava e ha firmato un contratto che la vincola a loro. La cugina di Derek non \u00e8 per\u00f2 del tutto sottomessa, infatti ruba del cibo per far intervenire la polizia. Ma Malcom si fa arrestare senza di lei e la manda a chiamare un avvocato della \"Societ\u00e0\" per farsi liberare e per dimostrare a tutti che lei gli appartiene in tutti i modi possibili. Quando la ragazza arriva libera il \"marito\" e se ne va via con lui senza degnare di un'occhiata nemmeno la madre. Analizzando il tipo di cibo che Cindy ha rubato, Derek capisce che c'\u00e8 qualcosa sotto, infatti si tratta di cibo che daresti a un bambino, non a un uomo adulto. Capiscono che il sistema che usa la \"Societ\u00e0\" per ammansire e rendere schiave consenzienti le donne \u00e8 la minaccia di uccidere i figli se non ubbidiscono. I bambini sono tenuti lontani da loro in una casa sicura. Mettendo sotto torchio l'avvocato scoprono l'indirizzo della casa dove i bambini vengono tenuti e li liberano. Derek trova Cindy con il figlio Anthony e finalmente la riporta a casa dalla madre e dalle cugine.\nSoggetto Ignoto.\nLo schiavista Malcolm Ford\nLa bacchetta del rabdomante.\nTrama.\nTom Garrett, un serial killer che ha ucciso 24 donne, viene giustiziato. A seguire in diretta c'\u00e8 un uomo vestito di nero con una donna legata sul letto e, quando il killer muore, uccide la ragazza con un punteruolo da ghiaccio. La squadra BAU viene convocata perch\u00e9 il modus operandi \u00e8 uguale a quello di Garrett e quindi si parla di un emulatore. Rossi e Prentiss vanno a parlare con Elen Garrett, la moglie di Tom, per sapere il motivo della sua fedelt\u00e0 verso l'uomo e per avere informazioni su un possibile colpevole. La donna, ex-malata di cancro e fedele al marito perch\u00e9 non l'ha abbandonata durante la chemioterapia, consegna loro le lettere degli ammiratori di Garrett. Una si distingue tra le altre perch\u00e9 ci sono scritte le ultime parole di Tom: un passo delle Mille e una Notte. Il nuovo serial killer uccide in totale quattro donne con un distacco temporale di sei ore tra ogni uccisione. A tutte le ragazze taglia i capelli biondi e prende dei fiori dalla prima e del vino dalla terza. La squadra, a corto di indizi, nota che la posizione delle abitazioni delle vittime sono disposte a forma di cuore e nel centro c'\u00e8 la casa di Elen Garrett. Il colpevole \u00e8 l'autista della navetta della prigione che con i capelli delle vittime ha creato una parrucca per la donna. L'uomo viene catturato e arrestato. Poco tempo dopo si vede Elen che va a trovarlo in prigione: gli legge il libro delle Mille e una notte e si nota che \u00e8 stata lei a scrivere la lettera strana. Il titolo si riferisce al fatto che, secondo il padre, Elen ha una bacchetta da rabdomante per vedere il male nelle persone e che \u00e8 per questo motivo che si \u00e8 trovata al centro delle attenzioni amorose di ben due serial killer.\nSoggetto Ignoto.\nL'autista della prigione Dylan Kohler, l'imitatore dell'SI giustiziato Rodney Garrett\nA lezione dai profiler.\nTrama.\nIl team tiene una lezione di profiling a un gruppo di studenti. Parlano del caso di un serial killer di donne molto prolifico in azione in anni diversi in luoghi diversi: 1992, 1997, 2005 e 2009. Quando \u00e8 stato catturato si \u00e8 scoperto che vendicava i maltrattamenti subito da sua nonna nella sua infanzia. Ogni anno d\u00e0 il nome di un'altra sua vittima a Rossi durante il giorno del suo compleanno.\nSoggetto Ignoto.\nLo psicopatico Thomas Yates\nColpisci....\nTrama.\nUn gruppo di tre persone, chiamato \"Le figure delle carte\", compie una rapina in una banca di Washington. La stessa banda \u00e8 responsabile di altre rapine in tutto lo stato ed \u00e8 sempre riuscita ad evitare la cattura. Purtroppo qualcosa va storto e la polizia arriva prima: Will (il compagno di JJ) spara al fante ferendolo gravemente. La squadra tenta di negoziare con i rapinatori, fino a quando il fante muore e il Re assume un atteggiamento sadico come la sua complice, la Regina. In cambio di donne e bambini il rapinatore vuole Will: il detective allora entra nella banca, gli sparano e le telecamere si disattivano. Mentre la squadra della SWAT si appresta a fare irruzione la banca esplode.\nSoggetto Ignoto.\nI rapinatori Chris e Oliver Stratton e Izzy Rogers\n...e fuggi.\nTrama.\nLa BAU \u00e8 salva ma Will \u00e8 sparito con i due rapinatori superstiti che, grazie all'esplosione, sono usciti da un buco nel muro della banca. La Regina uccide il Re e ammette di avere un altro complice nascosto: \u00e8 l'uomo che ha cercato di aiutare Will. I due S.I. si separano: la donna rimane a casa di Will e JJ per tenere in ostaggio il piccolo Henry, i due uomini vanno alla stazione dei treni. La donna viene presto raggiunta e stesa da JJ che salva il suo bambino, mentre Morgan e Hotch uccidono l'uomo. Emily trova Will e disattiva la bomba che ha legata addosso. Tutto finisce per il meglio con il matrimonio di JJ e Will nel giardino della casa di Rossi, anche se Emily valuta seriamente di lasciare la squadra per accettare l'offerta di un vecchio amico di lavorare nella sede dell'Interpol di Londra.\nSoggetto Ignoto.\nI rapinatori Chris Stratton, Izzy Rogers e Matthew Downs"}
{"id": "3661067", "revid": "1543377", "url": "https://it.wikipedia.org/wiki?curid=3661067", "title": "Episodi di New Girl (prima stagione)", "text": "La prima stagione della serie televisiva New Girl \u00e8 stata trasmessa in prima visione assoluta negli Stati Uniti d'America da Fox dal 20 settembre 2011 all'8 maggio 2012.\nL'episodio pilota era gi\u00e0 stato distribuito online dal 6 settembre sulla piattaforma iTunes (primo caso del genere al mondo), e dal 13 settembre su Hulu e sul sito web fox.com; era stato inoltre reso disponibile, sempre in anteprima, su TiVo, sulle \"in-flight TV\" di Frontier Airlines e JetBlue Airways, e sul blog hellogiggles.com, co-creato dalla protagonista Zooey Deschanel.\nDopo due episodi trasmessi, la Fox ha deciso di portare la stagione da 13 a 24 episodi. Dopo la trasmissione del terzo episodio, la serie \u00e8 stata temporaneamente sospesa per far spazio all'esordio della versione statunitense di \"The X Factor\" e ai play-off dell'American League Championship Series, ritornando in palinsesto dal 1\u00ba novembre successivo.\nIn Italia la stagione \u00e8 stata trasmessa in prima visione dal canale satellitare Fox dal 25 gennaio all'11 luglio 2012; il primo episodio era gi\u00e0 stato reso disponibile in anteprima gratuita sul sito web dell'emittente e sul canale YouTube di Fox International Channels Italy a partire dal 19 gennaio 2012. In chiaro \u00e8 stata trasmessa su MTV dall'11 gennaio 2013, con un'anteprima dei primi due episodi il 25 dicembre 2012.\nJess.\nTrama.\nDopo aver sorpreso il suo fidanzato Spencer con un'altra, Jess cerca un altro appartamento dove vivere e la ricerca la conduce a trovare la casa dei suoi sogni, un loft che deve per\u00f2 dividere con tre ragazzi: Nick, anche lui reduce da una recente rottura con Caroline; Coach, che non riesce a comunicare con le ragazze e Schmidt, il classico donnaiolo. Grazie ai suoi tre nuovi amici e alla sempre presente amica-modella Cece, Jess riprende presto in mano la sua vita; esce con i suoi tre amici e, dopo aver fatto ragionare Nick sulla fine della sua relazione, incontra un ragazzo che le chiede di uscire. L'indomani, mentre Nick, Coach e Schmidt si recano alla festa dell'anno dove Nick riesce finalmente a fronteggiare Caroline, i tre incontrano il ragazzo che doveva uscire con Jess (che le ha dato buca senza avvertirla) cos\u00ec, preoccupati per l'amica, corrono al ristorante da lei dove, grazie a loro, riesce a tirarsi su e a passare una bella serata.\nCriptonite.\nTrama.\nDopo la partenza di Coach e il ritorno del vecchio coinquilino Winston dalla Lettonia, le cose nel loft si complicano in quanto il ragazzo vorrebbe riprendersi la sua vecchia stanza (la pi\u00f9 grande dell'appartamento), ora occupata da Schmidt. Jess intanto, dopo aver rotto l'unico televisore della casa, viene spinta dagli amici ad affrontare il suo ex fidanzato Spencer per riprendersi le proprie cose, tra cui la sua vecchia TV. Jess \u00e8 preoccupata dall'incontro perch\u00e9, pur odiandolo, non sa resistere ai suoi capelli, cosa che la manda completamente nel pallone. Il primo tentativo si rivela un fallimento. In seconda battuta Jess viene spalleggiata dagli amici e riesce non solo a riprendere tutte le proprie cose, ma a dire finalmente all'ex ragazzo quello che veramente pensa di lui. Infine Winston riesce a riavere la sua stanza dopo aver ingannato Schmidt con la psicologia inversa.\nViva gli sposi.\nTrama.\nInvitati a un matrimonio, i ragazzi decidono di costruirsi dei personaggi: Nick finge di essere fidanzato con Jess per far ingelosire Caroline, anche lei invitata; Winston, lavorando al matrimonio nel personale addetto, cerca di mantenere alto il suo orgoglio, minato per\u00f2 dalla presenza di un irritante bambino; Schmidt, colto di sorpresa dalla presenza di Brooke, la sua ragazza dei desideri, prova finalmente a conquistarla. Il tentativo di Nick e Jess di far ingelosire Caroline sembra inizialmente funzionare, per\u00f2 presto si scopre che la ragazza ha una nuova relazione, cosa che manda Nick in crisi, superata solo grazie l'intervento dell'amica. Intanto Winston inizia una sfida a distanza col bambino, che termina solo con un duello sulla pista da ballo. Dal canto suo Schmidt sembra riuscire nel suo intento con Brooke, ma invece finisce di nuovo nel letto di Gretchen, una ragazza con la quale ha una strana relazione che ha luogo solo durante i matrimoni.\nNudo frontale.\nTrama.\nNick ha un appuntamento con Amanda, una sua collega del bar, il primo dalla fine della storia con Caroline. Purtroppo le rivelazioni degli amici riguardo al suo fisico non perfetto lo mettono in crisi, tanto da portarlo a osservarsi per ore allo specchio. Accidentalmente, Jess entra in camera sua e lo sorprende nudo, mettendosi a ridere, creando cos\u00ec una situazione di grande imbarazzo tra loro; inoltre questo fatto porta a galla la strana gelosia di Schmidt, l'unico degli amici a non averlo mai visto nudo. Intanto Winston \u00e8 alla prese con dei problemi di autostima, poich\u00e9 dopo aver passato due anni all'estero si sente ora fuori dal mondo e non sa pi\u00f9 che strada prendere nella vita. La sera, durante l'appuntamento con Amanda, Nick non riesce a togliersi dalla mente la risata di Jess, si comporta da idiota e finisce per scappare. L'indomani, mentre Schmidt riesce ad aiutare Winston a superare le sue paure verso il futuro, Jess per rimediare al suo guaio parla con Cece, che le consiglia di pareggiare le cose e di mostrarsi a sua volta nuda con Nick: cos\u00ec facendo Jess crea per\u00f2 un guaio ancora pi\u00f9 grosso perch\u00e9 si fa sorprendere anche da Amanda, e la cosa porta ancora pi\u00f9 imbarazzo in casa. Solo quando Nick capisce che in realt\u00e0 non vuole una storia di sesso, i due riescono a tornare alla loro amicizia.\nCompagni di letto.\nTrama.\nDopo la rottura con il suo ultimo ragazzo, Cece viene ospitata per un paio di giorni a casa di Jess. La sua permanenza crea scompiglio nelle abitudini degli uomini: in particolare, Schmidt entra in competizione con Winston nel cercare di far colpo sulla ragazza. Nick invece, che rimane estraneo a questa competizione, viene preso di mira da Jess la quale, dopo un discorso con Cece, ha ora il dubbio che Nick provi qualcosa per lei. Dopo aver chiarito tutti i problemi tra loro, Nick e Jess riescono a tornare amici come prima con, forse, qualcosa di pi\u00f9 profondo tra loro. Cece, dal canto suo, dopo aver capito di essersi comportata male con Schmidt, gli permette di dormire insieme nel suo letto, rendendo il ragazzo molto felice anche solo per averle potuto tenere la mano durante la notte.\nIl tacchino.\nTrama.\n\u00c8 il giorno del ringraziamento e Jess invita Paul, suo collega a scuola, a trascorrerlo nel loft con lei e i ragazzi. Al pranzo va anche Cece che, cucinando insieme a Schmidt, inaspettatamente capisce di provare qualcosa per lui. Intanto tutti cominciano ad apprezzare Paul, del quale Jess \u00e8 innamorata, tranne Nick, il quale non riesce proprio a capire cosa abbia di speciale il ragazzo. Per via di un incidente durante la cottura del tacchino, il gruppo si vede costretto a trasferirsi per il pranzo a casa della loro vicina, dove per\u00f2 trovano la donna morta, cosa che sciocca Paul. Il pranzo inevitabilmente salta e Jess si arrabbia con Nick per via del suo comportamento, dato che Paul le piaceva molto. I ragazzi finiscono cos\u00ec per trascorrere la festa come facevano tutti gli anni, andando al centro commerciale, dove li seguono anche Jess e Cece; qui a sorpresa li raggiunge anche Paul, rendendo felice Jess.\nCampanelle.\nTrama.\nNick e Schmidt hanno un duro litigio in quanto Schimidt, guadagnando di pi\u00f9, fa pesare la cosa all'amico rinfacciandogli di essere uno sfigato. Jess intanto aiuta dei ragazzi a organizzare uno spettacolo musicale con le campane; durante i preparativi Winston decide di aiutarli, ma la sua vena agonistica prende il sopravvento, finendo per essere licenziato dal suo nuovo lavoro, ed essere cacciato da Jess. La situazione in casa degenera e, mentre Nick e Winston si rendono conto che non possono andare avanti cos\u00ec, Jess incoraggia i suoi ragazzi a esibirsi. Proprio nel momento dello spettacolo, i suoi tre fedeli amici si presentano da lei e, insieme a Winston, i ragazzi si esibiscono davanti a un piccolo pubblico, a dir la verit\u00e0 non molto interessato, tra cui Nick e Schmidt, che sono riusciti a chiarirsi del tutto.\nLe regole del sesso.\nTrama.\nJess e Paul provano a copulare per la prima volta, ma la ragazza si blocca e, per ovviare al problema, chiede consiglio ai suoi tre amici, che per\u00f2 non fanno altro che peggiorare la situazione. Cos\u00ec, pronta per il nuovo appuntamento, va a fare shopping con Cece, ma una volta tornata a casa, mentre sta per prepararsi, viene rapita dai video porno presenti sul computer di Schmidt: quella visione la fa cadere ancor pi\u00f9 in depressione, in quanto pensa di essere totalmente incapace a letto. Di nuovo chiede aiuto ai suoi coinquilini, che per\u00f2 non riescono ad aiutarla e, nuovamente, il tentativo di copulare con Paul si rivela un fallimento. Schmidt intanto, minacciato da una sua collega, riesce a farsi invitare alla festa pre-parto del suo capo, durante la quale fa un'ottima impressione su di lei, riuscendo a entrare nelle sue grazie. Nel frattempo Nick non vuole ad andare da un parrucchiere per farsi tagliare i capelli; solo alla fine, dopo un profondo discorso fatto a Jess, riesce a lasciarsi andare. Alla fine Jess, imbarazzata per quanto successo con Paul, ascolta i consigli degli amici e, una volta rincontrato Paul, riesce finalmente a rilassarsi e a fare l'amore con lui, in ascensore.\nLe luci di Natale.\nTrama.\n\u00c8 Natale: i ragazzi, come tutti gli anni, prima di tornare dalle rispettive famiglie partecipano alla festa organizzata dal capo di Schmidt, durante la quale quest'ultimo \u00e8 costretto a ridicolizzarsi vestendosi da Babbo Natale sexy. Prima di recarsi alla festa Jess si scambia i regali con Paul ma, durante i ringraziamenti, il ragazzo le confessa di amarla, ricevendo in cambio solo un imbarazzato \u00abgrazie\u00bb. Durante la festa, dopo aver raccontato tutto a Nick, Jess si rifugia in bagno dove trova anche Cece, in fuga dal suo nuovo ragazzo (che neanche le ha fatto il regalo, a differenza di Schmidt). In sala intanto, Nick parla con Paul e, a causa di un fraintendimento, racconta della chiacchierata con Jess facendo entrare in crisi il ragazzo; pi\u00f9 tardi, Paul ha un confronto con Jess, alla fine del quale si sente obbligato a lasciarla. Dal canto suo, Cece lascia il ragazzo e consiglia a Schimdt di farsi valere contro le sue colleghe; preso coraggio, il ragazzo segue i consigli dell'amica e affronta finalmente il suo capo. Invece Winston, come si era ripromesso, riesce a trovare un possibile lavoro grazie a uno strano feeling instaurato con un bambino, figlio di una collega di Schmidt. Finita la festa, come al suo solito Nick perde il volo aereo per tornare a casa ma, quest'anno, per un motivo valido: far avere il suo Natale a Jess e portarla a vedere gli addobbi e le luci natalizie a Candy Cane Lane.\nFesta di compleanno.\nTrama.\nI ragazzi incitano Schmidt a mettere 50$ nel barattolo degli idioti. Due giorni prima: Schmidt organizza una mega festa per i suoi 29 anni, che per\u00f2 per un imprevisto salta. Jess, intenerita dall'amico, decide di organizzargli a sua volta una festa su un bus e per farlo ricorre all'amica Tania. Durante la festa, Nick presenta agli amici la sua nuova ragazza, Julia che, per\u00f2, ha problemi di controllo con la rabbia e finisce per colpire Benjamin, un vecchio amico di Schmidt che non smette di umiliarlo. Nonostante qualche imprevisto, la festa va alla grande e, rimasti soli, Schmidt prova a baciare Jess: motivo dei 50$ da mettere nel barattolo. Dopo un iniziale tentativo di negoziare il prezzo, Schmidt paga il suo debito e, tra le risate, tutto torna alla normalit\u00e0.\nJess e Julia.\nTrama.\nLa storia tra Julia e Nick continua e, nonostante gli sforzi di Jess, tra le due ragazze sembra non scorrere buon sangue. Jess prova a informare Nick della cosa ma il ragazzo non capisce le dinamiche femminili e non riesce a seguire il discorso dell'amica. Incontrata Julia al bar poi, Nick si rende conto che i desideri nella coppia sono diversi: la ragazza infatti, gli confessa di frequentare altri uomini. L'indomani, preso coraggio, Jess si sfoga con Julia per come l'ha trattata e, la sera, la ragazza va a casa sua per scusarsi e, di contro, trova Jess pronta a perdonarla. Tornato Nick, Julia gli confessa di volere una storia solo con lui e, finalmente, i due si dichiarano fidanzati. Winston comincia a rifrequentare una ragazza lasciata due anni prima. Schmidt comincia una sua battaglia per gli asciugamani in bagno sempre umidi quando, per una fatalit\u00e0, scopre di condividere il suo asciugamano con Nick.\nIl padrone di casa.\nTrama.\nJess accusa Nick di essere troppo chiuso e di dare poca fiducia alle persone cos\u00ec, per dimostrargli che tutti hanno un lato buono, va a parlare con Remy, il padrone di casa il quale, dopo un inconveniente, sale a casa dei ragazzi scoprendo che all'interno dell'appartamento vivono quattro persone invece di tre. Jess per\u00f2, riesce a calmare l'uomo e a fargli fare qualche lavoro per casa, cosa che Nick non vede bene. Durante la cena, i tre rimangono soli e Remy, fraintendendo le intenzioni dei ragazzi, pensa che Jess e Nick vogliano fare un m\u00e9nage \u00e0 trois, fermato solo grazie l'ammissione di Jess di avere torto e l'arrivo di Winston in casa. Schmidt deve fare i conti con il suo capo che gli manda messaggi controversi. Cos\u00ec, dopo aver chiesto consiglio a Cece, si decide finalmente a baciarla, venendo per\u00f2 fermato dalla polizia che pensa stia violentando la donna. L'indomani, in ufficio, Schmidt si scusa con la donna la quale gli chiede di fare un lavoro per lei e il ragazzo, fraintendendo il suo capo, finisce per mettersi in videoconferenza con Tokyo in mutande.\nSan Valentino.\nTrama.\n\u00c8 San Valentino e, mentre Nick prova a passare un vero e proprio San Valentino con Julia, Winston prova ancora a riconquistare la sua vecchia fiamma. Jess esce con Schmidt per provare ad avere una storia di una notte sola. I piani dei ragazzi per\u00f2, non vanno come previsto: Nick si ritrova a festeggiare San Valentino prima insieme all'assistente di Julia, occupata dal lavoro, e poi solo; Winston festeggia insieme a tre donne passando una serata tra trattamenti di bellezza che, per\u00f2, gli permettono di ottenere la sua secondo possibilit\u00e0; Jess incontra un ragazzo con il quale sembra poter realizzare il suo desiderio ma, poco dopo, si rende conto di non esserne capace. Cos\u00ec tornata a casa, decide di provarci con Schmidt ma, fortunatamente, viene fermata da Nick. Schmidt intanto, \u00e8 con Cece la quale, dopo averci passato la notte insieme, vuole mantenere il segreto.\nIl bullo.\nTrama.\nSchmidt continua ad avere una relazione sessuale con Cece, che, nonostante voglia smettere, continua sempre per tornare da lui. Schmidt per\u00f2, dopo essersi reso conto che la ragazza si vergogna di lui, convince Cece a fare colazione con lui e, addirittura a farle accettare di rendere pubblica, in quel locale, la loro relazione. Nick riceve un cactus da Julia, in viaggio per lavoro a Pechino. Subito il ragazzo pensa che lei voglia rompere con lui e, dopo averle mandato diversi messaggi, riceve la conferma dei suoi sospetti quando Julia torna dal viaggio e rompe con lui. Jess intanto, deve confrontarsi con Brianna, una bulletta della sua classe che, dopo aver preso di mira un suo compagno, ora prende di mira proprio la maestra. Dopo averle giocato un colpo basso, Jess per\u00f2 riesce a parlare con la bambina e a instaurare un rapporto civile con lei.\nInfortunato.\nTrama.\nJess, Nick, Schmidt e Winston si preparano per giocare a football ma, durante uno scontro, Jess colpisce duramente Nick che, impossibilitato a muoversi, viene accompagnato dalla ragazza dalla sua amica ginecologa. Dopo avergli dato degli antidolorifici, la dottoressa nota una cisti sul collo di Nick e, vista anche la posizione, gli prenota un esame specifico per l'indomani. Jess, disperata per l'amico, condivide la notizia con Schmidt, Winston e Cece che, riunitisi al bar proprio da Nick, sembrano preparargli una veglia per il suo funerale. A fine serata, per farlo sfogare, i ragazzi convincono Nick ad andare al mare e tuffarsi cosa che, per\u00f2, rivela la paura del ragazzo di andare al controllo. Dopo aver dormito in spiaggia, i ragazzi corrono in ospedale dove, dopo aver pagato la visita per l'amico, scoprono che, in realt\u00e0, non era niente di grave ma solo una cisti. Usciti, i ragazzi stanno per andare via in macchina di Winston che, per\u00f2, non parte e, finalmente, il ragazzo si trova costretto ad abbandonare l'auto.\nControllo.\nTrama.\nI rapporti tra Winston e Nick sono molto tesi a causa di un debito di gioco e la situazione peggiora quando Jess, convinta di poter cambiare Schmidt e aiutarlo a sciogliersi, riesce nel suo intento trasformando il ragazzo in una sorta di hippy. Le condizioni della casa, la cucina e il cibo, mansioni di Schmidt vanno sempre di pi\u00f9 verso il declino fino a quando Jess non riesce ad ammettere di aver sbagliato e cerca di far tornare in s\u00e9 l'amico. Dopo un lungo discorso, Schmidt torna finalmente a essere quello di sempre e anche la casa torna in ordine.Tutti stanno dormendo, Schmidt compreso, quando Cece si intrufola in camera sua per fare l'amore con lui senza farsi scoprire.\nAmore a prima vista (1\u00aa parte).\nTrama.\nNick non riesce a comprare un cellulare a causa del suo basso credito di affidabilit\u00e0 e, quando Jess si trova costretta a chiedere scusa a Russell, un ricco donatore della scuola, nonch\u00e9 padre di una sua alunna, Nick \u00e8 il primo a sostenere che l'amica non dovrebbe abbassarsi a tanto. Spinta dai consigli degli amici, Jess decide di andare in ufficio dall'uomo ma, durante il tragitto, la sua macchina si ferma e, casualmente, \u00e8 proprio Russell ad aiutarla e a invitarla poi a casa sua per una festa. Jess decide di andare con Nick che, per\u00f2, si lascia conquistare dal fascino della ricca casa dell'uomo e da Russell stesso che, tra le tante cose, gli regala un cellulare. Jess solo grazie l'aiuto di Nick capisce di dover dare una possibilit\u00e0 all'uomo e decide di accettare l'invito a cena da parte sua.Schmidt supera Winston d'intelligenza nei giochi Trivial ma, nonostante i suoi sforzi, Winston conquista Shelby e i due finalmente decidono di mettersi insieme.\nAmore a prima vista (2\u00aa parte).\nTrama.\nNick invita a casa un suo amico, Dirk che con le sue supposizioni fa nascere una situazione di tensione tra Schmidt e Cece: il ragazzo infatti non vuole pi\u00f9 essere il suo schiavo sessuale. Winston dopo aver capito di aver sbagliato a lasciar andare Shelby in Messico, decide di prendere la macchina di Schmidt per raggiungerla, ignaro del fatto che proprio l'amico insieme a Cece \u00e8 nel portabagagli a copulare. Solo alla dogana i due verranno scoperti e pregano Winston di mantenere il loro segreto. Nick intanto decide di assecondare Dirk e di organizzare una festa per uscire con le ventenni. Jess, dopo l'imbarazzante uscita con Russell, ascolta i consigli di Cece e decide di uscire di nuovo con lui che, dopo l'ennesima imbarazzante uscita, la raggiunge a casa dove decide di accompagnarla a riportare le ragazze nei dormitori. In macchina i due riescono a parlare e, finalmente, si baciano.\nSegreti.\nTrama.\nIl segreto di Schmidt e Cece viene fuori e Jess, arrabbiata con i due per averglielo tenuto nascosto, non riesce pi\u00f9 a fidarsi dell'amica.Nick chiede aiuto a Schmidt per imparare a gestire le varie relazioni che sta avendo con le ragazze del college e, con sua sorpresa, scopre che i consigli dell'amico funzionano.Cece e Jess partecipano a una maratona di beneficenza durante la quale Jess capisce perch\u00e9 l'amica non le aveva parlato della sua storia: a lei piace veramente Schmidt. Dopo averlo fatto ammettere a Cece, le due riescono a chiarire e, amiche come prima, tornano a casa con la promessa di non raccontare a nessuno che Cece prova qualcosa per Schmidt.\nGioco alcolico.\nTrama.\nDopo aver trascorso una settimana a casa di Russell, seguendo il consiglio di Cece, Jess invita l'uomo a trascorrere il week end a casa sua con i suoi amici. Il week end ha inizio e le cose sembrano non andare molto bene e Russell pu\u00f2 osservare da vicino la vita e i problemi della ragazza. Jess, preoccupata per la situazione, propone di fare un gioco alcolico che riscuote molto successo e, alla fine del quale, Russell d\u00e0 anche dei consigli a Winston riguardo al suo nuovo lavoro e a Nick e Schmidt riguardo alla loro idea di un'applicazione per telefoni. L'indomani per\u00f2, Jess \u00e8 molto arrabbiata con Russell e, dopo un incidente avuto a causa dell'applicazione di Nick e Schmidt, l'uomo se ne va. Stanca di quella situazione, Jess decide di andare da lui per continuare la discussione alla fine della quale, i due si ritrovano pi\u00f9 uniti che mai.Winston decide di seguire il consiglio di Russell per poi pentirsene subito dopo. Raccontando tutto al suo capo per\u00f2, Winston non perde il suo lavoro ma, anzi, riesce a ottenere maggior rispetto.\nLa babysitter.\nTrama.\nCece ha un ritardo e confessa a Jess di aver paura di essere incinta, pregandola di mantenere il segreto con Schmidt che, per\u00f2, lo scopre. Il ragazzo sembra molto felice della notizia, nonostante Cece non sembra molto entusiasta.Jess passa la giornata con la figlia di Russell che, appena vede Nick, si innamora dell'uomo.Nick intanto, esce con Cloe, una ragazza che sembra piacergli molto fino a quando scopre la sua et\u00e0: la ragazza ha infatti diciotto anni. La giornata, tra alti e bassi, si conclude e Nick riesce a convincere la figlia di Russell di non essere innamorata di lui.Cece scopre di non essere incinta e, con dispiacere di entrambi, se ne va lasciando Schmidt triste e solo.Winston accompagna il suo capo a un incontro televisivo.\nPomodori.\nTrama.\nViste le perfette vite sentimentali dei suoi amici, Nick decide di cominciare a piantare pomodori, riscontrando per\u00f2 notevoli difficolt\u00e0.Tra Winston e Shelby le cose vanno a gonfie vele, tanto da procurare una leggera gelosia in Nick.Dopo la falsa gravidanza, Cece decide di troncare con Schmidt che, per ripicca, esce con la sua coinquilina Nadia. Le cose tra i due non vanno bene e, l'indomani, Schmidt viene ricoverato in ospedale dove Cece corre per sincerarsi delle sue condizioni e confessargli di provare qualcosa per lui.Jess incontra la ex moglie di Russell e, colta dal panico, decide di invitarla a cena con loro due. Durante la serata per\u00f2, le cose degenerano e i due hanno un brutto litigio nel quale Jess scorge qualcosa che, come poi le conferma la donna, non ritrova nel suo rapporto: la passione. Cos\u00ec, Jess decide di troncare con lui e, tornando a casa, trova Nick con Caroline. Delusa dal comportamento dell'amico, i due cominciano a discutere con molto fervore e Jess per un momento si accorge che \u00e8 quella la passione che cercava.\nA volte ritornano.\nTrama.\nSchmidt e Cece per non aggravare il problema di Schmidt, cercano dei diversivi che li porta dalla nonna di Cece. Qui, i due riescono finalmente a dichiararsi l'un l'altro e a decidere di cominciare qualcosa di serio insieme.Winston sta attraversando un momento d'oro e non riesce a non esternarlo con i suoi amici.Jess, dopo aver lasciato Russell richiama Paul e copula con lui; il giorno seguente scopre per\u00f2 che il ragazzo \u00e8 fidanzato con una versione di s\u00e9 asiatica. Dopo un inizio traumatico, Jess aiuta Paul a dichiararsi alla sua ragazza e a far far loro il grande passo.Nick \u00e8 tornato con Caroline e, nonostante i pareri contrari, decide di andare a convivere con lei, lasciando anche Jess di stucco.\nCi vediamo!\nTrama.\nMentre Jess prova a dissuadere Nick, Schmidt e Winston accettano Neil come nuovo coinquilino. Aiutando Nick con il trasloco per\u00f2, Winston e Schmidt si ritrovano con l'amico nel bel mezzo del deserto avendo lanciato le chiavi del furgone di sotto: l'uomo ha infatti dato di matto all'idea di trasferirsi da Caroline.Mentre Cece confessa a Jess di aver assistito a una brutta scenata di gelosia da parte di Schmidt, le due vengono chiamate dai ragazzi che, rimasti bloccati, hanno bisogno di aiuto. Arrivate nel deserto per\u00f2, anche Jess d\u00e0 di matto e lancia lontano le chiavi. Bloccati nel deserto per tutta la notte, i ragazzi cercano di passare il tempo nel miglior modo possibile fino a quando per\u00f2, le cose prendono una piega differente: Schmidt, troppo geloso, cerca di allontanare Cece che, non sapendo cosa dire, non riesce a reagire all'amico; Winston cerca di affrontare la sua paura del buio; Jess e Nick si ritrovano soli nel deserto di fronte a un coyote. Dopo un'intensa chiacchierata, i due riescono a superare l'ostacolo \"coyote\" e a raggiungere gli altri.\u00c8 mattina e, riprese le chiavi, Jess accompagna Nick da Caroline. Dopo i saluti per\u00f2, Nick sale da Caroline e, proprio quando a casa i ragazzi sono tristi per la partenza dell'amico, Nick torna da loro e, ognuno a modo proprio, festeggia il suo ritorno."}
{"id": "3661074", "revid": "339392", "url": "https://it.wikipedia.org/wiki?curid=3661074", "title": "World trade centers", "text": ""}
{"id": "3661081", "revid": "1654832", "url": "https://it.wikipedia.org/wiki?curid=3661081", "title": "Massimo Navone", "text": "Biografia.\nOriginario di Savona, si trasferisce a Milano nel 1972.\nNel 1981 si diploma regista presso il Piccolo Teatro di Milano, nonch\u00e9 consegue la laurea in Drammaturgia presso il DAMS dell'Universit\u00e0 di Bologna.\nDal 1982 inizia la sua carriera di regista teatrale, specializzandosi nella formazione dell'attore seguendo seminari specifici in Italia e all'estero.\nDal 1983 \u00e8 insegnante di recitazione e regia alla Scuola d'arte drammatica Paolo Grassi di Milano.\nIl 21 aprile 2011 viene nominato direttore artistico dell'accademia dalla stessa Fondazione restando in carica fino al dicembre 2015. Svolge saltuariamente anche l'attivit\u00e0 di autore televisivo e radiofonico, ad esempio per la RTSI ha curato la drammaturgia di due cicli di radiodrammi scritti in collaborazione con l'autrice Mariella Zanetti e ha diretto tre programmi dedicati alla musica e al teatro: \"La danza del Principe\", \"Il Pastor Fido\" e \"Il gruppo dei sei\" (tra il 1987 e il 1989).\nNel 2018 \u00e8 alla regia dello spettacolo teatrale \"74 giorni sospesi\" che ripercorre il naufragio di Ambrogio Fogar e Mauro Mancini."}
{"id": "3661086", "revid": "275226", "url": "https://it.wikipedia.org/wiki?curid=3661086", "title": "Erba di casa mia (album)", "text": "Erba di casa mia \u00e8 il quinto album del cantante italiano Massimo Ranieri.\nIl disco.\nSi tratta quasi di una raccolta: sei canzoni infatti erano gi\u00e0 state pubblicate nel primo album (\"Rose rosse\", \"Se bruciasse la citt\u00e0\"), in Vent'anni... (\"Aranjuez\", \"Vent'anni\") e in Via del Conservatorio (\"Io e te\" e \"Adagio veneziano\"), mentre 1e altre quattro facevano parte di due 45 giri dei mesi precedenti, La tua innocenza/Ti ruberei e Amore cuore mio/Io di pi\u00f9.\n\"Ti ruberei\" aveva partecipato a settembre alla Mostra Internazionale di Musica Leggera di Venezia.\nLa \"title track\", che riscuote un grande successo vincendo Canzonissima il 6 gennaio 1972 ed \u00e8 una delle canzoni pi\u00f9 note di Ranieri, viene pubblicata su 45 giri insieme a \"L'infinito\".\n\"Amore cuore mio\" fa parte della colonna sonora del film \"Joe Valachi - I segreti di Cosa Nostra\", di Terence Young.\nGli arrangiamenti e la produzione sono curati da Enrico Polito."}
{"id": "3661093", "revid": "1318658", "url": "https://it.wikipedia.org/wiki?curid=3661093", "title": "Fabiano Speggiorin", "text": "Carriera.\nGiocatore.\nNegli anni settanta, cresce calcisticamente nel Lanerossi Vicenza, senza riuscire ad approdare in prima squadra. Con eccezione di brevi passaggi alla e al , ma senza mai scendere in campo in incontri di campionato, trascorre la prima parte della carriera in Serie C.\nSale di categoria nella stagione 1977-1978 trasferendosi alla neopromossa in Serie B. Disputa poi altri due campionati cadetti col , e tre con la , il primo in Serie C1 e i due successivi in Serie B. Nel 1982 torna in Serie C per indossare le maglie prima del , quindi del Mestre.\nNel corso della carriera ha collezionato 112 presenze e 18 reti in Serie B.\nAllenatore e dirigente.\nIntrapresa la carriera di allenatore, ha guidato in prevalenza squadre delle serie minori, con l'eccezione della stagione 1998-1999, quando nelle ultime 8 giornate di campionato guida la in Serie B in coppia con Angelo Gregucci, senza riuscire a evitare la rettrocessione degli emiliani. Inoltre nel 2006 consegue il titolo di Allenatore dell'UEFA a Sportilia &amp; Coverciano.\nFinita la carriera da allenatore, viene nominato dal responsabile del settore giovanile della societ\u00e0; ricopre l'incarico fino all'aprile 2006, poi, sempre ins eno allo stesso club, diventa consigliere delegato, rimanendo in carica fino al maggio 2010. Finita questa esperienza approda subito dopo, nel giugno seguente, all' come responsabile dello scouting giovanile, ruolo che tuttora ricopre."}
{"id": "3661098", "revid": "1628923", "url": "https://it.wikipedia.org/wiki?curid=3661098", "title": "Norbornano", "text": "Il norbornano \u00e8 un composto organico di formula C7H12. In condizioni normali \u00e8 un solido bianco, con un punto di fusione di 85\u201388\u00a0\u00b0C. \u00c8 un idrocarburo biciclico saturo; lo scheletro molecolare corrisponde a quello dell'anello del cicloesano, con l'aggiunta di un ponte metilenico (-CH2-) in posizione 1,4.\nIl composto pu\u00f2 essere sintetizzato per idrogenazione dei composti correlati insaturi norbornene e norbornadiene. Il catione norbornile (C7H11+) \u00e8 di interesse scientifico come catione non classico.\nIl composto deve il suo nome al bornano che ha in pi\u00f9 tre gruppi metilici e rappresenta lo scheletro carbonioso della canfora (2-bornanone). Il prefisso \"nor\" si riferisce alla rimozione dei gruppi metilici dal bornano.\nIl norbornano non \u00e8 considerato pericoloso secondo le direttive 67/548/EEC o 1999/45/EC."}
{"id": "3661103", "revid": "2130303", "url": "https://it.wikipedia.org/wiki?curid=3661103", "title": "Chiesa di Santa Maria Assunta (Lavizzara)", "text": "La chiesa parrocchiale di Santa Maria Assunta \u00e8 un edificio religioso che si trova a Fusio, frazione di Lavizzara in Canton Ticino.\nStoria.\nEretta nel XV secolo, venne ampliata nel XVII e nuovamente trasformata nel XIX secolo.\nDescrizione.\nLa chiesa ha una pianta ad unica navata coperta da un soffitto a cassettoni in legno."}
{"id": "3661120", "revid": "110157", "url": "https://it.wikipedia.org/wiki?curid=3661120", "title": "Agenzia Nuova Cina", "text": "L'Agenzia Nuova Cina (), nota anche come Xinhua (), \u00e8 la maggiore e pi\u00f9 antica delle due agenzie di stampa ufficiali della Repubblica Popolare Cinese ed \u00e8 subordinata al controllo del Consiglio di Stato della Repubblica Popolare Cinese.\nStoria.\nNuova Cina nacque nel 1931 e assunse il nome attuale nel 1937.\nOrganizzazione.\nHa la sede centrale a Pechino e dispone di uffici in tutte le province della Cina. \u00c8 largamente utilizzata come fonte di informazione per tutti i media locali. Ha anche una forte presenza internazionale, con 107 uffici all'estero; su internet pubblica informazioni in inglese, francese, spagnolo, russo, cinese, arabo e giapponese.\nFunzione.\nPer la sua mancanza di indipendenza \u00e8 stata criticata da Reporter Senza Frontiere, che l'ha definita \"La pi\u00f9 grande agenzia di propaganda del mondo\".\n\"Una posizione egemone nell\u2019ambito del sistema d\u2019informazione, \u00e8 ad esempio tuttora riconosciuta agli organi\nprincipali del PCC, come il Quotidiano del Popolo, e dello Stato, come\nl\u2019Agenzia di stampa Nuova Cina, che hanno il monopolio sull\u2019informazione\npolitica nazionale e internazionale. Essi sono, quindi, in\ngrado di controllare la distribuzione di notizie e risorse importanti, assicurando\nin questo modo un vantaggio competitivo sul mercato alle\ntestate e ai media pi\u00f9 fedeli alla visione ufficiale\"."}
{"id": "3661127", "revid": "19933", "url": "https://it.wikipedia.org/wiki?curid=3661127", "title": "Ohthere di H\u00e5logaland", "text": ""}
{"id": "3661130", "revid": "19933", "url": "https://it.wikipedia.org/wiki?curid=3661130", "title": "Otom\u00ed", "text": ""}
{"id": "3661133", "revid": "110157", "url": "https://it.wikipedia.org/wiki?curid=3661133", "title": "Chiesa di San Carlo Borromeo (Lavizzara)", "text": "La chiesa parrocchiale di San Carlo Borromeo \u00e8 un edificio religioso che si trova a \"San Carlo\", frazione di Peccia, in Canton Ticino.\nStoria.\nLa costruzione venne eretta nel 1617 nel luogo ove si trovava una piccola cappella dedicata alla Madonna. Nel 1687 venne costruito il campanile, staccato rispetto al corpo principale della chiesa. Ristrutturata fra il 1975 ed il 1979. \nDescrizione.\nLa chiesa ha una pianta ad unica navata ricoperta da un soffitto in legno; il coro invece ha una copertura a crociera."}
{"id": "3661136", "revid": "300067", "url": "https://it.wikipedia.org/wiki?curid=3661136", "title": "Zoran Vrki\u0107", "text": ""}
{"id": "3661137", "revid": "287204", "url": "https://it.wikipedia.org/wiki?curid=3661137", "title": "Zoran Vrkic", "text": ""}
{"id": "3661138", "revid": "111433", "url": "https://it.wikipedia.org/wiki?curid=3661138", "title": "Paolo Zanella", "text": "Biografia.\nPaolo Zanella, laureato in Matematica e Fisica, ha iniziato la sua carriera scientifica nel 1958 all'Universit\u00e0 di Bologna.\nNel 1960 presso SACLANT (La Spezia) \u00e8 stato programmatore del primo computer binario prodotto in serie (ERA 1101).\nNel 1962 entr\u00f2 al CERN (Ginevra, Svizzera) dove fra il 1976 e il 1989 ricopr\u00ec la carica di direttore della divisione Data Handling raggiungendo importanti risultati: l'introduzione dei calcolatori on-line, lo sviluppo delle prime reti, della PET e del World Wide Web, il riconoscimento automatico di eventi di fisica delle particelle e lo sviluppo di uno dei pi\u00f9 grandi centri di calcolo del mondo.\nNel 1990 in collaborazione con Carlo Rubbia (che all'epoca era Direttore Generale del CERN) e per volont\u00e0 della Regione Autonoma della Sardegna fond\u00f2 il CRS4 Centro di Ricerca, Sviluppo e Studi Superiori in Sardegna, ricoprendo la carica di Presidente e Amministratore Delegato dal 2006 al 2014, succedendo allo stesso Carlo Rubbia e a Nicola Cabibbo.\nDal 1994 al 1998 \u00e8 stato direttore dell'EBI (European Bioinformatics Institute) di Cambridge.\n\u00c8 autore di oltre 50 articoli scientifici.\n\u00c8 coautore del volume in lingua francese \u201cArchitecture et Technologie des Ordinateurs\u201d (ed. Dunod- Paris)\nCarriera accademica.\nRicopre la Cattedra di Informatica presso la Facolt\u00e0 di Scienze dell'Universit\u00e0 di Ginevra, dal 1981 al 1990 come professore associato, dal 1991 al 1998 come professore ordinario, e come professore onorario dal 1999 ad oggi.\nRiconoscimenti.\n\u201cFellow of the ACM\u201d (Association for Computing, New York) onorificenza conferitagli nel 1997 \u201cin riconoscimento di risultati tecnici e professionali eccezionali nel campo delle tecnologie informatiche\u201d."}
{"id": "3661140", "revid": "287204", "url": "https://it.wikipedia.org/wiki?curid=3661140", "title": "Gran Premio motociclistico d'Argentina 1962", "text": "Il Gran Premio motociclistico d'Argentina fu l'ultimo appuntamento del motomondiale 1962.\nSi svolse il 14 ottobre 1962 presso il circuito di Buenos Aires. Quattro le classi in programma: 50, 125, 250 e 500.\nPer il secondo anno consecutivo fu l'unica gara del Mondiale a svolgersi al di fuori d'Europa, e una serie di circostanze fece s\u00ec che si vide una scarsa presenza di piloti ufficiali: a questo punto del campionato solo uno dei titoli in palio non era ancora stato assegnato, quello della classe di minor cilindrata, e solo le squadre direttamente interessate alla questione, Suzuki e Kreidler, si presentarono in Sudamerica con le squadre ufficiali. A ci\u00f2 andavano aggiunte le problematiche dei costi della trasferta oltre oceano e la scarsa appetibilit\u00e0 dei premi messi in palio.\nLa lotta per il primo titolo della 50 (classe aggiunta proprio quest'anno) si risolse infine con la vittoria dell'iride da parte di Ernst Degner (secondo al traguardo del GP) e quella della gara da parte del suo compagno di squadra alla Suzuki Hugh Anderson. Quest'ultimo si impose anche nella 125 mentre la 250 vide il successo di Arthur Wheeler su Moto Guzzi e la classe regina quella del pilota di casa Benedicto Caldarella su una Matchless.\nClasse 500.\nFurono solo 12 i piloti presenti al via e di questi solo 6 vennero classificati al termine della prova.\nClasse 250.\nLa mancanza di gran parte dei piloti e delle squadre ufficiali fece s\u00ec che si assistette ad una classifica finale piuttosto particolare: nelle posizioni a punti si trovano 6 case motociclistiche diverse, con vittoria di una Moto Guzzi che si era ritirata dalle competizioni gi\u00e0 anni prima dopo il patto di astensione. Al secondo posto si trova anche un pilota pluriiridato ma ormai ufficialmente ritirato: Umberto Masetti, trasferito ormai in Cile disput\u00f2 questa corsa proprio con una licenza di tale paese.\nUn'altra particolarit\u00e0 \u00e8 quella che il pilota vincitore Arthur Wheeler ottenne la vittoria all'et\u00e0 di 46 anni e 70 giorni, battendo il record precedente di pilota pi\u00f9 anziano a farlo, record detenuto fino a quel momento da Hermann Paul M\u00fcller.\nClasse 125.\nPer la prima volta apparve nelle classifiche del mondiale il nome di un'altra casa motociclistica giapponese, la Tohatsu, destinata per\u00f2 ad avere una vita breve nel comparto motociclistico.\nClasse 50.\nA Ernst Degner bastava un secondo posto per essere sicuro del raggiungimento del titolo mondiale."}
{"id": "3661143", "revid": "599013", "url": "https://it.wikipedia.org/wiki?curid=3661143", "title": "Tre Kelley", "text": ""}
{"id": "3661145", "revid": "69794", "url": "https://it.wikipedia.org/wiki?curid=3661145", "title": "Alfrie Kelley", "text": ""}
{"id": "3661150", "revid": "158913", "url": "https://it.wikipedia.org/wiki?curid=3661150", "title": "Perfect Strangers - Un'agghiacciante ossessione", "text": ""}
{"id": "3661156", "revid": "767487", "url": "https://it.wikipedia.org/wiki?curid=3661156", "title": "Carbossisoma", "text": "I carbossisomi sono microcompartimenti batterici che contengono enzimi coinvolti nella fissazione del carbonio. Sono costituiti da gusci proteici poliedrici di circa 80-140 nanometri di diametro. Si pensa che abbiano la funzione di concentrare l'anidride carbonica per superare l'inefficienza del RuBisCo, l'enzima predominante nella fissazione del carbonio e l'enzima limitante nel ciclo di Calvin. Questi microcompartimenti si trovano in tutti i cianobatteri e in molti batteri chemiotropici che fissano l'anidride carbonica.\nI carbossisomi sono un esempio di un pi\u00f9 ampio gruppo di microcompartimenti proteici con funzioni differenti, ma strutture simili, sulla base di una omologia delle famiglie proteiche che costituiscono i gusci dei microcompartimenti."}
{"id": "3661157", "revid": "458760", "url": "https://it.wikipedia.org/wiki?curid=3661157", "title": "Diocesi di Mentesa", "text": "La diocesi di Mentesa (in latino: \"Dioecesis Mentesana\") \u00e8 una sede soppressa e sede titolare della Chiesa cattolica.\nStoria.\nMentesa \u00e8 un'antica sede episcopale della Spagna. Essa fu eretta probabilmente alla fine del III secolo: il primo vescovo conosciuto, infatti, \u00e8 Pardo, menzionato tra i vescovi presenti al concilio di Elvira degli inizi del IV secolo.\nOriginariamente la diocesi dipendeva dalla provincia ecclesiastica della Hispania Tarraconense, fino a quando la riorganizzazione delle province romane nel 332 non istitu\u00ec la Hispania Carthaginiensis; in quel momento Mentesa divenne suffraganea dell'arcidiocesi di Toledo.\nLa diocesi sopravvisse fino al 715, quando le truppe di Tariq ibn Ziyad non ne distrussero la citt\u00e0 durante la conquista islamica della penisola iberica.\n\u00c8 ancora incerta l'identificazione di Mentesa. L'Annuario Pontificio riporta come luogo di identificazione \"La Guardia\", che pu\u00f2 essere identificato con La Guardia de Ja\u00e9n, o La Guardia di Toledo, oppure con l'antica \"Mentesa Oretana\", identificabile con Montiel, nei pressi di Santo Tom\u00e9. Queste possibili identificazioni comunque collocano Mentesa nell'attuale comunit\u00e0 autonoma di Castiglia-La Mancia.\nDal 1969 Mentesa \u00e8 annoverata tra le sedi vescovili titolari della Chiesa cattolica; la sede \u00e8 vacante dal 9 giugno 2021."}
{"id": "3661160", "revid": "19933", "url": "https://it.wikipedia.org/wiki?curid=3661160", "title": "Grande Piramide di Tenochtitlan", "text": ""}
{"id": "3661163", "revid": "767487", "url": "https://it.wikipedia.org/wiki?curid=3661163", "title": "Belle speranze (singolo)", "text": "Belle speranze \u00e8 un singolo della cantante italiana Fiorella Mannoia, pubblicato il 20 novembre 1997.\nIl disco.\nIl singolo contiene l'omonimo brano in versione radio edit, insieme a \"\u00c8 comunque Natale\". Lo stesso giorno esce anche l'album \"Belle speranze\"."}
{"id": "3661166", "revid": "767487", "url": "https://it.wikipedia.org/wiki?curid=3661166", "title": "Silvio Rojas", "text": "Biografia.\n\u00c8 nato da Domingo Rojas e Emni Aguilera. Si \u00e8 sposato con Rosario Roca, da cui ha avuto quattro figli; dopo il ritiro dal mondo del calcio ha intrapreso la carriera politica.\nCaratteristiche tecniche.\nMancino, giocava come attaccante, coprendo la fascia sinistra. Dotato di un fisico minuto, i suoi punti di forza erano la velocit\u00e0 e l'abilit\u00e0 tecnica nel controllo della palla, che sfruttava per evitare gli avversari. Si segnal\u00f2 come uno dei giocatori pi\u00f9 prolifici della Bolivia, anche grazie alla potenza dei suoi tiri.\nCarriera.\nClub.\nRojas inizi\u00f2 a giocare a calcio nell'apposita scuola della Asociaci\u00f3n Cruce\u00f1a de F\u00fatbol, la federazione di Santa Cruz de la Sierra. Trasferitosi a Cochabamba, si un\u00ec all'Aurora, con cui disput\u00f2 la preparazione pre-stagionale; tuttavia non gioc\u00f2 alcun incontro ufficiale con tale formazione. Nel 1977, in occasione della prima edizione del campionato professionistico, integr\u00f2 i ranghi del Deportivo Bata. Dopo aver segnato 6 reti con la nuova maglia, pass\u00f2 al Blooming nel 1979. La compagine di Santa Cruz gli diede modo di giocare con continuit\u00e0: Rojas divenne titolare nel reparto offensivo. Durante la sua militanza nel Blooming figur\u00f2 spesso tra i migliori marcatori del campionato, con un primato di 21 gol nel campionato 1984. In quello stesso anno arriv\u00f2 la vittoria in massima serie, che segu\u00ec i due secondi posti ottenuti nel 1982 e nel 1983. Nel 1987 lasci\u00f2 il Blooming per il Real Santa Cruz, mentre nel 1989 gioc\u00f2 una stagione per il Destroyers. Dopo due esperienze a Oruro (San Jos\u00e9) e a Cochabamba (Orcobol) chiuse la carriera nel 1993 con il Destroyers.\nNazionale.\nRojas gioc\u00f2 due edizioni del campionato sudamericano di calcio Under-20, 1977 e 1979. Nel 1983 fece il suo esordio in Nazionale maggiore. Nello stesso anno venne incluso nella lista per la Copa Am\u00e9rica. Debutt\u00f2 nella competizione il 14 agosto all'Estadio Hernando Siles di La Paz, subentrando ad Aguilar nel corso della partita con la . Gioc\u00f2 poi da titolare con il (21 agosto) e da subentrato nella gara di ritorno con la Colombia (31 agosto); in quest'ultima occasione segn\u00f2 il gol del 2-2 all'80\u00ba minuto. Scese poi per l'ultima volta in campo a Lima contro il Per\u00f9. Quattro anni pi\u00f9 tardi Rojas torn\u00f2 tra i convocati per la Copa Am\u00e9rica, in programma in Argentina. Durante questo torneo, per\u00f2, rimase inutilizzato."}
{"id": "3661167", "revid": "121491337", "url": "https://it.wikipedia.org/wiki?curid=3661167", "title": "Rivoluzione democratica della Mongolia nel 1990", "text": "La rivoluzione democratica della Mongolia nel 1990 (in mongolo: \u0410\u0440\u0434\u0447\u0438\u043b\u0441\u0430\u043d \u0445\u0443\u0432\u044c\u0441\u0433\u0430\u043b, \"Ardchilsan Khuv\u012dsgal\") \u00e8 stata una rivoluzione scoppiata con scioperi della fame per rovesciare la Repubblica popolare della Mongolia portando il paese verso una democrazia e con una nuova costituzione. Fra i principali organizzatori vi erano Sanjaas\u00fcrengiin Zorig, Erdeniin Bat-Uul, Bat-Erdeniin Batbayar, Tsakhiagiin Elbegdorj.\nAnche se la nuova costituzione introdusse un sistema multipartitico, il Partito Rivoluzionario del Popolo Mongolo (PRPM) in realt\u00e0 rimase al potere fino al 1996. Tuttavia, le riforme sono state attuate e la transizione verso un'economia di mercato iniziata. La rivoluzione \u00e8 stata ispirata dalle riforme in Unione Sovietica, e dalle rivoluzioni simili in Europa orientale alla fine del 1989."}
{"id": "3661172", "revid": "729019", "url": "https://it.wikipedia.org/wiki?curid=3661172", "title": "Giovanbattista Tedesco", "text": "Biografia.\nGiovanbattista Tedesco era un ex carabiniere, ucciso all'et\u00e0 di 39 anni nella citt\u00e0 di Taranto.\nLa notte fra il 2 e il 3 ottobre 1989, Giovanbattista Tedesco, capoturno della vigilanza dell'ex Italsider di Taranto, venne ucciso sotto casa, nel quartiere Paolo VI dove viveva e lavorava.\n Secondo la relazione della Commissione Antimafia, presieduta dall'on. Gerardo Chiaramonte e stilata dal giudice Luciano Violante, Giovanbattista Tedesco venne eliminato perch\u00e9 contrastava, con rigore e decisione, le imposizioni della Sacra Corona Unita che, tentavano di imporsi alle acciaierie di Taranto.\nGiovanbattista Tedesco \u00e8 stato riconosciuto vittima di mafia con decreto del Ministero dell'Interno il 1\u00ba aprile 2009.\nMemoria.\nIl 9 ottobre 1989, l'amministrazione comunale di Taranto in riconoscimento del sacrificio ha dedicato una piazza a Giovanbattista Tedesco nel quartiere Paolo VI e sulla casa paterna di corso Umberto a Montecalvo l'Arma dei Carabinieri ha posto una lapide commemorativa.\nNella citt\u00e0 di Montecalvo Irpino, il 10 agosto 2010, l'amministrazione comunale ha dedicato una piazza.\nGiovanbattista Tedesco \u00e8 ricordato ogni anno il 21 marzo nella Giornata della Memoria e dell'Impegno di Libera, la rete di associazioni contro le mafie, che in questa data legge il lungo elenco dei nomi delle vittime di mafia e fenomeni mafiosi."}
{"id": "3661173", "revid": "65547", "url": "https://it.wikipedia.org/wiki?curid=3661173", "title": "La porta chiusa (Ellery Queen)", "text": "La porta chiusa (titolo originale \"The Door Between\") \u00e8 un romanzo giallo di Ellery Queen, scritto nel 1937.\nTrama.\nPer Karen Leith la vita comincia a quarant'anni: i suoi romanzi ambientati in Giappone, dove ha vissuto da giovane, sono acclamati dalla critica e ottengono uno straordinario successo di pubblico. Per John McClure, uno dei pi\u00f9 famosi ricercatori scientifici al mondo, soprannominato dalla stampa \"Il nemico numero uno della morte\", la vita comincia a cinquant'anni: Karen ha accettato di sposarlo e il matrimonio sar\u00e0 celebrato a breve. Per Eva McClure, figlia adottiva del dottore, la vita comincia a vent'anni: per la prima volta \u00e8 innamorata, di un giovane medico di successo. La situazione familiare apparentemente idilliaca si frantuma di colpo quando Eva va a trovare Karen per annunciarle che anche lei ha deciso di sposarsi. Trova infatti la scrittrice pugnalata a morte nel proprio studio. Il problema \u00e8 che la finestra \u00e8 chiusa da solide sbarre, una delle due porte \u00e8 sprangata dall'interno e l'unico altro ingresso d\u00e0 su una stanza dove Eva \u00e8 rimasta sola nel periodo di tempo in cui l'omicidio deve essere stato commesso; il che la rende la principale sospettata agli occhi della polizia. Come dimostrare la propria innocenza? La comparsa di un poco ortodosso investigatore privato di nome Terry Ring e del famoso scrittore-detective Ellery Queen aiuter\u00e0 a far luce sui misteri che si nascondono nel passato di Karen Leith, svelando i retroscena di un crimine apparentemente inspiegabile.\nCritica.\n\"Buona parte della storia \u00e8 narrata dal punto di vista di uno dei personaggi femminili. Gli effetti delle riviste sulle quali Queen pubblicava in anticipo i suoi romanzi sono evidenti in questo racconto di triangoli amorosi e relazioni. Il suo tentativo di fare riferimento al 'minimo comun denominatore' si dimostra fatale per la storia, malgrado la brillante soluzione (o soluzioni) di Ellery a un classico enigma della camera chiusa, che \u00e8 molto ben congegnato ma in fin dei conti non riesce a salvare la storia, basato come \u00e8 sul tirare a indovinare piuttosto che sulla deduzione. [...] In questo periodo i due cugini avevano conosciuto di persona S.S. Van Dine e si dice che Dannay abbia basato su di lui un certo numero di personaggi. John McClure, logorato da anni di ricerca di una cura per il cancro e che \u00e8 giunto a trattare la fama, il denaro e la vita con distacco scientifico, avrebbe potuto essere stato modellato su Van Dine.\"\nIl personaggio di Karen Leith presenta alcune somiglianze con la scrittrice Pearl S. Buck. Nel romanzo si cita anche Lafcadio Hearn, che nella finzione era amico del padre di Karen Leith. Sia Hearn che la Buck sono famosi per avere fatto conoscere in Occidente la cultura orientale e per avere vissuto a lungo rispettivamente in Giappone e in Cina, adottandone le usanze e la cultura. \u00c8 probabile che siano state queste le principali fonti di ispirazione per il personaggio del romanzo di Queen. Pearl S. Buck \u00e8 citata nel romanzo \"Il delitto alla rovescia\", dove uno dei suoi libri (\"La buona terra\") viene ritrovato nella valigia della vittima.\nQuesto \u00e8 il primo libro di Ellery Queen in cui non compare pi\u00f9 la tradizionale \"Sfida al lettore\" dei precedenti romanzi. Questa caratteristica tipica dei primi libri di Queen verr\u00e0 ripresa solo in \"Colpo di grazia\" (1958), che riporta parte della \"sfida\" pubblicata nel primo romanzo della serie, \"La poltrona n. 30\".\nOpere derivate.\nDa questo libro fu tratto nel 1940 il film \"Ellery Queen, Master Detective\", diretto da Kurt Neumann e con Ralph Bellamy nella parte di Ellery Queen. Il personaggio di Nikki Porter, creato per i drammi radiofonici, fu inserito nella trama, poco fedele al romanzo e con Ellery presentato in maniera caricaturale."}
{"id": "3661175", "revid": "767487", "url": "https://it.wikipedia.org/wiki?curid=3661175", "title": "X contro il centro atomico", "text": "X contro il centro atomico (\"X the Unknown\") \u00e8 un film del 1956 diretto da Leslie Norman.\nIl film, di genere fantascientifico, venne inizialmente scritto da Jimmy Sangster come parte della serie del professor Quatermass, doveva infatti rappresentare il seguito del film del 1955 \"L'astronave atomica del dottor Quatermass\", ma Nigel Kneale, l'ideatore del personaggio, rifiut\u00f2 l'autorizzazione all'utilizzo del nome.\nTrama.\n\u00c8 un freddo pomeriggio invernale in una regione scozzese; un gruppo di soldati con un maggiore e un sergente \u00e8 impegnato in una esercitazione di ricerca di radioattivit\u00e0. Un soldato individua radioattivit\u00e0 imprevista, ma precipita in una voragine apertasi all'improvviso. Nel frattempo in un laboratorio di ricerca nucleare a Lochmouth, il dottor Adam Royston \u00e8 impegnato in un esperimento con il radio (con la partecipazione di Peter, figlio del direttore del Centro) quando viene chiamato a collaborare con i militari impegnati con il misterioso fenomeno, tutto fa pensare a forti radiazioni: un soldato \u00e8 stato gravemente ustionato, un altro solo lievemente porta sulla schiena l'impronta dell'arma che portava a tracolla; la zona viene recintata. In un bosco vicino due ragazzini si avvicinano ad una vecchia torre; si imbattono in qualcosa di terribile e fuggono terrorizzati. Willy, uno dei due, finisce in ospedale con gravi ustioni.\nIl dottor Adam parla con l'altro ragazzino e va alla torre, dove trova un campione di radio del suo esperimento; infatti nel suo laboratorio la stanza degli esperimenti \u00e8 devastata e i campioni rinvenuti sono privi di radioattivit\u00e0. Intanto un certo ispettore McGill del Centro Britannico dell'Energia Atomica (divisione sicurezza interna) raggiunge Adam e gli chiede di aiutarlo. La notizia della morte del ragazzo ustionato rende ancora pi\u00f9 urgente trovare la causa di questo fenomeno. La misteriosa creatura colpisce di nuovo nello stesso ospedale dove era ricoverato Willy rubando materiale del laboratorio dei raggi X uccidendo anche un dottore; la cella che conteneva il materiale radioattivo \u00e8 stata fusa. Adam per\u00f2 comincia ad intuire la natura del mostro. Intanto nel campo della voragine che si ritiene origine della creatura, due soldati incaricati di sorvegliarla vengono aggrediti e uccisi dal misterioso X (come ora viene chiamato), a nulla valgono le raffiche di mitra con cui provano a difendersi. McGill e Adam si riuniscono con il direttore del centro di ricerche, con il figlio Peter valente collaboratore di Adam ed il maggiore a capo del gruppo di soldati. Adam espone la sua teoria: una forza che \u00e8 sempre rimasta al centro della Terra \u00e8, a causa della mancanza di radioattivit\u00e0, forzata a raggiungere la superficie a caccia di sostanze radioattive. Il direttore rifiuta completamente la teoria, ma McGill insiste per continuare le ricerche; Adam propone di esplorare il crepaccio e Peter si cala rischiando anche di precipitare (scoprendo il cadavere di uno dei soldati), continua ad esplorare e si imbatte in X : viene fatto risalire appena in tempo per evitare le letali radiazioni. Quella sera stessa il crepaccio viene inondato dai lanciafiamme, fatto saltare con gli esplosivi e poi cementato.\nNiente affatto convinto della fine dell'emergenza Adam sta per\u00f2 lavorando a un sistema per distruggere la creatura grazie ai suoi sensori che possono essere modificati per dissolvere un oggetto radioattivo. McGill viene richiamato a Londra, ma mentre \u00e8 alla stazione di polizia per fare rapporto apprende per caso di un incidente con gente incenerita; arriva sul posto per accertare il fenomeno di persona; comunica immediatamente ad Adam le novit\u00e0 e lo raggiunge al laboratorio; Adam ricostruisce su una mappa il tragitto di X dal crepaccio verso le fonti di radioattivit\u00e0 e ipotizza che attaccher\u00e0 ancora il laboratorio. Cerca di organizzare una trappola con materiale radioattivo ma X attacca il centro senza che abbiano fatto in tempo a prepararsi. Viene dato l'allarme generale e predisposto un elicottero per seguire il ritorno di X al crepaccio, ma X devia dal tragitto e passa molto vicino ad una chiesa dove si sono rifugiati gli abitanti di un villaggio, una bambina viene salvata appena in tempo.\nIl prossimo obiettivo del mostro sarebbe un secondo centro di ricerche ma con una citt\u00e0 sul suo tragitto; quindi X deve essere fermato prima che torni al crepaccio o quando ne esce. X sfugge alle ricerche e torna.\nQuesta volta Adam dopo aver risolto le ultime difficolt\u00e0 tecniche riesce a predisporre la trappola. Peter prende la guida del mezzo con l'esca radioattiva che deve attirare la creatura fino al dispositivo disgregante. Il mostro infine esce dal crepaccio, segue l'esca di cobalto radioattivo e viene disgregato ricadendo nella voragine con una grande esplosione.\nProduzione.\n\"L'astronave atomica del dottor Quatermass\" fu il maggiore incasso ottenuto dalla Hammer fino al 1955 e serv\u00ec a lanciare la casa di produzione nel genere horror e fantascientifico. Spinta dal successo ottenuto dal film, nel 1956 la Hammer commission\u00f2 allo sceneggiatore Jimmy Sangster una nuova storia che avrebbe dovuto rappresentare il sequel del film. Una volta completato, il copione venne sottoposto a Nigel Kneale con la richiesta di approvazione allo sfruttamento commercialmente del nome del professor Quatermass, ma Kneale, indignato perch\u00e9 la Hammer aveva utilizzato il personaggio da lui creato senza un consenso preventivo, rifiut\u00f2 diffidando la casa di produzione dall'utilizzare il nome del suo personaggio.\nLa sceneggiatura venne cos\u00ec ritoccata sostituendo il nome del professor Bernard Quatermass con quello del dottor Adam Royston e lasciando il resto invariato. Ad interpretarlo venne chiamato l'attore Dean Jagger, al posto di Brian Donlevy che aveva gi\u00e0 interpretato il professor Quatermass nel primo film, personaggio che riprender\u00e0 nuovamente nel successivo \"I vampiri dello spazio\", il sequel ufficiale de \"L'astronave atomica del dottor Quatermass\"."}
{"id": "3661176", "revid": "1452073", "url": "https://it.wikipedia.org/wiki?curid=3661176", "title": "Pirrolizidina", "text": "La pirrolizidina \u00e8 un composto organico eterociclico che forma la struttura centrale di un insieme di alcaloidi noti come alcaloidi pirrolizidinici."}
{"id": "3661177", "revid": "767487", "url": "https://it.wikipedia.org/wiki?curid=3661177", "title": "Sensazioni d'amore", "text": " Sensazioni d'amore \u00e8 un film thriller erotico italiano del 1990 diretto da Nin\u00ec Grassia (accreditato come Anthony Grey), che ha curato anche la produzione, il soggetto, la sceneggiatura e le musiche. \u00c9 noto anche con i titoli \"Sensation\" e \"Affari pericolosi\", quest'ultimo per il mercato tedesco.\nTrama.\nAnna Aloisi, dopo la morte del marito, vorrebbe fortemente che il figlio Renato si sposasse con Giulia per darle un erede anche se, purtroppo, soffre di problemi di cuore. Infatti, non pu\u00f2 intrattenere rapporti sessuali con la propria fidanzata per evitare forti sollecitazioni che lo potrebbero portare alla morte. Nonostante questo, Renato intreccia una relazione clandestina con la cameriera Claretta, mentre Giulia, ignara di tutto, lo tradisce a sua volta con il dottor Gianmarco Serra, il medico che controlla le condizioni di salute del fidanzato. Visto il miglioramento delle condizioni di salute di Renato annunciate dal dottor Serra, iniziano i preparativi per l'imminente matrimonio fra Renato e Giulia anche se, durante il pranzo per festeggiare le future nozze, Franca, la governante della villa, sorprende a letto insieme il giovane Aloisi e Claretta, mantenendo per\u00f2 il segreto. Accortosi della presenza della governante, Renato sedurr\u00e0 anche lei, per assicurarsi il suo silenzio sulla vicenda.\nNonostante la morte improvvisa di Anna, Renato, per accontentare i voleri della madre, decide comunque di sposarsi nella data prefissata. Una sera, pero', Ernesto, fratello di Giulia, dopo aver sedotto gi\u00e0 in precedenza la domestica Elvira, prova a fare lo stesso con Claretta che, pero', rifiuta di concedersi a lui. Scoprendo il tentativo di violenza di Ernesto, Renato interviene in difesa della donna uccidendolo con un corpo contundente, e poi fugge via. Quindi, si reca a casa di Giulia e, dopo averla costretta ad un rapporto sessuale con lui, la uccide con delle forbici. Raggiunta Claretta, i due si rifugiano in una cascina dove si erano gi\u00e0 recati in precedenza venendo raggiunti da un frate che li sposa ma, durante un amplesso, Renato muore per un attacco di cuore. Claretta scoprir\u00e0 che il suo novello sposo aveva modificato il suo testamento in precedenza, rendendola erede del patrimonio della famiglia Aloisi, e apprender\u00e0 da Gianmarco di essere incinta, portando in grembo l'erede tanto voluto da Anna.\nCast.\n\u00c8 vietato ai minori di 18 anni ed ha nel cast Gianni Macchia (dieci anni dopo al suo ultimo film \"Vacanze per un massacro\"), Marisa Mell (alla sua penultima apparizione cinematografica), Federica Farnese e David D'Ingeo (attore di alcuni film erotici). Il regista Nin\u00ec Grassia si concede un cameo nei panni del notaio Alberti, non venendo accreditato nei titoli di testa e inoltre \u00e8 il primo dei sette film (tra regia e produzione) in cui Grassia \u00e8 accreditato come Anthony Grey.\nProduzione.\nIl film \u00e8 stato girato a Novara e a Cuneo, in Piemonte."}
{"id": "3661184", "revid": "256896", "url": "https://it.wikipedia.org/wiki?curid=3661184", "title": "Stadio Comunale di Bellinzona", "text": ""}
{"id": "3661193", "revid": "1543377", "url": "https://it.wikipedia.org/wiki?curid=3661193", "title": "Carpellodia", "text": "La carpellodia \u00e8 un disturbo relativo alle piante risultante in una deformazione dei frutti causato da uno sviluppo anormale della parte contenente l'ovulo del fiore in angiosperme \u00c8 comunemente chiamata \u201cfaccia di gatto\u201d ed \u00e8 specifica della papaya.\nCause.\nLa carpellodia pu\u00f2 essere causata da basse temperature notturne in combinazione con elevata umidit\u00e0 e livelli di azoto. Questi fattori possono spiegare perch\u00e9 gli \"stami \"si sviluppano in modo anomalo ed in carpelli come strutture carnose causando la formazione di frutti deformati"}
{"id": "3661206", "revid": "1442080", "url": "https://it.wikipedia.org/wiki?curid=3661206", "title": "Coppa del Mondo di pallavolo maschile 2011", "text": "La XII Coppa del Mondo di pallavolo maschile si \u00e8 svolta dal 20 novembre al 4 dicembre 2011 a Nagoya, Kagoshima, Osaka, Kumamoto, Fukuoka, Hamamatsu e Tokyo, in Giappone. Al torneo hanno partecipato 12 squadre nazionali e la vittoria finale \u00e8 andata per la seconda volta alla Russia, che si \u00e8 qualificata per i giochi della XXX Olimpiade, insieme alla Polonia e al Brasile, rispettivamente seconda e terza classificate.\nPodio.\nCampione.\nRussia(Secondo titolo)\nSecondo posto.\nPolonia\nTerzo posto.\nBrasile"}
{"id": "3661210", "revid": "1226", "url": "https://it.wikipedia.org/wiki?curid=3661210", "title": "Uomini sulla luna", "text": ""}
{"id": "3661211", "revid": "1573940", "url": "https://it.wikipedia.org/wiki?curid=3661211", "title": "Chiesa di San Michele Arcangelo (Gionzana)", "text": "La chiesa di San Michele Arcangelo a Gionzana fu edificata nel 1604 come risulta dall'atto notarile conservato nella diocesi di Novara, del 10 novembre di quell'anno. Con tale atto si istituiva anche la Parrocchia di Gionzana, mediante accordo tra diocesi, comune e abitanti di Gionzana con sottoscrizione e donazione di terreni. Ogni cittadino auto-tassandosi garantiva il compenso sia per il parroco sia per il sacrestano.\nOggi la chiesa presenta una pianta semplice costituita da una sola navata e da un'abside con annesso un campanile e la sacrestia; mentre l'interno originario mostrava tre altari: uno maggiore (intervento del 1700 dove venne realizzato anche una preziosa balaustra costruita con diversi tipi di marmi in stile barocco) e due laterali.\nIl soffitto, in origine era costituito da assi poggianti su grosse travi ma nel 1933, per volere del Vescovo Mons. Castelli, che considerava l'ambiente non consono ad una chiesa, venne costruita una copertura a volta ribassata nell'aula ed a semi cupola nella parte absidale. La struttura portante di tale copertura era composta da un'orditura di listelli di legno di notevoli dimensioni accostati l'uno all'altro ancorati alle travi del tetto mediante piccoli legni. L'intradosso della volta era stato rivestito da 7-8 cm di intonaco. Negli anni tale ancoraggio \u00e8 risultato debole e dopo poco tempo dalla realizzazione si riscontrarono numerose fessurazione sul rivestimento.\nNel 1975 si verific\u00f2, nella notte, un primo distacco di materiale dalla suddetta volta, nella zona retrostante l'altare, il 16 novembre 2003 avvenne il secondo crollo di materiale nella zona della navata. Da allora \u00e8 stata collocata una struttura ad impalcato che occlude la visione della volta, in modo da poter continuare ad utilizzare la chiesa come luogo di culto.\nDopo il crollo \u00e8 stato redatto nel 2004 un progetto di restauro della chiesa e attualmente attraverso un contributo della Regione Piemonte \u00e8 stato rifatto il tetto della parte absidale, con il rifacimento delle parti strutturali. Per la restante parte si \u00e8 provveduto a consolidare le sole parti danneggiate. Durante i sopralluoghi per la messa in sicurezza sono stati riscontrati segni di un preesistente solaio ligneo decorato (dell'attuale volta)."}
{"id": "3661212", "revid": "767487", "url": "https://it.wikipedia.org/wiki?curid=3661212", "title": "Jewel (film)", "text": "Jewel \u00e8 un film del 1915 diretto da Phillips Smalley e Lois Weber (che non viene accreditata nei titoli). Tratto dal romanzo \"Jewel: A Chapter in Her Life\" di Clara Louise Burnham pubblicato a Boston nel 1903, venne sceneggiato dalla stessa regista che, insieme al marito, firma il film anche come produttrice.\nNel 1923, Lois Weber diriger\u00e0 una nuova versione del romanzo dal titolo \"A Chapter in Her Life\". Il nuovo film sar\u00e0 prodotto e distribuito dall'Universal Pictures.\nTrama.\nRimasta vedova e senza un soldo, la signora Evringham si trasferisce dal suocero, un uomo ricco ma dal carattere triste e irritabile. I suoi piani sono quelli di maritare la figlia Eloise al ricco dottor Ballard. Il burbero padrone di casa un giorno riceve una lettera dall'altro suo figlio, Harry, che gli annuncia di essere in partenza insieme alla moglie per un viaggio di affari in Europa e gli chiede di ospitare in quel periodo la loro figlia Jewel. Davanti al parere contrario della nuora, il signor Evringham decide invece di accettare di ospitare la nipote. La ragazza, quando arriva, \u00e8 accolta gelidamente e trattata in maniera formale e rigida dall'inflessibile governante, la signora Forbes. Ben presto, per\u00f2, il carattere allegro di Jewel comincia a sciogliere la barriera di ghiaccio che la divide dal resto della famiglia. Attraverso la sua fede nella Christian Science, Jewel si cura dalla febbre, ammorbidisce e converte il nonno, rieduca cugina e zia e induce il figlio della signora Forbes a smettere di bere. Attraverso i suoi sforzi, il \"castello della discordia\" si trasforma in un \"castello contento\".\nProduzione.\nIl film venne prodotto nel 1915 dall'Universal Film Manufacturing Company (con il nome \"a Broadway Universal Feature\").\nDistribuzione.\nIl copyright del film, richiesto dalla Universal Film Mfg. Co., Inc., fu registrato il 7 agosto 1915 con il numero LP6053.\nFu distribuito in sala dalla Universal Film Manufacturing Company, casa produttrice del film, che lo fece uscire negli Stati Uniti il 30 agosto 1915."}
{"id": "3661214", "revid": "1543377", "url": "https://it.wikipedia.org/wiki?curid=3661214", "title": "Delvinaki", "text": "Delvinaki () \u00e8 un ex comune della Grecia nella periferia dell'Epiro (unit\u00e0 periferica di Giannina) con 2.933 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Pogoni.\nStoria.\nDurante la seconda guerra mondiale, il 28 novembre 1941, nei cieli di Delvinaki si svolse una battaglia aerea tra i caccia della Regia Aeronautica Fiat C.R.42 e i Gloster Gladiator della Royal Air Force. Quel giorno l'asso e capitano Giorgio Graffer, comandante della 365\u00aa Squadriglia, 150\u00ba Gruppo, 53\u00ba Stormo CT, part\u00ec alla testa di dieci C.R.42 per un'azione di rappresaglia per l'uccisione, il giorno dopo, di un comandante di squadriglia del suo Gruppo, abbattuto dalla RAF. Venti minuti dopo, Graffer avvist\u00f2 una formazione di Gladiator, appunto su Delvinaki. I caccia italiani si lanciarono all'attacco: i primi tre piloti britannici sotto attacco per radio gli altri sei colleghi che li seguivano, a quota pi\u00f9 alta, e mentre Graffer ed i suoi compagni cercavano di abbattere i primi tre biplani britannici, gli altri sei Gladiator piombarono alle spalle della formazione italiana. Nel combattimento che ne risult\u00f2, il Fiat pilotato dal Sergente Corrado Mignani entr\u00f2 in collisione con il Gloster del \"Flying Officer\" H.U Sykes ed entrambi restarono uccisi. Il Sergente Achille Pacini venne abbattuto, ma si salv\u00f2 con il paracadute. Il Maresciallo Guglielmo Bacci ed il Sergente Zotti vennero feriti, ma riuscirono a ritornare alla base. Fu ferito - al collo - anche il comandante della pattuglia inglese, Edward 'Tap' Gordon Jones che, con l'aereo danneggiato, dovette abbandonare il combattimento, scortato dal Gloster del \"Sergeant\" Donald Gregory. Quest'ultimo rivendic\u00f2 l'abbattimento di ben tre Fiat. Due abbattimenti vennero rivendicati dal comandante Jones ed un altro C.R.42 venne dichiarato abbattuto dal \"Flying Officer\" Wanklyn Flower. In realt\u00e0 la Regia Aeronautica perse tre biplani: uno per collisione, quello pilotato da Pacini, ed un terzo, su cui volava Giorgio Graffer, che rest\u00f2 ucciso. I piloti italiani dichiararono l'abbattimento di quattro Gladiator, ma la RAF sub\u00ec solo la perdita del Gloster entrato in collisione, oltre al danneggiamento di quattro velivoli (grave in due casi).Per la Regia Aeronautica era il colpo pi\u00f9 grave subito dall'inizio della campagna di Grecia. Graffer venne decorato con la massima onorificenza militare, la Medaglia d'oro al valor militare alla memoria. A lui \u00e8 ora intitolato il 50\u00ba Stormo dell'Aeronautica Militare Italiana.\nLocalit\u00e0.\nIl comune \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "3661215", "revid": "34392", "url": "https://it.wikipedia.org/wiki?curid=3661215", "title": "Voyager - Storie mondi meraviglie", "text": ""}
{"id": "3661217", "revid": "1543377", "url": "https://it.wikipedia.org/wiki?curid=3661217", "title": "Acolhua", "text": "Gli Acolhua sono un popolo mesoamericano che giunse nella Valle del Messico attorno al 1200.\nDescrizione.\nGli Acolhua erano una cultura molto legata agli Aztechi (o Mexica) cos\u00ec come i Tepanechi, i Chalca, gli Xochimilca ed altri.\n\u00c8 probabile che la famiglia regnante degli Acolhua discendesse dalla popolazione di lingua otom\u00ed e non abbia parlato nahuatl finch\u00e9 non fu deciso dal regnante (\"tlatoani\") Techotlalatzin.\nSotto la guida del nipote di Techotlalatzin, Nezahualcoyotl, gli Acolhua si allearono con i Mexica (Aztechi) formando la Triplice alleanza azteca. La capitale acolhua, Texcoco, divenne un centro culturale del neonato impero azteco."}
{"id": "3661223", "revid": "19580", "url": "https://it.wikipedia.org/wiki?curid=3661223", "title": "Citizens' Band", "text": ""}
{"id": "3661226", "revid": "19580", "url": "https://it.wikipedia.org/wiki?curid=3661226", "title": "Citizens' band", "text": ""}
{"id": "3661228", "revid": "287204", "url": "https://it.wikipedia.org/wiki?curid=3661228", "title": "Zagori Est", "text": "Zagori Est () \u00e8 un ex comune della Grecia nella periferia dell'Epiro (unit\u00e0 periferica di Giannina) con 2.402 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Zagori."}
{"id": "3661233", "revid": "305330", "url": "https://it.wikipedia.org/wiki?curid=3661233", "title": "Formazioni carbonatiche", "text": " #REDIRECTRoccia carbonatica"}
{"id": "3661235", "revid": "287204", "url": "https://it.wikipedia.org/wiki?curid=3661235", "title": "Egnatia (Epiro)", "text": "Egnatia () \u00e8 un ex comune della Grecia nella periferia dell'Epiro (unit\u00e0 periferica di Giannina) con 2.800 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Metsovo.\nLocalit\u00e0.\nIl comune \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "3661237", "revid": "729019", "url": "https://it.wikipedia.org/wiki?curid=3661237", "title": "Strada statale 702 Tangenziale Ovest di Bra", "text": "La strada statale 702 Tangenziale Ovest di Bra (SS 702), gi\u00e0 \"nuova strada ANAS 29 Tangenziale Ovest di Bra (NSA 29)\", \u00e8 una strada statale italiana che permette di aggirare il centro abitato di Bra. Si tratta di una strada a carreggiate separate con due corsie per senso di marcia e priva di incroci a raso.\nPercorso.\nLa strada ha origine dalla ex strada statale 661 delle Langhe nel comune di Bra, in localit\u00e0 Madonna dei Fiori. Dopo poche centinaia di metri supera la linea ferroviaria Carmagnola-Bra e proseguendo verso sud incontra il primo svincolo per Bra in corrispondenza della strada Falchetto. Continuando sempre in direzione sud, supera la linea ferroviaria Alessandria-Cavallermaggiore ed incontra il suo secondo svincolo in corrispondenza della SP 48.\nDopo l'innesto a Roreto sulla ex strada statale 662 di Savigliano, l'arteria svincola tramite rotatoria con la bretella di collegamento al casello Bra-Marene dell'A33 Asti-Cuneo, per terminare sulla SS 231 in localit\u00e0 Bricco di Cherasco.\nStoria.\nIl primo tratto ad essere inaugurato, il 19 ottobre 1998, fu quello tra la strada Falchetto e Roreto. Il tratto fino a Bandito venne aperto il 28 luglio 1999. \u00c8 stato inaugurato il 17 dicembre 2011 il prolungamento della strada in direzione sud fino all'innesto con la strada statale 231 di Santa Vittoria presso Bricco.\nFunzionale alla stessa, ma non facente parte del suo itinerario, nel 2012 \u00e8 stato aperto un raccordo che la collega direttamente al casello di Bra-Marene dell'A33 Asti-Cuneo.\nNel 2005 fu adottata la provvisoria classificazione di nuova strada ANAS 29 Tangenziale Ovest di Bra (NSA 29), fino alla definitiva classificazione avvenuta nel 2011 con l'itinerario: \"Innesto con la ex S.S. n. 661 presso Madonna dei Monti - Innesto con la ex S.S. n. 662 in localita Roreto di Cherasco\".\nCon il successivo prolungamento l'itinerario \u00e8 ufficialmente diventato nel 2015: \"Innesto con la ex S.S. n. 661 presso Madonna dei Monti - Innesto con la S.S. n. 231 in localita Roreto di Cherasco\"."}
{"id": "3661238", "revid": "287204", "url": "https://it.wikipedia.org/wiki?curid=3661238", "title": "Ekali (Epiro)", "text": "Ekali () \u00e8 un ex comune della Grecia nella periferia dell'Epiro (unit\u00e0 periferica di Giannina) con 1.977 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Zitsa."}
{"id": "3661239", "revid": "305330", "url": "https://it.wikipedia.org/wiki?curid=3661239", "title": "Peloritano", "text": ""}
{"id": "3661247", "revid": "278830", "url": "https://it.wikipedia.org/wiki?curid=3661247", "title": "La cura del gorilla (romanzo)", "text": "La cura del gorilla (2001) \u00e8 il secondo romanzo della serie dedicata allo scalcagnato buttafuori schizofrenico Gorilla, scritto dall'autore italiano (omonimo del protagonista) Sandrone Dazieri.\nTrama.\nSolamente pochissime persone conoscono le due personalit\u00e0 di Sandrone, infatti Gorilla ed il suo \u201cSocio\u201d non si incontrano mai, quando uno riposa l'altro \u00e8 attivo, tanto \u00e8 confusionario l'uno quanto l'altro \u00e8 pignolo, solamente dei bigliettini permettono la comunicazione tra i \u201cdue\u201d. Il risultato \u00e8 che il Gorilla non dorme mai e che i rapporti con le persone non sono semplici visto che Gorilla ed il Socio sembrano un solo individuo, ma ognuno ha le proprie personalit\u00e0, amicizie e conoscenze.\nLa trama riprende il finale del primo romanzo, con Sandrone in ospedale ad affrontare una faticosa convalescenza, Gorilla tornato nella deprimente quiete di Cremona, \u00e8 per\u00f2 costretto dalla sua etica ad accettare un lavoretto investigativo sull'omicidio di un albanese per il quale sono stati fermati due connazionali difesi dall'amico avvocato Mirko. \nLe indagini di Sandrone sempre controverse, dolorose e gratis sono supportate da un ristrettissimo ed eterogeneo gruppetto di amici (Elefante, Alex e l'avvocato Mirko), \u00e8 cos\u00ec che all'indagine cremonese se ne aggiunge un'altra a Torino.\nNella fredda citt\u00e0 piemontese \u00e8 Scotti, un modesto editore che si occupa di fantascienza ad assumere Gorilla per organizzare la sorveglianza durante una delirante serata promozionale all'ex mercato del pesce. Parteciperanno attori \u201cbolliti\u201d, aspiranti miss e cialtroni assortiti; il rischio \u00e8 che gli \u201cavvertimenti\u201d che Scotti ha gi\u00e0 ricevuto, potrebbero subire una escalation mettendo pericolosamente a repentaglio le antiquate pellicole, i microabiti delle hostess e la ridicola \u201cAstronave perduta\u201d gonfiabile. \nOvviamente i due lavori si rivelano un disastro; accorreranno in soccorso di Sandrone vecchi compagni dell'estrema sinistra ed improbabili volontari cattolici, si scopriranno intrecci tra immigrazione clandestina, prostituzione, servizi segreti comunisti e malavita comune.\nAdattamento cinematografico.\nNel 2005 il libro \u00e8 stato trasposto in versione cinematografica in un film con protagonista Claudio Bisio."}
{"id": "3661253", "revid": "119705849", "url": "https://it.wikipedia.org/wiki?curid=3661253", "title": "Segnaletica stradale in Francia", "text": "I segnali stradali in Francia sono suddivisi in 5 gruppi in base al Codice della strada francese: i segnali stradali, i segnali luminosi, la segnaletica orizzontale, la segnaletica complementare ed i segnali di progressiva chilometrica.\nI segnali stradali sono raggruppati per categoria ed a ciascuna di queste corrisponde una lettera differente:\nSegnali di pericolo (cat. A).\nI segnali di pericolo in Francia vengono posti circa 150 metri prima del pericolo indicato dal segnale stesso su strada extraurbana, a 200 metri lungo le autostrade e entro 50 metri lungo le strade urbane.\nCome i segnali di pericolo italiani, anche quelli francesi hanno forma triangolare con bordo rosso, bordi arrotondati e sono retro-riflettenti.\nIn caso in cui il pericolo indicato sia da intendersi prima dei regolari 150 metri, deve essere apposto un pannello integrativo che ne indichi la diversa distanza."}
{"id": "3661257", "revid": "92723", "url": "https://it.wikipedia.org/wiki?curid=3661257", "title": "Diocesi di Tucci", "text": "La diocesi di Tucci (in latino: \"Dioecesis Tuccitana\") \u00e8 una sede soppressa e sede titolare della Chiesa cattolica.\nStoria.\nTucci, identificabile oggi con Martos in Andalusia, \u00e8 un'antica sede episcopale della Spagna, suffraganea dell'arcidiocesi di Siviglia. Essa fu eretta probabilmente alla fine del III secolo: il primo vescovo conosciuto, infatti, \u00e8 san Camerino, menzionato tra i vescovi presenti al concilio di Elvira degli inizi del IV secolo.\nLa diocesi sopravvisse fino agli inizi dell'VIII secolo, quando fu soppressa durante la conquista islamica della penisola iberica.\nDal 1969 Tucci \u00e8 annoverata tra le sedi vescovili titolari della Chiesa cattolica; dal 2 febbraio 2018 il vescovo titolare \u00e8 Juan Manuel Mu\u00f1oz Curiel, O.F.M., vescovo ausiliare di Guadalajara."}
{"id": "3661258", "revid": "443160", "url": "https://it.wikipedia.org/wiki?curid=3661258", "title": "Stadio Domenico Conte", "text": "Lo stadio Domenico Conte \u00e8 il maggior impianto sportivo della citt\u00e0 di Pozzuoli. Sorge nel quartiere di Arco Felice.\nStoria.\nCostruito nel 1906, \u00e8 uno degli impianti sportivi pi\u00f9 longevi del Meridione d'Italia; ha subito varie ristrutturazioni e rimaneggiamenti.\n\u00c8 dedicato a Domenico Conte, gi\u00e0 sindaco di Pozzuoli, nonch\u00e9 giocatore della Puteolana, la squadra simbolo della citt\u00e0 flegrea.\nNel corso degli anni \u00e8 stato lo stadio di casa per gli incontri della Puteolana (formazione che vanta 4 campionati di massima serie) e del Campania.\nAttualmente questo campo ospita le partite casalinghe della Puteolana 1902.\nLa struttura.\nLo stadio \u00e8 situato in via Virgilio nella frazione di Arco Felice.\nAttualmente ha una capienza di 5.000 spettatori, suddivisi tra due settori: una tribuna coperta e i distinti (privi di copertura) divisi in due anelli.\nL'impianto ha la particolarit\u00e0 di essere praticamente sprovvisto di curve: dietro la porta situata sul lato nord c'\u00e8 lo spazio riservato ai mezzi di soccorso, mentre dietro la porta \"Sud\" ci sono solo due gradoni in cemento ma senza posti a sedere.\nNel periodo di maggior splendore raggiungeva una capienza di 7.000 spettatori."}
{"id": "3661266", "revid": "767487", "url": "https://it.wikipedia.org/wiki?curid=3661266", "title": "La Terra contro i dischi volanti", "text": "La Terra contro i dischi volanti (\"Earth vs. the Flying Saucers\") \u00e8 un film di fantascienza del 1956 diretto da Fred F. Sears.\nSi avvale degli effetti speciali di Ray Harryhausen, il quale anim\u00f2 con la tecnica del passo uno sia gli alieni, sia i dischi volanti (persino le esplosioni degli edifici).\nProdotto in economia e diretto da un regista che solitamente si occupava di film western, \"La Terra contro i dischi volanti\" \u00e8 considerato un piccolo classico, fonte di ispirazione per pellicole successive sul tema delle invasioni aliene.\nTrama.\nIl dottor Russell Marvin lavora in una base militare al progetto \"Sky Hook\" , che riguarda la messa in orbita di particolari nuovi e rivoluzionari satelliti.\nViene allora effettuata una lunga serie di lanci di missili, il cui esito si rivela per\u00f2 immancabilmente disastroso. Successivamente si scopre che la causa della caduta dei missili va attribuita alla presenza di una gigantesca e misteriosa astronave aliena.\nGli alieni, infatti, temono che i lanci costituiscano un attacco verso di loro, e cercano in un primo tempo il dialogo con i terrestri, cercando di comunicare mediante l'uso di strani messaggi sonori.\nUna volta riuscito a decifrare i messaggi, il dottor Marvin allerta i comandi militari e questi, temendo un'aggressione, ordinano immediatamente all'esercito di abbattere la gigantesca astronave, ma ogni tentativo effettuato non porta ad alcun tangibile risultato, poich\u00e9 essa risulta essere protetta da un fortissimo e impenetrabile campo di energia.\nGli alieni sono dunque involontariamente incappati nelle sperimentazioni della base militare, e pongono a Marvin un terribile ultimatum: \"Se le grandi potenze non si arrenderanno immediatamente agli alieni, nel giro di poco tempo la Terra verr\u00e0 completamente distrutta\".\nTemendo che gli alieni traducano rapidamente nei fatti questa terribile minaccia, lo scienziato si prodiga in tutti i modi possibili allo scopo di studiare le caratteristiche dei dischi volanti, e nel giro di poco scopre che gli invasori possono essere sconfitti, qualora si riescano ad alterare gli equilibri dei campi gravitazionali che adoperano per proteggersi.\nAllo scopo di sconfiggere i terrestri e carpire i segreti della loro difesa, gli alieni non esitano a ricorrere anche al rapimento e al lavaggio del cervello di scienziati e militari.\nInfine gli extraterrestri danno alcuni giorni ai terrestri per arrendersi, lanciando i loro messaggi su tutto il pianeta e in tutte le lingue. Minacciano infatti di attaccare la capitale Washington, e si preparano ad attaccare anche le altre principali citt\u00e0 del pianeta, come Parigi, Mosca, Londra.\nMarvin frattanto scopre che gli invasori sono travisati e protetti da caschi dotati di strani congegni di traduzione vocale, e che essi indossano tute ingombranti come armature medioevali, ma nel contempo leggerissime.\nMarvin infine scopre che gli invasori provengono da un sistema solare che si va disintegrando, e che adoperano una misura del tempo infinitamente pi\u00f9 lunga della nostra.\nLavorando alacremente al suo progetto, Marvin riesce tuttavia a mettere rapidamente a punto l'arma che deve essere utilizzata per combatterli, che si dimostra peraltro molto efficace. \nUna volta scaduto il termine dell'ultimatum, gli alieni lanciano contro Washington l'enorme e letale flotta di dischi volanti, causando distruzione e vittime, ma nel giro di poco i militari, grazie all'arma studiata dal dottor Marvin che ha scoperto il punto debole degli alieni, riescono a volgere la situazione, che appare ormai disperata, a loro favore, sconfiggendoli rapidamente e in modo definitivo.\nProduzione.\nRay Harryhausen, nel disegnare i dischi volanti, avrebbe tratto la sua ispirazione osservando una fotografia inglese del 1954 che ritrarrebbe un UFO: in effetti il riferimento agli innumerevoli avvistamenti di \"oggetti volanti non identificati\", di cui la cronaca dell'epoca era piena zeppa \u00e8 presente anche nell'introduzione del film, con la voce fuori campo, che informa gli spettatori sui numerosi e inquietanti casi di avvistamenti segnalati ovunque.\nEdizione italiana.\nIl film esce in Italia in piena estate del 1956, doppiato dalla CDC.\nNegli anni cinquanta alcuni termini non erano ancora ben entrati nell'uso comune con la loro pronuncia corretta. Poteva quindi capitare, come appunto succede in questo film, di sentire pronunciare nella colonna sonora italiana \"miss\u00ecle\", anzich\u00e9 \"m\u00ecssile\", ponendo cio\u00e8 l'accento sulla seconda \"i\" e non, come poi entrato nell'uso comune, sulla prima."}
{"id": "3661268", "revid": "6923", "url": "https://it.wikipedia.org/wiki?curid=3661268", "title": "Gramophone Company", "text": "La Gramophone Company, fondata nel Regno Unito, fu una delle prime compagnie di registrazione, e divenne poi un'antenata dell'etichetta \"His Master's Voice\" (HMV). Anche se la societ\u00e0 venne fusa con la Columbia Graphophone Company nel novembre del 1931 per formare la \"Electric and Musical Industries Limited\" (EMI), il nome dell'azienda \"The Gramophone Company Limited\" continu\u00f2 ad essere usato in Gran Bretagna negli anni 1970, ad esempio, sull'etichetta del disco \"The Dark Side of the Moon\" dei Pink Floyd, le cui copie in vinile portavano il copyright \"1973 The Gramophone Company, Ltd.\")."}
{"id": "3661275", "revid": "984922", "url": "https://it.wikipedia.org/wiki?curid=3661275", "title": "Joseph E. Gallagher", "text": "Nel 2007 ha ottenuto una candidatura ai premi Emmy grazie al suo lavoro per la serie televisiva \"Deadwood\"."}
{"id": "3661279", "revid": "38120", "url": "https://it.wikipedia.org/wiki?curid=3661279", "title": "Nodo di Ercole", "text": ""}
{"id": "3661286", "revid": "92723", "url": "https://it.wikipedia.org/wiki?curid=3661286", "title": "Diocesi di Elepla", "text": "La diocesi di Elepla () \u00e8 una sede soppressa e sede titolare della Chiesa cattolica.\nStoria.\nElepla, identificabile oggi con Niebla in Andalusia, \u00e8 il nome visigotico della citt\u00e0 romana di Ilipla. Fu un'antica sede episcopale della Spagna, nella provincia della Betica, suffraganea dell'arcidiocesi di Siviglia.\nNon si conosce con esattezza la data di fondazione della diocesi: primo vescovo conosciuto \u00e8 Vincomalos, il cui epitaffio, scoperto a Bonares nei pressi di Elepla, gli assegna 43 anni di episcopato, dal 466 al 509. Gli altri vescovi di Elepla sono noti per la loro partecipazione di concili di Toledo in epoca visigota: tra questi si segnala Giovanni, che nel 636 assistette agli ultimi momenti di vita del proprio metropolita, Isidoro di Siviglia.\nDurante l'occupazione musulmana della penisola iberica, la diocesi sopravvisse, come documentano le liste delle sedi episcopali spagnole dell'alto medioevo, nelle quali la diocesi \u00e8 nota con i nomi di Erepla, Arepla, Enebla o Lebla. Risale a questo periodo il martirio del diacono Walabonsus e della monaca Maria, nativi di Elepla e morti a Cordova nell'851. L'arrivo degli Almohadi nel XII secolo pose fine all'esistenza della diocesi: la citt\u00e0 fu conquistata nel 1154 e l'ultimo vescovo, di cui non si conosce il nome, si rifugi\u00f2 a Siviglia.\nCon la \"reconquista\" della regione nel 1262, la diocesi non venne restaurata e il suo territorio integrato in quello dell'arcidiocesi di Siviglia. Il territorio dell'antica diocesi oggi \u00e8 nella sua totalit\u00e0 compreso in quello della diocesi di Huelva, eretta nel 1953.\nDal 1969 Elepla \u00e8 annoverata tra le sedi vescovili titolari della Chiesa cattolica; dal 29 dicembre 2017 il vescovo titolare \u00e8 Jes\u00fas Vidal Chamorro, vescovo ausiliare di Madrid."}
{"id": "3661287", "revid": "287204", "url": "https://it.wikipedia.org/wiki?curid=3661287", "title": "Tourist Trophy 1971", "text": "Il Tourist Trophy fu il terzo appuntamento del motomondiale 1971.\nSi svolse dal 5 al 12 giugno 1971 sul circuito del Mountain, e corsero tutte le classi tranne la 50.\nAlle gare iridate si aggiunsero quelle della categoria \"Production\" (classe 250, classe 500 e classe 750, svoltesi il 9 giugno), della Formula 750 e quella per i sidecar classe 750 (entrambe svoltesi il 5 giugno). Le gare \"Production\" furono vinte da Ray Pickrell (Triumph 750), John Williams (Honda 500) e Bill Smith (Honda 250); quella della Formula 750 da Tony Jefferies (Triumph 750); quella dei sidecar 750 dall'equipaggio Georg Auerbacher/Hermann Hahn (BMW).\nIl 7 giugno erano in programma lo Junior e il Sidecar TT. Allo \"Junior\" l'MV Agusta di Giacomo Agostini si ruppe clamorosamente al primo giro. Anche Phil Read e Rodney Gould ebbero problemi meccanici, e la vittoria and\u00f2 a Tony Jefferies (padre di David) su una Yamsel. Tra i sidecar, quinta vittoria sull'Isola di Man per Siegfried Schauzu.\nIl 9 giugno il Lightweight TT vide la vittoria di Read. Il suo pi\u00f9 diretto avversario, Peter Williams (MZ) si ritir\u00f2 per rottura del motore.\nL'11 giugno l'Ultra-Lightweight TT, boicottato da molti dei favoriti, vide la vittoria di Chas Mortimer. Barry Sheene, alla sua unica presenza al TT, cadde al secondo giro.\nIl Senior TT, svoltosi il 12 giugno a causa del cattivo tempo, vide una nuova vittoria di Agostini. Durante la gara mor\u00ec il gallese Maurice Jeffery.\nClasse 500.\n66 piloti alla partenza, 34 al traguardo.\nClasse 350.\n69 piloti alla partenza, 30 al traguardo.\nClasse 250.\n58 piloti alla partenza, 36 al traguardo.\nClasse 125.\n37 piloti alla partenza, 17 al traguardo.\nClasse sidecar.\n77 equipaggi alla partenza, 50 al traguardo."}
{"id": "3661289", "revid": "1869172", "url": "https://it.wikipedia.org/wiki?curid=3661289", "title": "Armando Mango", "text": "Biografia.\nFratello maggiore del cantautore Pino Mango, ha iniziato collaborando con lui, occupandosi della stesura di molti testi e di molte parti melodiche in tutti i suoi album, da \"La mia ragazza \u00e8 un gran caldo\" del 1976 fino all'album \"Disincanto\" del 2002.\nSuccessivamente ha gradualmente diradato la collaborazione con il fratello, producendo e occupandosi di molti altri progetti come l'album \"Per esempio\u2026 per amore\" di Mietta del 2003, scrivendo tutti i brani del disco.\nHa collaborato negli anni anche con diverse artiste come Loredana Bert\u00e8, Mia Martini, Patty Pravo, Loretta Goggi e pi\u00f9 recentemente con la gi\u00e0 sopracitata Mietta e Sofia Cresti e con compositori e parolieri come Stefano Borzi, Alberto Salerno e Pasquale Panella.\nNel 1987, ha composto con Salerno \"La notte\", sigla dello show televisivo \"Canzonissime\", cantato dalla Goggi, a cui \u00e8 affidata anche la conduzione del programma. Il brano \u00e8 contenuto nell'album \"C'\u00e8 poesia due\"."}
{"id": "3661293", "revid": "1876278", "url": "https://it.wikipedia.org/wiki?curid=3661293", "title": "American Federation of Musicians", "text": "L'American Federation of Musicians (AFM) \u00e8 un sindacato di musicisti degli Stati Uniti e del Canada. In ossequio alle leggi diverse e agli attributi culturali di ciascun paese, negli Stati Uniti si parla di \"American Federation of Musicians\" (AFM) e in Canada di \"Canadian Federation of Musicians/F\u00e9d\u00e9racion canadienne des musicienes\" (CFM/FCM).\nStoria.\nL'American Federation of Musicians venne fondata nel 1896, subentrando ad una organizzazione pi\u00f9 vecchie e pi\u00f9 flessibile di musicisti locali, la \"National League of Musicians\".\nTra le azioni pi\u00f9 note intraprese dall'AFM vi fu il divieto di partecipare a tutte le registrazioni commerciali da parte dei propri membri nel corso dello sciopero del 1942/44, al fine di far pressione sulle case discografiche per migliorare il pagamento delle royalties agli artisti che eseguivano le registrazioni. Questa talvolta viene chiamata chiamata \"Petrillo Ban\", perch\u00e9 James Petrillo era il neoeletto capo del sindacato. Petrillo organizz\u00f2 anche un secondo divieto nel 1948, dal 1\u00ba gennaio al 14 dicembre, in risposta al Taft-Hartley Act."}
{"id": "3661297", "revid": "339392", "url": "https://it.wikipedia.org/wiki?curid=3661297", "title": "Doppia implicazione", "text": ""}
{"id": "3661299", "revid": "599013", "url": "https://it.wikipedia.org/wiki?curid=3661299", "title": "Vladislav Kor\u0161unov", "text": "Biografia.\nNel rugby fin dall'et\u00e0 di 13 anni, Kor\u0161unov inizi\u00f2 la sua carriera nella squadra locale di Chabarovsk, all'estremit\u00e0 occidentale della Russia asiatica.\nIngaggiato dai moscoviti del VVA-Podmoskov'e, dei quali \u00e8 il capitano, esord\u00ec in Nazionale russa nel 2002 a Mosca in un incontro valido per la qualificazione alla contro i .\nDivenuto capitano della Nazionale e giocatore in attivit\u00e0 con il maggior numero di presenze, fu anche tra i convocati alla , competizione alla quale la prese parte per la prima volta in assoluto.\nA gennaio 2012 il London Wasps, prestigiosa formazione inglese che milita in Premiership, ingaggi\u00f2 fino a fine stagione Kor\u0161unov e Viktor Gresev, suo compagno di squadra; terminato l'ingaggio Kor\u0161unov \u00e8 tornato in Russia."}
{"id": "3661303", "revid": "161273", "url": "https://it.wikipedia.org/wiki?curid=3661303", "title": "Ex monastero delle Clarisse", "text": ""}
{"id": "3661307", "revid": "12290", "url": "https://it.wikipedia.org/wiki?curid=3661307", "title": "Siero del Super Soldato", "text": ""}
{"id": "3661315", "revid": "732240", "url": "https://it.wikipedia.org/wiki?curid=3661315", "title": "The Townhouse Gallery", "text": ""}
{"id": "3661329", "revid": "729019", "url": "https://it.wikipedia.org/wiki?curid=3661329", "title": "Stazione di Himeji", "text": "La \u00e8 la principale stazione ferroviaria servente la citt\u00e0 di Himeji, nella prefettura di Hy\u014dgo. \u00c8 gestita da JR West e viene servita dalle linee JR Kobe (facente parte della linea principale Sany\u014d), Bantan e Kishin, nonch\u00e9 dal treno ad alta velocit\u00e0 Sany\u014d Shinkansen. \nA fianco del fabbricato si trova la Stazione di Himeji Sany\u014d delle Sany\u014d Electric Railway.\nStoria.\nLa stazione di Himeji fu aperta dalle \"Ferrovie del Sany\u014d\"' sulla linea principale Sany\u014d nel 1888. All'epoca le stazioni venivano solitamente costruite lontano dal centro urbano, ma la stazione di Himeji venne realizzata vicino alle antiche mura cittadine, alla fine della via principale (\u014ctemae-d\u014dri). L'attuale stazione \u00e8 stata costruita sopra una porzione di antiche mura, e la vicinanza al centro era utile a parte dell'esercito che si trovava all'interno del castello di Himeji. Nel 1894 arriv\u00f2 la linea Bantan, allora privata, e nel 1930 fu la volta della linea Kishin. Con l'apertura del Sany\u014d Shinkansen nel 1972 la stazione venne ulteriormente ingrandita, e i tempi di collegamento con Tokyo sono ora sotto le 3 ore e mezzo. \nFra il 17 gennaio e l'8 aprile 1995, a causa del disastroso grande terremoto di Kobe parte del tracciato del Sany\u014d Shinkansen rimase bloccato."}
{"id": "3661334", "revid": "767487", "url": "https://it.wikipedia.org/wiki?curid=3661334", "title": "Adenosina difosfato ribosio", "text": "L'adenosina difosfato ribosio o ADP-ribosio (ADPR) \u00e8 un composto biochimico sintetizzato in forma di catene per la poli ADP-ribosio polimerasi. Pu\u00f2 essere descritto come una molecola di ADP esterificato con un ribosio terminale.\nSi attiva, legandosi a canali ionici TRPM2,il cui ruolo \u00e8 ancora poco conosciuto, ma dovrebbe intervenire nella secrezione di insulina, nella modulazione di una parte della risposta al fattore di necrosi tumorale nei leucociti,e nella tossicit\u00e0 di beta amiloide nel cervello, una proteina associata alla malattia di Alzheimer."}
{"id": "3661345", "revid": "767487", "url": "https://it.wikipedia.org/wiki?curid=3661345", "title": "Complesso di colpa (Skedgell)", "text": "Complesso di colpa (\"Farm Boy\") \u00e8 un romanzo poliziesco scritto nel 1985 da Marian Skedgell.\nIl romanzo \u00e8 stato pubblicato in Italia nel 1987 col numero 2020 della collana Il Giallo Mondadori."}
{"id": "3661349", "revid": "3115", "url": "https://it.wikipedia.org/wiki?curid=3661349", "title": "Contemporary Image Collective", "text": "La Contemporary Image Collective \u00e8 un'organizzazione indipendente senza scopo di lucro fondata a Il Cairo nel 2004.\nAttivit\u00e0.\nLa CIC ha iniziato la sua attivit\u00e0 come iniziativa indipendente e gestita da artisti, ma per ragioni pragmatiche ha rapidamente trasformato la sua struttura in una convenzionale pi\u00f9 stabile, che meglio si adattasse alle esigenze dei membri fondatori. &lt;br&gt;\nLa programmazione della CIC comprende una serie di iniziative educative volte allo sviluppo della pratica artistica, l'impegno sociale, e la proposizione di dibattiti costruttivi. Nel corso degli anni la CIC ha cercato di coinvolgere una vasta gamma di produttori culturali locali e internazionali, nel tentativo di incrementare e migliorare la produzione artistica locale. L'obiettivo della CIC \u00e8 quello di esplorare, interrogare e rispondere alle esigenze artistiche locali e internazionali.&lt;br&gt;\nFin dalla sua fondazione, da parte di alcuni artisti e fotografi che oggi compongono il suo comitato scientifico, la CIC rivolge un particolare interesse per l'immagine fotografica.&lt;br&gt;\nLa programmazione per l'arte contemporanea mira allo sviluppo di contesti critici attraverso una costellazione di mostre, residenze, progetti speciali, eventi discorsivi, pubblicazioni e attivit\u00e0 didattiche. Anche la pratica curatoriale \u00e8 una questione primaria per la CIC.&lt;br&gt;\nL'interesse della CIC riguarda la produzione e il consumo delle immagini, sia contemporanee che storiche, provenienti da contesti locali e internazionali, e i modi in cui esse si riflettono nel presente e lo influenzano. &lt;br&gt;\nA partire dal dicembre 2005, gli uffici, gli studi, la biblioteca, gli spazi espositivi e di produzione della CIC occupano il quarto piano di un edificio degli anni \u201840 nel centro de Il Cairo. Gli spazi sono attrezzati per lo svolgimento di corsi e laboratori. Sono presenti, inoltre, strutture tecniche professionali, sia per il digitale che l'analogico. \nPhotoCairo \u00e8 un progetto di arti visive su scala internazionale che si svolge a Il Cairo ogni due anni. Il progetto \u00e8 stato per la prima volta promosso dalla Townhouse Gallery, nel 2003. \nQuattro sono le edizioni totali, le ultime due curate e promosse dalla CIC. In particolare PhotoCairo 4 \u00e8 stata curata da Edit Molnar e Aleya Hamza, il precedente direttore del CIC. PhotoCairo 5 sar\u00e0 curata e organizzata dal CIC nel 2011.\nCIC Photoschool.\nDal 2007, la CIC ha formato numerosi fotografi, garantendo elevati standard professionali e un facile accesso alla conoscenza e la pratica fotografica.&lt;br&gt;\nLa CIC Photoschool organizza corsi per fotogiornalisti professionisti con seminari sul modello World Press Photo, ma anche per principianti che desiderano affinare le loro abilit\u00e0 fotografiche con corsi introduttivi e di livello intermedio riguardo alla ritrattistica, all'illuminazione e all'utilizzo di Adobe Photoshop.&lt;br&gt;\nLa mission della CIC PhotoSchool non \u00e8 solo quella di fornire una formazione tecnica, ma anche di coinvolgere gli studenti in una nozione pi\u00f9 ampia di pratica artistica, offendo possibilit\u00e0 di carriera, e favorendo lo sviluppo di un dibattito critico sulla cultura visiva.&lt;br&gt;\nTra i servizi offerti ci sono una biblioteca specializzata, un archivio video e una camera oscura professionale, l'unica pubblica in Egitto.\nLa camera oscura.\nLa CIC \u00e8 dotata di una camera oscura accessibile al pubblico. Essa \u00e8 attrezzata con vassoi, vasche, pellicole, light box, stendini e telai per l'ingrandimento. L'accesso \u00e8 disponibile sia per professionisti che dilettanti, che vengono super visionati da un istruttore professionista.\nLibreria e archivio video.\nLa CIC possiede una collezione di circa 700 titoli, tra i quali si possono trovare cataloghi di mostre, libri d'artista, monografie, e testi di teoria critica che coprono diversi medium, anche se un'attenzione particolare \u00e8 rivolta alla fotografia.\nOltre alla biblioteca, \u00e8 presente un archivio video di artisti e film maker locali e internazionali. &lt;br&gt;\nLa CIC \u00e8 attenta a programmare le proprie attivit\u00e0 in stretta connessione con gli spazi dell'archivio e della biblioteca. Per cui le conferenze, i workshop e tutto il resto della programmazione forniscono una possibilit\u00e0 concreta di apprendimento critico. &lt;br&gt;\nNon \u00e8 ancora disponibile un catalogo on line dei materiali presenti in archivio, ma \u00e8 nei progetti della CIC costruire un database efficiente e facilmente utilizzabile dai visitatori.\nProgrammi di residenza.\nLa CIC organizza un programma di residenze per artisti. L'obiettivo principale \u00e8 quello di facilitare lo scambio tra artisti locali e internazionali. L'obiettivo \u00e8 quello di fornire ad artisti e ricercatori culturali un importante stimolo a condurre i loro progetti, acquisire familiarit\u00e0 con la scena culturale locale e mettere in atto strategie specifiche in base al contesto artistico/curatoriale.&lt;br&gt;\nAltro obiettivo del CIC \u00e8 quello di stabilire dei programmi di collaborazione e scambio a lungo termine con altre citt\u00e0 e sviluppare una cooperazione con le istituzioni regionali e internazionali che hanno una lunga esperienza di lavoro nell'ambito dell'arte contemporanea.\nVoci correlate.\nArte contemporanea africana &lt;br&gt;\nThe Townhouse Gallery&lt;br&gt;\nDarb 1718&lt;br&gt;\nPhotoCairo\nMashrabia Art Gallery &lt;br&gt;\nArtellewa Space for contemporary arts &lt;br&gt;\nEspace Karim Francis\nCollegamenti esterni.\nSito Contemporary Image Collective"}
{"id": "3661351", "revid": "110157", "url": "https://it.wikipedia.org/wiki?curid=3661351", "title": "Zalarinskij rajon", "text": "Il Zalarinskij rajon () \u00e8 un rajon dell'Oblast' di Irkutsk, nella Siberia sud orientale; il capoluogo \u00e8 Zalari, tra gli altri centri abitati va menzionato Vladimir.\nIl territorio \u00e8 composto per la maggior parte da foreste, sono presenti considerevoli giacimenti di carbone a poca profondit\u00e0 nel sottosuolo, il che rende il loro sfruttamento particolarmente conveniente."}
{"id": "3661352", "revid": "305330", "url": "https://it.wikipedia.org/wiki?curid=3661352", "title": "Intese", "text": ""}
{"id": "3661357", "revid": "365411", "url": "https://it.wikipedia.org/wiki?curid=3661357", "title": "Nuova strada Anas 88 - Tangenziale di Novara", "text": ""}
{"id": "3661359", "revid": "76963", "url": "https://it.wikipedia.org/wiki?curid=3661359", "title": "Mike Evans (attore)", "text": "Biografia.\nNato a Salisbury, North Carolina, da Theodore, dentista, e Annie Sue Evans, professoressa.\n\u00c8 famoso per aver interpretato il ruolo di \"Lionel\" nella sit-com \"I Jefferson\". Il suo ultimo ruolo risale al 2000 in un episodio della serie televisiva \"Walker Texas Ranger\".\nVita privata.\nSi spos\u00f2 con Helena Jefferson il 10 gennaio 1976. Ebbe due figlie, Carlena Harris e Tammy Evans. La moglie Helena mor\u00ec di cancro al seno l'11 settembre 2002, dopo che le fu diagnosticato il 24 febbraio 2001. Poco pi\u00f9 di quattro anni dopo, Mike Evans mor\u00ec di cancro alla gola, all'et\u00e0 di 57 anni a casa della madre a Twentynine Palms, California. La notizia del decesso fu resa pubblica una settimana dopo."}
{"id": "3661363", "revid": "1543377", "url": "https://it.wikipedia.org/wiki?curid=3661363", "title": "Nation (romanzo)", "text": "Nation \u00e8 un romanzo di Terry Pratchett, pubblicato per la prima volta in Gran Bretagna l'11 settembre 2008. \u00c8 il primo romanzo di Pratchett al di fuori del ciclo del Mondo Disco dai tempi di \"J.M. e la bomba\" (1996). \n\"Nation\" \u00e8 una ucronia, ambientata in una realt\u00e0 alternativa del mondo nel 1860. \nIl libro ha vinto il Premio Michael L. Printz per il 2009.\nAl 2021, il romanzo \u00e8 inedito in italiano.\nTrama.\nL'isola di \"Nation\" \u00e8 devastata da uno tsunami. Il giovane Mau \u00e8 l'unico sopravvissuto. Daphne (nome vero: l'imbarazzante Ermintrude) \u00e8 l'unica scampata della sua nave, naufragata sull'isola di Mau. I due trovano un metodo per comunicare tra loro, malgrado la lingua diversa, e cominciano a prendersi cura degli arrivi di sopravvissuti di altre isole, a loro volta devastate dal maremoto e convinti di trovare aiuto nell'isola di \"Nation\", celebre (nell'arcipelago) per le \"ancore degli d\u00e9i\" (un gruppo di sculture sacre).\nMalgrado la giovane et\u00e0, Mau si carica di tutta l'enorme responsabilit\u00e0 che attribuisce all'essere l'unico sopravvissuto della sua isola e della sua gente. Daphne apprende costumi, cucina e medicina locale, rielaborando tutto criticamente, ed entrambi cominciano ad avere delle strane visioni dell'aldil\u00e0. \nDa un lato, scopriranno che l'isola nasconde pi\u00f9 di quello che immaginavano; dall'altro, entrambi affronteranno malintenzionati e scorridori."}
{"id": "3661370", "revid": "287204", "url": "https://it.wikipedia.org/wiki?curid=3661370", "title": "Kacug", "text": ""}
{"id": "3661371", "revid": "80339", "url": "https://it.wikipedia.org/wiki?curid=3661371", "title": "Kachug", "text": ""}
{"id": "3661374", "revid": "120437428", "url": "https://it.wikipedia.org/wiki?curid=3661374", "title": "Fast Lane (Bad Meets Evil)", "text": "Fast Lane \u00e8 il primo singolo estratto dall'EP , pubblicato dal duo Bad Meets Evil, composto da Eminem e Royce da 5'9\". \u00c8 una colonna sonora di Fast &amp; Furious 6.\nLa canzone propone un beat semplice e si articola in due strofe cantate, alternativamente, da Slim Shady e Royce; lo stile riporta al classico Eminem provocatorio, esemplare \u00e8 il verso \"I don't wanna sound to heinous, but Nicki Minaj, I wanna stick my penis in your anus\".\nIl video vede Royce e Slim giocare con le loro stesse rime, accompagnate da varie animazioni."}
{"id": "3661378", "revid": "1543377", "url": "https://it.wikipedia.org/wiki?curid=3661378", "title": "Emilio Ghisoni", "text": "Biografia.\nNato nel 1937, segu\u00ec un corso di studi classici. Negli anni settanta progett\u00f2 i suoi primi prototipi: una rivoltella con canna e tamburo basculanti e la Mateba MT1, una pistola semiautomatica calibro .22 lr, prodotta in pochi esemplari nel 1980.\n\u00c8 con le rivoltelle prodotte dalla Mateba che Ghisoni si fa conoscere, sperimentando soluzioni ardite e inedite in tre diversi modelli: la prima Mateba MTR-8 del 1983, la Mateba 2006 e la Mateba Autorevolver.\nGhisoni ha saputo reinventare il concetto di revolver, partendo dall'idea di allineare la canna con la camera inferiore del tamburo anzich\u00e9 con la superiore minimizzando cos\u00ec gli effetti del rinculo.\nIl suo interesse si \u00e8 rivolto allo stesso modo alle semiautomatiche di grosso calibro, come il prototipo presentato nel 1995 con alimentazione coassiale, senza cio\u00e8 dislivello tra il piano della cartuccia e l'asse della canna.\nIl suo ultimo progetto fu il revolver compatto Chiappa Rhino prodotto dal 2006.\n\u00c8 scomparso nel 2008 all'et\u00e0 di 71 anni a seguito di un tumore osseo."}
{"id": "3661388", "revid": "278830", "url": "https://it.wikipedia.org/wiki?curid=3661388", "title": "Un sentimento che trascende il tempo", "text": ""}
{"id": "3661390", "revid": "278830", "url": "https://it.wikipedia.org/wiki?curid=3661390", "title": "Il castello al di l\u00e0 dello specchio", "text": ""}
{"id": "3661391", "revid": "278830", "url": "https://it.wikipedia.org/wiki?curid=3661391", "title": "La spada del dominatore del mondo", "text": ""}
{"id": "3661392", "revid": "287204", "url": "https://it.wikipedia.org/wiki?curid=3661392", "title": "Louis Charles Trabut", "text": " \u00c8 ricordato per il suo lavoro sulla flora dell'Algeria e della Tunisia.\nTrabut fu un professore di storia naturale presso la facolt\u00e0 di Medicina e Farmacia di Algeri, e consulente fisico presso H\u00f4pital Mustapha. Con il botanico Jules Aim\u00e9 Battandier (1848\u20131922), pubblic\u00f2 alcuni lavori sulla flora algerina tra cui : \nIl suo cognome fu associato ad alcune specie di piante tipo la specie di eucalyptus \"Eucalyptus trabutii\"."}
{"id": "3661393", "revid": "278830", "url": "https://it.wikipedia.org/wiki?curid=3661393", "title": "L'isola del fuoco scarlatto", "text": ""}
{"id": "3661405", "revid": "287204", "url": "https://it.wikipedia.org/wiki?curid=3661405", "title": "Gran Premio motociclistico di Germania 1963", "text": "Il Gran Premio motociclistico di Germania fu il secondo appuntamento del motomondiale 1963.\nSi svolse il 26 maggio 1963 sull'Hockenheimring in virt\u00f9 del principio di alternanza con il circuito della Solitude (fu anche l'ultima volta che venne utilizzato questo circuito nella configurazione originale, di l\u00ec a poco verr\u00e0 modificato). Erano in programma le classi 50, 125, 250, 350 e sidecar. Per la 350 si tratt\u00f2 della prima prova dell'anno, mentre la 500 dopo due gran premi non aveva ancora iniziato il suo campionato.\nLe vittorie delle gare disputate in singolo furono di Jim Redman su Honda in 350, di Tarquinio Provini su Morini in 250, di Ernst Degner su Suzuki in 125 e di Hugh Anderson, anch'egli su Suzuki, in 50.\nNei sidecar vittoria per Florian Camathias utilizzando un telaio da lui progettato in collaborazione con altri due storici piloti delle motocarrozzette, Colin Seeley e Helmut Fath e da cui la sigla di \"FCS\".\nClasse 350.\nCuriosamente nella classifica finale, ai primi sei posti, giunsero piloti equipaggiati da sei case motociclistiche diverse. Pochi giorni prima della gara il pilota ufficiale scelto dalla Gilera per il ritorno alle corse, Derek Minter, incorse in un incidente di gara che lo terr\u00e0 lontano dalle gare a lungo; al suo posto il direttore del reparto corse, l'ex iridato Geoff Duke, ingaggi\u00f2 il connazionale Phil Read che giunse al terzo posto in questo esordio.\nTra i ritirati della gara John Hartle, altro pilota ufficiale Gilera.\nClasse 250.\nRallentato poco prima della fine della corsa da noie meccaniche, in diverse fonti il pilota Alan Shepherd viene classificato al 5\u00ba posto e in altre al 7\u00b0."}
{"id": "3661409", "revid": "1310927", "url": "https://it.wikipedia.org/wiki?curid=3661409", "title": "Gustavo Manduca", "text": "Carriera.\nClub.\nDopo diversi anni trascorsi nelle giovanili di alcuni club, viene acquistato nel 2004 dal Mar\u00edtimo dove trascorre due stagioni, e nel 2006 viene acquistato dal Benfica. Nel 2006 viene acquistato dall' in prestito dove colleziona 51 presenze e 6 reti. Nel 2010 viene acquistato dall'APOEL Nicosia e durante il match di Champions League disputatosi il 13 settembre 2011 contro lo Zenit San Pietroburgo, segna la rete del pareggio momentaneo contro la squadra russa."}
{"id": "3661411", "revid": "438678", "url": "https://it.wikipedia.org/wiki?curid=3661411", "title": "Strana donna/La prima notte senza lei", "text": "Strana donna/La prima notte senza lei \u00e8 un 45 giri di Riccardo Fogli pubblicato nel 1973. Entrambe le tracce sono estratte dall'album Ciao amore, come stai."}
{"id": "3661419", "revid": "110157", "url": "https://it.wikipedia.org/wiki?curid=3661419", "title": "Gurutalawa", "text": "Gurutalawa \u00e8 una citt\u00e0 rurale nello Sri Lanka. \u00c8 localizzata nel Distretto di Badulla della provincia di Uva.\nQui si trova anche il famoso St. Thomas' College."}
{"id": "3661421", "revid": "69794", "url": "https://it.wikipedia.org/wiki?curid=3661421", "title": "Byworth", "text": ""}
{"id": "3661424", "revid": "1543377", "url": "https://it.wikipedia.org/wiki?curid=3661424", "title": "Scream/Childhood", "text": "Scream/Childhood \u00e8 il titolo del singolo di lancio del doppio album \"\" (1995) del cantante statunitense Michael Jackson. \"Scream\" \u00e8 un duetto con la sorella Janet Jackson mentre \"Childhood\" \u00e8 la canzone portante della colonna sonora del film \"Free Willy 2\" ed \u00e8 anche contenuta in \"HIStory\".\nIl singolo fu, pertanto, sia il primo singolo estratto dall'album \"HIStory\" che il primo, e unico, dalla colonna sonora del film \"Free Willy 2\".\nSuccesso commerciale.\nIl singolo raggiunse immediatamente i vertici delle classifiche internazionali, diventando uno dei successi di vendita migliore degli anni novanta e debutt\u00f2 inoltre direttamente alla quinta posizione della \"Billboard\", record assoluto per l'epoca, infranto qualche mese dopo dallo stesso Jackson col singolo \"You Are Not Alone\" che debutt\u00f2 invece direttamente alla numero uno.\n\"Scream\" \u00e8 anche ricordato per il suo video: infatti, con un costo di 7 milioni di dollari, il video \u00e8 stato nominato nel Guinness World Records come \"il video pi\u00f9 costoso mai realizzato\""}
{"id": "3661429", "revid": "124486656", "url": "https://it.wikipedia.org/wiki?curid=3661429", "title": "De Fonseca (azienda)", "text": "De Fonseca \u00e8 un'azienda italiana leader nel mercato della pantofoleria e delle calzature leggere da esterno e da mare.\nI principali marchi della societ\u00e0 sono De Fonseca, per gli articoli di pantofoleria e da mare, e Moppine, le pantofole superimbottite a forma di animali o personaggi.\nStoria.\nFondata nel 1972 a Lein\u00ec dai coniugi Livio Tamagno e Laura Camis De Fonseca, l'azienda cresce fino ad essere prima rivelata nel 1988 dalla famiglia Gandolfi e poi nel 2009 dal fondo di private equity Star Capital. Nel 2010 un altro fondo di private equity, Consilium sgr, fondato nel 2006 dai due proprietari, Antonio Glorioso e Stefano Iamelli, acquisisce il controllo dell'azienda (il 50,6%) mentre Star Capital resta in minoranza con il 36% e il resto \u00e8 distribuito tra la societ\u00e0 Allianz Globus e l'amministratore delegato Fausto Ortolani.\nConsilium continua poi ad investire nel fashion con l'idea di creare un polo di eccellenza. Nel 2011 rileva il brand di abbigliamento tecnico sportivo Macron, nel 2012 di Tucano Urbano, azienda di abbigliamento e accessori per le moto, nel 2015 del marchio di sportswear Navigare.\nNel 2018 rileva a Fucecchio, in Toscana, il gruppo River con il Calzaturificio Energy, primario produttore di sneaker e car-shoe; nel 2019 acquisisce il Calzaturificio Claudia. Nello stesso tempo d\u00e0 vita ad una nuova societ\u00e0, Gruppo Manifattura Italiana, a cui fanno capo tutte le altre attivit\u00e0. Responsabile della nuova societ\u00e0, che ha stabilimenti in Toscana, Albania e Tunisia, diventa Alberto Zunino."}
{"id": "3661430", "revid": "110157", "url": "https://it.wikipedia.org/wiki?curid=3661430", "title": "Mondo/Finito", "text": "Mondo/Finito \u00e8 un 45 giri di Riccardo Fogli pubblicato nel 1976. Entrambe le tracce sono scritte e composte da Carla Vistarini e Luigi Lopez, ed estratte dall'album omonimo al cantautore."}
{"id": "3661431", "revid": "1751024", "url": "https://it.wikipedia.org/wiki?curid=3661431", "title": "Te so\u00f1\u00e9", "text": "Te so\u00f1\u00e9 \u00e8 un singolo del gruppo musicale argentino Erreway, pubblicato nel 2002, come primo estratto del secondo album in studio \"Tiempo\".\nIl videoclip \u00e8 stato girato da Cris Morena e ha come protagonisti Luisana Lopilato e Felipe Colombo."}
{"id": "3661441", "revid": "1149807", "url": "https://it.wikipedia.org/wiki?curid=3661441", "title": "Chiesa di San Giuseppe (Piana di Valdagno)", "text": "La chiesa di San Giuseppe a Piana di Valdagno, in provincia di Vicenza, si trova nella piazza centrale del paese, rappresentandone cos\u00ec il pi\u00f9 importante luogo di culto. Attorno a questo edificio ruota l'attivit\u00e0 della Parrocchia di Piana, una delle ventotto che compongono il Vicariato di Valdagno.\nLa storia della Chiesa.\nLa data di prima costruzione della chiesa di Piana viene fatta risalire al 1540-41. Nel verbale della visita pastorale del Vescovo di Vicenza Matteo Priuli, risalente al 1568, si deduce, infatti, come questa risalga a ventisette anni prima.\nSi apprende anche che il primo sacerdote di Piana fu don Gian Maria Santolin da Altissimo, insediatosi nel 1570. Cinque anni pi\u00f9 tardi, nel 1575, il vicario generale P. Campano acconsent\u00ec all'amministrazione di tutti i sacramenti all'interno della chiesa, nonch\u00e9 alla costruzione del cimitero a fianco alla stessa.\nTuttavia fu solo in occasione della visita del cardinale Valerio di Verona, nel 1584, che la chiesa venne consacrata e dedicata a San Giuseppe.\nAll'epoca misurava 21\u00a0m in lunghezza e 6,25 in larghezza, presentava tre altari, tuttora esistenti: il maggiore dedicato a San Giuseppe, i laterali a San Valentino e alla Madonna, ed era in pieno stile romanico.\nLa prima chiesa di Piana, seppur di modeste dimensioni, all'epoca della sua fondazione era sufficiente a soddisfare le esigenze della comunit\u00e0, costituita allora da una cinquantina di famiglie. Fu solo dopo l'incremento demografico registrato intorno alla met\u00e0 del Seicento, con un aumento della popolazione di Piana da trecento a cinquecentocinquanta abitanti, che la capienza della chiesa non apparve pi\u00f9 adeguata.\nFu proprio per questo che il 30 agosto 1652 il curato don Giacomo Tessari chiese al vescovo l'autorizzazione per ampliare l'edificio. La facciata originale venne quindi abbattuta e la navata venne prolungata in avanti di circa 6,25\u00a0m.\nNonostante questi lavori di ampliamento, dopo neppure un secolo, la capienza della chiesa risult\u00f2 nuovamente insufficiente. Nella seconda met\u00e0 del Settecento infatti, la popolazione di Piana contava circa novecento anime. Fu per questo che il 6 ottobre del 1764 l'allora curato Virgilio Testolin chiese, ed ottenne, il permesso di procedere alla demolizione e ricostruzione dell'edificio al fine di soddisfare le necessit\u00e0 di una comunit\u00e0 che si stava via via allargando.\nI lavori per la costruzione della chiesa di Piana nella sua versione attuale iniziarono quindi l'anno successivo, nel 1765, per concludersi verso la fine del 1780, non senza l'impegno e il contributo di tutta la collettivit\u00e0. Oggi la chiesa appare ben pi\u00f9 ampia di com'era stata inizialmente eretta, misurando circa 30 metri in lunghezza e una quindicina in larghezza.\nAl suo interno si possono ammirare un antico fonte battesimale, consacrato nel 1575, i tre altari antichi, due pi\u00f9 recenti: uno del 1924 dedicato a Sant'Antonio da Padova e quello del 1938 dedicato all'Immacolata Concezione e la nuova statua in legno del maestro altoatesino Felix Kostner, raffigurante San Giuseppe con il bambin Ges\u00f9.\nIl Campanile della Chiesa.\nLa costruzione del campanile della Chiesa di Piana ha seguito vicissitudini in parte diverse da quelle dell'edificio principale. L'attuale torre campanaria venne infatti eretta tra il 1745 e il 1756 ed esisteva quindi gi\u00e0 prima dell'inizio degli ultimi lavori sulla chiesa, iniziati, come si \u00e8 detto sopra, nel 1765. Il vecchio campanile, nonostante non siano rimaste molte fonti storiche al riguardo, si pensa fosse stato costruito contemporaneamente alla prima chiesa, quindi intorno al 1540-41. Alcuni elementi architettonici suggeriscono che tale struttura presentasse originariamente un basamento quadrato di 2,7 metri di lato, un'altezza di 15 metri e che ospitasse due campane.\nAllo stato attuale, il campanile presenta una base a pianta quadrata di 4 metri per lato e un'altezza di 33 metri. Dispone di un concerto a cinque campane, mosse da dei motori elettrici comandati automaticamente da un orologio elettronico programmabile."}
{"id": "3661442", "revid": "287204", "url": "https://it.wikipedia.org/wiki?curid=3661442", "title": "Aliens (videogioco)", "text": ""}
{"id": "3661444", "revid": "92723", "url": "https://it.wikipedia.org/wiki?curid=3661444", "title": "Diocesi di Thurio", "text": "La diocesi di Thurio (in latino: \"Dioecesis Thuriensis\") \u00e8 una sede soppressa e sede titolare della Chiesa cattolica.\nStoria.\nThurii (anche \"Turii\" o \"Turi\"; , ) fu una citt\u00e0 della Magna Grecia, situata nelle vicinanze dell'antica Sybaris, odierna Sibari in Calabria, ovvero, pi\u00f9 probabilmente, pressoch\u00e9 sullo stesso sito, sulla costa occidentale del Golfo di Taranto.\nNon si conosce l'origine della diocesi, anche se la tradizione leggendaria ritiene Thurium patria di due papi, Telesforo e Dionisio, e del vescovo milanese Calimero. Come citt\u00e0 portuale e importante centro della Sibaritide, dovette accogliere il cristianesimo prima del IV secolo, e ben presto la comunit\u00e0 cristiana locale ebbe un proprio vescovo, come dimostrerebbero alcune evidenze archeologiche; tra queste un'epigrafe mutila, scoperta a San Demetrio Corone e databile tra la fine del IV e l'inizio del V secolo, che, \u00abriferendosi con ogni probabilit\u00e0 a un vescovo, rappresenterebbe il primo indizio di una comunit\u00e0 cristiana, da ritenersi strutturata nel corso del V secolo\u00bb.\nLa diocesi \u00e8 documentata per la prima volta in un'epistola non datata di papa Gelasio I (492-496), scritta ai vescovi Valeriano e Maiorico dei Bruzi, ai quali il pontefice dette l'incarico di visitare la Chiesa di Thurio, rimasta orfana del proprio pastore, e di scegliere un \"dignum sacerdotem\" come nuovo vescovo.\nPrimo vescovo conosciuto \u00e8 Giovanni, forse il medesimo scelto su incarico di papa Gelasio; \u00e8 anche l'unico vescovo che si pu\u00f2 attribuire con un certo grado di sicurezza a Thurio. Giovanni intervenne a Roma al \"sinodo palmare\" del 23 ottobre 501, durante il quale papa Simmaco fu assolto da tutte le accuse a suo carico, e la sua firma appare al 66\u00ba posto nelle sottoscrizioni sinodali. Nella lista delle presenze episcopali del concilio celebrato sempre a Roma il 6 novembre 502, compare anche un vescovo Giovanni, ma senza indicazione della sede di appartenenza; potrebbe essere il vescovo di Thurio; nessun vescovo di Thurio tuttavia appare nell'elenco delle sottoscrizioni dello stesso concilio. Esistono inoltre alcune lettere di papa Gelasio I scritte ad un vescovo Giovanni dei Bruzi, ma senza indicazione della sede di appartenenza; potrebbe essere il vescovo di Thurio, come pure l'omonimo vescovo di Vibona.\nLa diocesi \u00e8 ancora documentata nell'epistolario di papa Gregorio Magno. In una lettera del gennaio 603, il pontefice incaric\u00f2 il vescovo Venerio di Vibona, assieme ad altri due vescovi, di vegliare sull'elezione dei vescovi delle sedi calabresi in quel momento vacanti per la morte dei rispettivi prelati di cui non \u00e8 fatto il nome, ossia le diocesi di Thurio, di Tauriana e di Cosenza.\nPer il VII secolo sono noti altri due vescovi, ma la cui attribuzione a Thurio \u00e8 controversa: Valentino, che partecip\u00f2 al concilio lateranense del 649 convocato da papa Martino I; e Teofane, che prese parte al concilio romano del 680 indetto da papa Agatone. Valentino apparterrebbe in realt\u00e0 alla sede di Torres in Sardegna, mentre per Teofane \u00e8 stata ipotizzata la sua appartenenza a una \"Turritana ecclesia\", localizzata tra Nicastro e Maida, sul versante tirrenico della Calabria.\nSono invece da scartare gli altri vescovi attribuiti a questa diocesi: Guglielmo, menzionato nel 1112, che fu vescovo di Troia in Puglia; ed anche il Giovanni attribuito al 1031.\nA partire dalla prima met\u00e0 dell'VIII secolo le diocesi dei domini bizantini dell'Italia meridionale furono sottratte dagli imperatori alla giurisdizione del patriarcato di Roma per essere sottomesse al patriarcato di Costantinopoli. La diocesi di Thurio appare in una \"Notitia Episcopatuum\", databile al IX secolo, tra le suffraganee dell'arcidiocesi di Reggio. Tuttavia, nelle \"Notitiae\" successive la diocesi scompare, e al suo posto compaiono le nuove sedi di Rossano, di Cassano e di Bisignano, \u00abci\u00f2 che farebbe supporre essere stato il territorio di queste tre diocesi, tra loro confinanti, costituito con quello precedentemente appartenuto a Thurii\u00bb. \u00c8 un dato tradizionale, non sufficientemente documentato, che, di fronte alle continue minacce dei Saraceni, i vescovi di Thurio si siano rifugiati nel centro fortificato di Rossano, continuando la serie episcopale nella nuova citt\u00e0.\nDal 1995 Thurio \u00e8 annoverata tra le sedi vescovili titolari della Chiesa cattolica; dall'8 settembre 1995 l'arcivescovo, titolo personale, titolare \u00e8 Antonio Lucibello, nunzio apostolico."}
{"id": "3661447", "revid": "709565", "url": "https://it.wikipedia.org/wiki?curid=3661447", "title": "Jarod (personaggio)", "text": "Jarod \u00e8 il protagonista della serie televisiva statunitense \"Jarod il camaleonte\" (\"The Pretender\" in originale), interpretato da Michael Terry Weiss (da adulto) e da Ryan Merriman (da bambino). Jarod \u00e8 un bambino prodigio, rapito e confinato nella struttura nota come \"Centro\" che, una volta cresciuto, decide di fuggire per aiutare persone in difficolt\u00e0 e per ritrovare i suoi genitori scomparsi. Per nascondersi dal Centro che gli \u00e8 sempre alle costole, Jarod continua in ogni episodio della serie a impersonare persone diverse, facilitato dalle sue conoscenze che gli permettono di identificarsi in qualsiasi persona lui voglia.\nIspirazione.\nIl personaggio di Jarod \u00e8 basato sulla figura di Ferdinand Waldo Demara, capace di esercitare in vita numerose professioni diverse tra loro, pur non avendo conseguito alcuno studio specifico. Alla sua \"attivit\u00e0\" ha posto fine l'FBI, che lo ha arrestato, dopo che questi aveva terminato un'operazione a cuore aperto.\nMichael T. Weiss, attore che interpreta Jarod, venne contattato dalla produzione mentre si trovava al Sundance Film Festival. Weiss accett\u00f2 la parte perch\u00e9 gli permetteva di interpretare un ruolo diverso a seconda dell'episodio. Nel corso di un'intervista, l'attore rivel\u00f2 che il suo maggior riferimento nell'interpretazione di Jarod era Peter Sellers in \"Oltre il giardino\".\nPersonaggio.\nAspetto.\nJarod \u00e8 un uomo dal fisico imponente e statuario e dall'altezza elevata, ma nonostante la sua costituzione ispira gi\u00e0 dalla prima impressione l'idea di una brava persona, principalmente per il suo sincero sorriso sul volto. Jarod, tuttavia, presenta spesso anche uno sguardo freddo e sottile, il quale lo caratterizza come estremamente ambiguo e rendono difficile capire quale sia il suo reale schieramento o se stia dicendo o no la verit\u00e0.\nSolitamente il personaggio veste con dei completi neri; talora di pelle, talora rigorosamente in giacca e cravatta. Tuttavia in alcune occasioni lo si \u00e8 visto con delle t-shirt aderenti o in tenute sportive, tuttavia la maggior parte della serie la passa indossando le varie divise dei lavori che svolge per nascondersi dal Centro.\nPersonalit\u00e0.\nJarod \u00e8 ritratto come un uomo estremamente rilassato, e solo raramente lo si \u00e8 visto arrabbiato. A detta del suo attore, Michael T. Weiss, Jarod \"incarna la perfezione\". Tramite le sue abilit\u00e0 da \"simulatore\" \u00e8 in grado di diventare qualsiasi persona voglia o riprodurre ogni tipo di mestiere nei minimi dettagli. Queste sue abilit\u00e0, unite alla sua persona sincera, dolce, affettuosa e simpatica, rendono Jarod lo stereotipo del perfetto eroe moderno. Nonostante i rischi e le brusche realt\u00e0 della sua vita da lavoratore e da quella in fuga dal \"Centro\", egli tenta di mantenere integra la sua onest\u00e0 e sfoggia un atteggiamento positivo e molto ironico. Ogni volta che inizia a fare un nuovo mestiere, Jarod si presenta a qualcuno con degli alias, ma sempre col suo nome seguito da un cognome di fantasia (ad esempio \"Jarod Smith\") tranne in una puntata in cui si fa chiamare \"Dick Dixon\".\nJarod ha un grande senso di giustizia. Indaga su casi riguardo a persone (e a volte a bambini) uccisi o maltrattati per scoprire i veri colpevoli, per poi punirli in modi molto sadici e intelligenti. Spesso ritorce contro agli assassini la punizione che loro stessi hanno inflitto alle loro vittime. Contemporaneamente \u00e8 ben conscio che il \"Centro\", nella figura di Miss Parker, gli sta alle costole, ma nonostante ci\u00f2 non mostra paura, anzi sembra essere attratto dal rischio e non si fa scrupoli a giocare con i suoi inseguitori, specialmente Miss Parker alla quale \u00e8 solito fare un regalo alla fine di ogni episodio.\nAma molto stare con i bambini, dai quali impara come divertirsi, e a volte si comporta come tale, in quanto lui stesso non \u00e8 mai stato un bambino; ad esempio compra oggetti assurdi e infantili, guarda i cartoni animati e va matto per i dolciumi. Spesso sono proprio i bambini, ma a volte altri personaggi, che inconsciamente fanno scoprire al protagonista diversi oggetti; in alcuni episodi, ad esempio, Jarod scopre i fumetti di Batman mentre in un altro i Twinkies. Il numero preferito di Jarod \u00e8 l'8.\nJarod era affezionato molto alla madre di Miss Parker quando lei era in vita come si pu\u00f2 vedere nel secondo episodio della prima stagione. Lo stesso affetto \u00e8 simile a quello che Jarod prova per Sidney, l'unico uomo di cui possa realmente fidarsi e parlare liberamente. Oltre a questi personaggi, Jarod ha anche un rapporto alquanto strano e difficile con Miss Parker, sua accanita inseguitrice. Nel corso della serie si scopre che erano amici d'infanzia e che si sono scambiati il primo bacio, inoltre \u00e8 l'unico a cui Miss Parker ha svelato il suo vero nome. Insieme, inoltre, hanno perso delle persone care durante la loro infanzia. Da adulti i loro destini si sono nuovamente intrecciati ed entrambi si aiutano reciprocamente nella ricerca del loro passato. Nonostante ci\u00f2, Miss Parker ha inizialmente tentato di ostacolare Jarod nella ricerca del suo passato.\nDal primo episodio della seconda serie la personalit\u00e0 di Jarod cambia radicalmente facendolo diventare pi\u00f9 intransigente e, a volte, anche pi\u00f9 violento. Inoltre cambia anche la pettinatura. Questo \u00e8 forse dovuto all'apparente morte di suo fratello Kyle. Inoltre, inizia anche ad avere pi\u00f9 rapporti con Sidney e Miss Parker e di conseguenza con il \"Centro\".\nJarod, inoltre, \u00e8 allergico ai pistacchi ed ama particolarmente il cibo caldo e piccante Ha gruppo sanguigno AB negativo, proprio come suo fratello Kyle.\nBiografia del personaggio.\nAntefatti.\nJarod \u00e8 il figlio di una donna di nome Margareth e del Maggiore Charles. La sua data di nascita gli \u00e8 sconosciuta. Viene portato al \"Centro\" da Jacob nel 1963 all'et\u00e0 di quattro anni come rivela il Signor Raines e viene subito affiancato a Sidney, uno psicologo europeo che da quel momento diventa il suo mentore e una figura paterna. Sidney sottopone Jarod ad esperimenti e prove che prendono il nome di \"simulazioni\" con lo scopo di fargli risolvere ipotetiche situazioni di pericolo grazie alle sue capacit\u00e0 fuori dal comune. Eseguendo questi test, Jarod diventa un \"Camaleonte\", ovvero una persona capace di diventare chiunque voglia essere.\nPer circa 37 anni Jarod lavora nel \"Centro\", senza sapere in che modo vengano usate le sue \"simulazioni\". Sempre in questo periodo, inoltre, Jarod ha creduto che il suo cognome fosse Russell, cosa successivamente smentita. In seguito, sconvolto dalla scoperta che il Centro gli aveva sempre mentito sulla sorte dei suoi familiari (facendogli credere che fossero morti), e dall'uso malvagio che facevano delle sue capacit\u00e0, Jarod fugge e si nasconde negli Stati Uniti, continuando a impersonare continuamente persone diverse oltre che per nascondersi, anche allo scopo di aiutare le altre persone grazie alle conoscenze acquisite. La sua fuga dal Centro avviene con altri due fuggitivi: Alex ed Eddie. Il primo viene apparentemente ucciso nella fuga, mentre il secondo riesce a scappare con Jarod. Prima di fuggire, inoltre, Jarod entra in possesso di tutti i DSA (\"Digital Simulation Archive\") che aveva effettuato e che racchiudevano tutta la sua vita al Centro.\nPer recuperarlo, il \"Centro\" ingaggia alcuni dei suoi migliori elementi, tra cui spiccano i nomi di Miss Parker, figlia di Catherine Parker, e Sidney, il suo vecchio mentore.\nNella serie.\nJarod inizia, quindi, a fuggire dal \"Centro\" e si spinge in moltissimi posti con l'unico scopo di trovare alcune informazioni su i suoi genitori e sul suo passato. Contemporaneamente inizia a impersonare persone diverse in modo da aiutare varie persone in difficolt\u00e0 e cercare anche di risolvere vari gialli. Con uno scambio di informazioni tra lui e il \"Centro\", Jarod riesce ad ottenere la prima informazione sul suo passato, ovvero una foto di sua madre Margareth e, successivamente, altre informazioni tramite un investigatore che lo aveva cercato da piccolo su incarico di sua madre.\nSempre in questo periodo, inoltre, Jarod entra in contatto con Angelo, altro simulatore, che si dimostra una buona fonte di informazioni e un buon alleato nella ricerca del passato di Jarod. Proprio grazie ad Angelo che Jarod ritrova Kyle, il ragazzo con cui ha condiviso le torture del \"Centro\", che altri non \u00e8 che suo fratello. Contemporaneamente a questa scoperta, Jarod raggiunge anche l'abitazione dei suoi genitori, scopre i loro nomi (Margareth e Charles) e anche di avere una sorella minore, Emily, nata dopo il suo rapimento. Mentre Kyle viene coinvolto in un'esplosione che lo uccide apparentemente, Jarod riesce ad incontrare la madre e la sorella a Boston, e le avverte in tempo di allontanarsi dopo aver incontrato il Signor Raines, che gi\u00e0 precedentemente aveva dimostrato di sapere qualcosa sul suo passato. Raines viene per\u00f2, sparato da un misterioso cecchino, che si riveler\u00e0 successivamente Sidney. Jarod, quindi, riesce a fuggire.\nSuccessivamente Jarod ritrova Kyle a Dry River, nel deserto dell'Arizona, dove per\u00f2 finisce in una trappola del \"Centro\" organizzata da Mr. Lyle. Kyle si sacrifica, permettendo a Jarod di fuggire e di continuare la ricerca sulla loro famiglia.\nProprio in questo periodo, Jarod scopre dell'esistenza delle \"Schede Rosse\" che contengono le informazioni riguardo al passato dei simulatori del Centro. Le informazioni riveleranno a Jarod altre informazioni sia sul suo passato che su quello di Miss Parker.\nVerso la fine della terza stagione, Jarod scopre che suo padre, il maggiore Charles, \u00e8 ancora vivo e potrebbe trovarsi in una base segreta al Circolo Polare Artico. Jarod riesce a trovarlo, ma contemporaneamente scopre che il \"Centro\" \u00e8 riuscito a creare un suo clone da bambino. Jarod salva il bambino e lo affida a su padre, mentre lui viene catturato dal Centro, da cui riesce a fuggire nuovamente all'inizio della quarta stagione.\nNel corso della quarta stagione, Jarod si innamora di una giovane donna, Zoey, in fuga dal suo ex fidanzato e dal suo passato. I due finiranno anche per progettare la loro fuga, ma Jarod sar\u00e0 costretto a rinunciare per rintracciare sua sorella Emily.\nNell'ultima puntata della serie, Jarod, grazie ad un'indicazione del maggiore Charles, riesce a ritrovare la sorella Emily che lavora come reporter a Filadelfia. Prima del loro incontro, per\u00f2, Emily viene gettata dal palazzo in cui lavorava da Mr. Lyle. Jarod riesce, fortunatamente, a salvare la sorella e scopre da quest'ultima dell'esistenza di un giovane ragazzo di nome Ethan, che successivamente si scoprir\u00e0 essere il figlio di Catherine Parker e del maggiore Charles, e quindi fratello di Emily e dello stesso Jarod.\nNei film televisivi.\nDopo la cancellazione, la serie \u00e8 proseguita con due film televisivi: Il Camaleonte Assassino (\"The Pretender 2001\") e L'Isola Del Fantasma (\"The Pretender: Island Of The Haunted\").\nNel primo film, Jarod ed Ethan si alleano per combattere il \"Centro\". Contemporaneamente, per\u00f2, Jarod \u00e8 costretto ad affrontare Alex (il simulatore che era stato apparentemente ucciso durante la sua prima fuga dal Centro) che ha rapito Mr Parker. Jarod, quindi, si unisce a Miss Parker per liberare Mr Parker e sconfiggere Alex, ma proprio durante l'inseguimento, mentre sta per catturarlo, l'uomo si getta da un ponte dopo aver rivelato a Jarod che il \"Centro\" desidera riaverlo non soltanto perch\u00e9 \u00e8 un simulatore.\nNel secondo film, Jarod si dirige nell\"'Isola degli Ossessionati\" dove tenta, inutilmente, di ricongiungersi con sua madre. Sempre in quest'isola, inoltre, Jarod, insieme a Miss Parker, riesce a recuperare delle pergamene che contengono delle verit\u00e0 che possono compromettere il \"Centro\". Per distruggerle, il Signor Parker si getta nell'oceano con esse, ma nonostante ci\u00f2 le pergamene riemergono su una spiaggia. Su di esse vi appare una scritta simbolica: \"Il Centro dovr\u00e0 svilupparsi. L'eletto sar\u00e0 trovato, un bambino di nome Jarod.\"\nAbilit\u00e0.\nJarod \u00e8 un \"simulatore\", ovvero una persona in grado di diventare qualsiasi persona voglia o riprodurre ogni tipo di mestiere nei minimi dettagli (dottore, pilota, guardacoste ecc.). Egli \u00e8 anche in grado di riprodurre qualsiasi esperienza giungendo a provare le stesse emozioni di persone che l'hanno vissuta in prima persona, anche a distanza di anni. Jarod ha, quindi, un'ottima capacit\u00e0 di osservazione, \u00e8 infatti capace di cogliere anche il pi\u00f9 piccolo dettaglio nascosto in qualsiasi immagine o ripresa video, caratteristica che lo rende un ottimo indagatore.\nOltretutto Jarod \u00e8 in grado di utilizzare qualsiasi tipologia di arma da fuoco, dimostrando una mira praticamente infallibile. Jarod \u00e8 dotato di una grande intelligenza tattica e strategica ed ha anche una notevole competenza di autodifesa.\nAltre apparizioni.\nJarod compare anche in tre episodi della serie TV \"Profiler\", nel corso di cross-over promossi dalla NBC. Nella terza stagione la prima parte di una storia del 19\u00ba episodio (titolo originale episodio: \"End Game\") di \"Jarod Il Camaleonte\" trova conclusione nel 20\u00ba episodio (titolo originale: \"Grand Master\") della terza stagione di \"Profiler\". Nella quarta stagione la prima parte del 10\u00ba episodio (\"Spin Doctor\") di \"Jarod il camaleonte\" trova seguito nel 10\u00ba episodio (\"Clean Sweep\") della quarta stagione di \"Profiler\". Nei cross-over compaiono anche i due principali personaggi della serie \"Profiler\". Al termine dell'episodio di \"Profiler\" Jarod scompare tra lo stupore della protagonista.\nJarod riappare anche nella puntata 18 (\"La pianista\") della quarta stagione di \"Profiler\", questa volta con una trama a s\u00e9 stante."}
{"id": "3661455", "revid": "287204", "url": "https://it.wikipedia.org/wiki?curid=3661455", "title": "Dionys\u012bs Chi\u014dt\u012bs", "text": "Biografia.\nNel 2010 ha organizzato una campagna di beneficenza per aiutare Maria Moka, una ragazza di nove anni affetta da una rara forma di cancro, in modo da raccogliere 500.000 euro, necessari a compiere l'intervento chirurgico.\nIl 4 dicembre 2014 il portiere annuncia - tramite un post sul proprio account Facebook - che la piccola sta bene e ha superato il tumore, ringraziando tutte le persone che hanno preso parte alla raccolta fondi.\nCarriera.\nClub.\nHa esordito nell' nella stagione 1997-1998. Dopo due anni in prestito prima all' e poi al Proodeftiki \u00e8 tornato all'AEK dove \u00e8 rimasto per sette stagioni. Dopo una stagione trascorsa al Kerkyra, nel 2008 \u00e8 stato acquistato dall'APOEL Nicosia. Il 7 marzo 2012 durante il ritorno degli ottavi di Champions League contro Olympique Lyonnais trascina la squadra cipriota ad una storica qualificazione ai quarti, rimanendo imbattuto per tutti i 120' della gara e neutralizzando due calci di rigore.\nNazionale.\nEsordisce con la selezione ellenica il 20 novembre 2002 in Grecia-Irlanda (0-0), subentrando nella ripresa al posto di Ant\u014dn\u012bs Nikopolid\u012bs. Alla luce delle ottime prestazioni fornite con l'APOEL, il 23 settembre 2011 viene convocato dal CT Fernando Santos in vista degli impegni contro Croazia e Georgia tornando in nazionale dopo nove anni. Assiste i compagni in entrambe le occasioni dalla panchina, senza scendere in campo.\nStatistiche.\nPresenze e reti nei club.\n\"Statistiche aggiornate al 4 gennaio 2017.\""}
{"id": "3661457", "revid": "1833487", "url": "https://it.wikipedia.org/wiki?curid=3661457", "title": "Francie Calfo", "text": "Carriera.\nDall'agosto 2010 \u00e8 entrata nella societ\u00e0 Imagine Entertainment di Brian Grazer e Ron Howard come presidente del settore televisivo.\nPrecedentemente aveva lavorato per la The Walt Disney Company, nel dipartimento sviluppo del settore televisivo, divenendo poi vicepresidente del settore ricerche della Buena Vista Television. In seguito lavor\u00f2 per la Touchstone Television, di cui \u00e8 stata vicepresidente, e presidente per lo sviluppo delle serie drammatiche. Tra queste, ha supervisionato la produzione di serie come \"\" e \"Alias\". Successivamente lavor\u00f2 anche per gli studi televisivi della ABC come produttrice indipendente, servendo come produttore esecutivo per diverse serie televisive. \u00c8 stata anche vicepresidente esecutivo del dipartimento che cura la programmazione serale della ABC, curando con il suo staff serie come \"Desperate Housewives\", \"Lost\", \"Grey's Anatomy\" e \"Brothers &amp; Sisters\".\nFrancie Calfo \u00e8 laureata in comunicazioni presso la Loyola Marymount University."}
{"id": "3661458", "revid": "767487", "url": "https://it.wikipedia.org/wiki?curid=3661458", "title": "Boys for Pele", "text": "Boys for Pele \u00e8 il terzo album in studio della cantautrice rock statunitense Tori Amos.\nPreceduto dal singolo \"Caught a Lite Sneeze\", l'album \u00e8 stato pubblicato il 22 gennaio 1996 nel Regno Unito e il 23 gennaio negli Stati Uniti. \"Boys for Pele\" ha debuttato alla posizione numero 2 sia nella classifica Billboard 200 che nella Top 40 nel Regno Unito.\nDal disco vengono tratti cinque singoli: \"Caught A Lite Sneeze\", \"Talula\", \"Professional Widow\", \"Hey Jupiter\" e \"In the Springtime of His Voodoo\".\nTutti i brani dell'album sono opera di Tori Amos che, per la prima volta nella sua carriera, \u00e8 stata anche la produttrice.\nIn quest'album Tori Amos torna a parlare di religione (come aveva gi\u00e0 fatto sporadicamente in \"Little Earthquakes\" e in \"Under the Pink\") ma questa volta il suo punto di vista assume un taglio particolarmente femminista.\nIl titolo dell'album deriva dalla dea hawaiana del fuoco, Pele.\nTracce.\nTutte le tracce sono scritte da Tori Amos."}
{"id": "3661470", "revid": "1305772", "url": "https://it.wikipedia.org/wiki?curid=3661470", "title": "Alien (videogioco 1984)", "text": "Alien \u00e8 un videogioco di genere avventura testuale pubblicato fra il 1984 e il 1985 dalla Amsoft e Argus Press Software per Amstrad CPC, Commodore 64 e ZX Spectrum, e ispirato al film \"Alien\"."}
{"id": "3661472", "revid": "1516566", "url": "https://it.wikipedia.org/wiki?curid=3661472", "title": "Tuan Le", "text": "Nato in Francia, Le \u00e8 cresciuto a Kansas City negli Stati Uniti e successivamente a Los Angeles.\nNoto per le sue giocate rischiose, nel 2004 ha vinto il suo primo titolo del World Poker Tour (WPT), guadagnando oltre $1.500.000. Nel 2005 ha bissato, chiudendo primo al World Poker Tour Championship e vincendo poco pi\u00f9 di $2.800.000.\nLe ha inoltre vinto la \"WPT Battle of Champions 3\", sconfiggendo in heads-up Eli Elezra. Al settembre 2011 figura al terzo posto nella lista dei giocatori pi\u00f9 vincenti in termini di guadagni al World Poker Tour, alle spalle di Carlos Mortensen e Daniel Negreanu.\nLe ha preso parte a un episodio della seconda stagione del format \"Poker After Dark\": ha chiuso al secondo posto, alle spalle del vincitore Howard Lederer.\nAlle WSOP 2014 ha conquistato il suo primo braccialetto, nel $10.000 Limit 2-7 Triple Draw Lowball."}
{"id": "3661476", "revid": "1305772", "url": "https://it.wikipedia.org/wiki?curid=3661476", "title": "Periphery (album)", "text": "Periphery \u00e8 il primo album in studio del gruppo musicale omonimo, pubblicato il 20 aprile 2010 dalla Sumerian Records.\nDescrizione.\nDiversi brani sono stati composti molto prima della data di uscita, ma la stessa \u00e8 stata posticipata diverse volte a causa di problemi con la registrazione delle tracce vocali.\nNello stesso anno l'album \u00e8 stato reso disponibile anche in versione strumentale."}
{"id": "3661481", "revid": "599013", "url": "https://it.wikipedia.org/wiki?curid=3661481", "title": "Kim Jaggy", "text": "Carriera.\nNazionale.\nViene convocato per la Copa Am\u00e9rica Centenario negli Stati Uniti."}
{"id": "3661487", "revid": "1442080", "url": "https://it.wikipedia.org/wiki?curid=3661487", "title": "Jason Burns", "text": "Dal 2005 lavora presso la Alta Loma Entertainment, facente parte della Playboy Entertainment Group, di cui \u00e8 divenuto vicepresidente.\nHa prodotto diversi programmi televisivi, tra cui \"The Girls Next Door\", \"Kendra\" e \"Holly's World\" per la E! Entertainment Television; il film \"La coniglietta di casa\", co-prodotto con la Happy Madison Productions di Adam Sandler per la Sony Pictures; e \"Miss Marzo\" per la Fox Searchlight.\nHa anche prodotto documentari come \"Bullets over Hollywood\" e \"Celebrity Centerfolds\"; e programmi di intrattenimento, tra cui \"Playboy Comedy\".\nHa frequentato l'Universit\u00e0 dell'Arizona e il Berger Entrepreneurship Program. \u00c8 membro della Hollywood Radio Television Society."}
{"id": "3661490", "revid": "729019", "url": "https://it.wikipedia.org/wiki?curid=3661490", "title": "Operazione Tannenbaum", "text": "Operazione Tannenbaum (traducibile con \"Operazione Abete\" dal tedesco), conosciuta precedentemente come operazione Gr\u00fcn (\"Verde\"), fu il piano mai eseguito dell'invasione della Svizzera da parte delle truppe tedesche.\nAnche prima dell'inizio della guerra, la Svizzera sospettava un'invasione del proprio territorio. Dopo l'arrivo al potere di Adolf Hitler nel 1933, egli cerc\u00f2 di annettere alla Germania tutti i paesi che lui riteneva facenti parte del popolo tedesco, quindi Austria e Svizzera, attraverso l\"'Anschluss\".\nPer ragioni tattiche Hitler continuava a ripetere che la Germania avrebbe rispettato la neutralit\u00e0 svizzera nel caso di un conflitto europeo. Nel febbraio del 1937 ribad\u00ec all'ex consigliere federale svizzero Edmund Schulthess il rispetto della neutralit\u00e0 della Svizzera prima dell'invasione della Polonia del 1939. Queste erano comunque manovre puramente politiche volte a garantire la passivit\u00e0 della Svizzera, prima che la Germania nazista potesse disporre dell'indipendenza di quel paese dopo aver sconfitto i suoi principali nemici nel continente europeo.\nAntefatti.\nIn una conversazione con Benito Mussolini e Galeazzo Ciano del giugno 1941, Hitler dichiar\u00f2 quanto segue:\nIn una discussione successiva con l'allora ministro degli esteri tedesco Joachim von Ribbentrop alludeva direttamente a una possibile futura spartizione del territorio svizzero tra le due potenze dell'Asse:\nNell'agosto del 1942 Hitler descriveva la Svizzera come \"un brufolo sulla faccia dell'Europa\" e come uno Stato che non ha pi\u00f9 il diritto di esistere, denunciando la popolazione svizzera come \"un ramo illegittimo del Volk\". Nonostante Hitler disprezzasse la mentalit\u00e0 democratica degli svizzeri di lingua tedesca considerando gli stessi come \"ramo ribelle del popolo tedesco\", egli riconobbe il loro status di tedeschi. Inoltre, gli aperti obiettivi politici pangermanici del Partito Nazista, chiamato per l'unificazione di tutti i tedeschi in una \"Gro\u00dfdeutschland\" (letteralmente \"Grande Germania\"), includevano il popolo svizzero. Il primo obiettivo dei 25 punti del programma nazionalsocialista dichiarava che \"Noi il Partito Nazista richiediamo l'unificazione di tutti i tedeschi nella Grande Germania sulla base del diritto dei popoli all'autodeterminazione\".\nNelle loro mappe della Grande Germania, i libri di testo tedeschi includevano i Paesi Bassi, il Belgio, l'Austria, la Boemia-Moravia di lingua tedesca (Sudeti), parti della Svizzera e della Polonia occidentale da Danzica a Cracovia. Ignorando la Svizzera come Stato sovrano, queste mappe spesso mostravano il suo territorio come un Gau tedesco. L'autore di uno di questi libri di testo, Ewald Banse, ha spiegato che \"\u00c8 naturale che contiamo la Svizzera come propaggine della nazione tedesca, insieme con gli olandesi, i fiamminghi, i lorenesi, gli alsaziani, gli austriaci e i boemi... Un giorno noi stessi saremo raggruppati attorno a un unico striscione, e chiunque vorr\u00e0 separarsi da noi, sar\u00e0 sterminato!\" Diverse sono state le voci naziste circa l'intenzione di \"espandere le frontiere della Germania fino agli estremi confini del vecchio Sacro Romano Impero, e anche oltre\".\nAnche se non ideologicamente o politicamente allineato con gli stessi nazisti, il geopolitico Karl Haushofer, nonostante avesse offerto loro il proprio sostegno intellettuale, aveva anche sostenuto la spartizione della Svizzera tra i paesi circostanti, ovvero la Svizzera romanda (\"Welschland\") sarebbe stata assegnata alla Francia, il Cantone Ticino all'Italia, e la Svizzera centrale e orientale alla Germania.\nPreparativi militari.\nUn aumento della spesa per la difesa svizzera era stato approvato, con una prima tranche di 15 milioni di franchi (sul totale del bilancio pluriennale di 100 milioni di franchi) per andare verso una modernizzazione. Con la rinuncia di Hitler del trattato di Versailles nel 1935, questa spesa balz\u00f2 subito a 90 milioni di franchi. Lo Schmidt Rubin K31 divent\u00f2 il fucile standard per la fanteria nel 1933, in quanto migliore rispetto al Mauser Karabiner 98k in termini di facilit\u00e0 di utilizzo, precisione, e peso. Entro la fine della seconda guerra mondiale, ne sarebbero stati prodotti quasi 350.000.\nLa Svizzera ha una forma unica di generalato. In tempo di pace, non vi \u00e8 nessun ufficiale con un rango superiore a quello di \"Korpskommandant\" (Comandante di Corpo). Tuttavia, in tempi di guerra e di 'bisogno', l'Assemblea federale (ted. \"Bundesversammlung\") elegge un generale al comando dell'esercito e dell'aviazione. Il 30 agosto 1939 Henri Guisan fu eletto con 204 voti su 227 espressi, prendendo subito in mano la situazione.\nLa \"Wehrmacht\" invase la Polonia, tre giorni dopo a mezzogiorno, e la Gran Bretagna dichiar\u00f2 guerra alla Germania. Alle 12:10 Guisan chiam\u00f2 una mobilitazione generale, e rilasci\u00f2 l'\"Operationsbefehl nr. 1\", il primo di quella che doveva essere una serie di piani difensivi. Il primo piano assegn\u00f2 gli esistenti tre corpi d'armata ad est, nord e ovest, con le riserve nel centro e sud del paese. Guisan rifer\u00ec al Consiglio federale il 7 settembre che dal momento della dichiarazione di guerra britannica, \"il nostro esercito era stato subito schierato nelle proprie posizioni operative in dieci minuti\". Inoltre, il suo Capo di Stato Maggiore Generale aument\u00f2 il limite di ammissibilit\u00e0 al servizio militare, da 48 a 60 anni, e ordin\u00f2 la formazione di un completamente nuovo corpo d'armata di 100.000 uomini.\nLa Germania inizi\u00f2 a programmare l'invasione della Svizzera il 25 giugno 1940, lo stesso giorno in cui la Francia si arrese. A questo punto l'esercito tedesco in Francia era costituito da tre gruppi armati con 2 milioni di soldati in 102 divisioni. La Svizzera e il Liechtenstein furono quindi completamente circondati dalla Francia occupata e dalle Potenze dell'Asse e cos\u00ec Guisan emise l'\"Operationsbefehl Nr. 10\", una completa revisione degli attuali piani di difesa della Svizzera. I passi di Saint-Maurice e del San Gottardo a sud e la fortezza di Sargans nel nord-est sarebbero serviti come linea difensiva, mentre le Alpi svizzere sarebbero state la loro fortezza naturale. Il 2\u00b0, il 3\u00ba e il 4\u00ba Corpo d'Armata avevano il compito di ritardare le azioni alla frontiera, mentre i restanti soldati si ritiravano al rifugio alpino facente parte di una serie di strutture difensive conosciuta meglio con il nome di Ridotto nazionale o in francese \"R\u00e9duit national\". I centri abitati situati nelle pianure del nord, sarebbero stati lasciati ai tedeschi al fine di permettere al resto della popolazione di sopravvivere.\nHitler chiese di vedere i piani per l'invasione della Svizzera. Franz Halder, il capo dell'\"Oberkommando des Heeres\" (OKH, l'Alto Comando dell'Esercito tedesco), ricorda: \"Sentivo parlare in continuazione di esplosioni di rabbia di Hitler contro la Svizzera, che, data la sua mentalit\u00e0, avrebbero potuto in ogni momento prendere l'iniziativa per attivit\u00e0 militari dell'esercito\". Il capitano Otto Wilhelm von Menges dell'OKH present\u00f2 un progetto per un piano di invasione. \nIl generale Wilhelm Ritter von Leeb del \"Heeresgruppe C\" (HGr. C) avrebbe condotto l'attacco, che sarebbe stato affidato alla 12\u00aa armata. Leeb personalmente fece la ricognizione del terreno, studiando i percorsi pi\u00f9 promettenti per l'invasione e i percorsi dove ci si poteva aspettare una minore resistenza. Menges annot\u00f2 nel suo piano che una resistenza svizzera era improbabile e che un'annessione non violenta sarebbe stato il risultato pi\u00f9 probabile. Con \"l'attuale situazione politica in Svizzera\", scrisse, \"pu\u00f2 aderire alle richieste ultimatum in modo pacifico, in modo che un'invasione pacifica poteva essere garantita\".\nIl piano fu sottoposto a molte revisioni fino ad ottobre, quando la 12\u00aa armata present\u00f2 la sua quarta bozza, ora chiamata \"Operazione Tannenbaum\". Il piano originale prevedeva 21 divisioni tedesche, ma questa cifra \u00e8 stata rivista al ribasso a 11 dal \"Oberkommando des Heeres\". Halder stesso aveva studiato le zone di confine, e concluse che \"il massiccio del Giura non offre alcuna base favorevole per un attacco. La Svizzera sorge in terreni composti principalmente da foreste, lungo l'ipotetica linea d'attacco. I punti di passaggio sul fiume Doubs e lungo il confine sono pochi, le postazioni lungo la frontiera svizzera sono forti\". Egli opt\u00f2 per una finta, ipotizzando di mandare dei soldati di fanteria presso il Giura al fine di trarre fuori dalle loro postazioni i soldati svizzeri e in seguito tagliarli fuori nella parte posteriore, come era stato fatto in Francia. Con le 11 divisioni tedesche e circa altre 15 divisioni italiane pronte a penetrare da sud, gli svizzeri erano pronti a subire un'invasione condotta da 300.000-500.000 uomini.\nHitler non diede mai il via libera all'operazione, per motivi che non sono ancora stati chiariti (probabilmente perch\u00e9 la sua attenzione, a un certo punto, si volse al Regno Unito e in seguito all'URSS). Anche se la \"finta\" \"Wehrmacht\" mosse verso la Svizzera per la sua offensiva, non tent\u00f2 mai l'invasione. Dopo lo sbarco in Normandia, l'operazione fu sospesa e cos\u00ec la Svizzera rimase neutrale per tutta la durata della guerra.\nPiani per la conquista della Svizzera.\nLo scopo nazista della conquista della Svizzera era quello di inglobare all'interno del popolo tedesco la gran parte degli svizzeri razzialmente idonei e di annettere direttamente al \"Reich\" tedesco quanto meno la popolazione svizzera di etnia tedesca.\nA tal proposito Heinrich Himmler valut\u00f2 quale fosse la persona pi\u00f9 adatta a ricoprire la posizione di \"Reichskommissar\" nella riunificazione della Svizzera alla Germania e la successiva posizione di \"Reichsstatthalter\" con il suo subalterno Gottlob Berger nel settembre 1941. Una volta scelta, questa persona avrebbe avuto il compito di agevolare la fusione totale (\"zusammenwachsen\") delle popolazioni svizzere a quelle tedesche.\nUn documento denominato \"Aktion S\" (recante l'intestazione completa \"Reichsf\u00fchrer-SS\", \"Hauptamt SS\", \"Aktion S [chweiz]\") \u00e8 stato ritrovato anche all'interno dei documenti di Himmler. \u00c8 ben dettagliato il processo previsto per l'instaurazione del dominio nazista in Svizzera, dalla sua prima conquista da parte della Wehrmacht fino al suo completo consolidamento come provincia tedesca. Non si sa tuttavia se questo piano gi\u00e0 preparato sia mai stato approvato da qualche membro di alto grado del governo tedesco.\nDopo il secondo armistizio di Compi\u00e8gne nel giugno 1940, il ministero dell'Interno del \"Reich\" present\u00f2 un memorandum per l'annessione di una striscia della Francia orientale, dalla foce della Somme al lago Lemano, destinata ad essere colonizzata dai tedeschi a guerra finita. La suddivisione prevista per la Svizzera si sarebbe effettuata in accordo con questa nuova frontiera franco-tedesca, lasciando di fatto che fosse annessa al \"Reich\" anche la regione francofona della Svizzera romanda, nonostante la differenza linguistica.\nNel 1997, un ricercatore svizzero, il professor Jean Ziegler, deputato socialista al Parlamento federale e docente di Sociologia a Ginevra e alla Sorbona, in un suo libro avanza l'ipotesi che la Svizzera non fu invasa per ragioni economiche e tattiche. Ovvero in pratica era la cassaforte di Hitler e la via di passaggio dei rifornimenti verso l'Italia per il fronte tedesco stabilitosi nella penisola.\nCoinvolgimento dell'Italia.\nDurante la guerra la Germania era alleata con il Regno d'Italia sotto il governo di Benito Mussolini, desideroso di annettere la parte italiana della Svizzera, in particolare il Canton Ticino. In un viaggio nelle regioni alpine italiane Mussolini annunci\u00f2 al suo entourage che \"la nuova Europa ... non poteva avere pi\u00f9 di quattro o cinque grandi Stati, quelli piccoli non hanno pi\u00f9 ragion d'essere e devono scomparire\".\nIl futuro del paese in un'Europa dominata dall'Asse fu ulteriormente discusso in una tavola rotonda nel 1940, in una conferenza con il ministro degli esteri italiano Galeazzo Ciano e il Ministro degli Esteri tedesco Joachim von Ribbentrop, dove partecip\u00f2 anche Hitler. Ciano propose che in caso di scioglimento della Svizzera questa doveva venire sezionata lungo la catena centrale delle Alpi Occidentali, dal momento che l'Italia desiderava le aree a sud di questa linea di demarcazione come parte del suo bottino di guerra. Ci\u00f2 avrebbe lasciato all'Italia i cantoni Ticino, Vallese e Grigioni."}
{"id": "3661493", "revid": "1305772", "url": "https://it.wikipedia.org/wiki?curid=3661493", "title": "Alien (videogioco 1982)", "text": "Alien \u00e8 un videogioco d'azione sviluppato e pubblicato dalla Fox Video Games nel 1982 per Atari 2600. Il videogioco, il primo ispirato ufficialmente al film \"Alien\", utilizza lo stesso concept del celebre \"Pac-Man\"."}
{"id": "3661494", "revid": "267975", "url": "https://it.wikipedia.org/wiki?curid=3661494", "title": "Sede titolare di Treba", "text": ""}
{"id": "3661500", "revid": "547034", "url": "https://it.wikipedia.org/wiki?curid=3661500", "title": "Chiesa dei Santi Luca e Abbondio", "text": "La chiesa parrocchiale dei Santi Luca e Abbondio \u00e8 un edificio religioso che si trova ad Avegno, frazione di Avegno Gordevio in Canton Ticino.\nStoria.\nLa chiesa venne fondata nel 1250. Sul finire del XVI secolo venne trasformata a tre navate. Nel 1857 la navata centrale venne alzata e ne venne costruito un nuovo soffitto.\nDescrizione.\nLa chiesa si presenta con una pianta a tre navate, sovrastate da una volta a crociera. Sul coro si trova una cupola ed una volta a botte lunettata.\nOrgano a canne.\nA pavimento nella prima campata della navata laterale di sinistra, si trova l'organo a canne, costruito dalla ditta Anselmi-Tamburini nel 1983 e modificato da Italo Marzi nel 1995. A trasmissione integralmente meccanica, dispone di 16 registri. Il materiale fonico \u00e8 racchiuso entro una cassa di fattura geometrica, con prospetto costituito da tre cuspidi di canne di principale alloggiate ciascuna entro una campitura con profilo superiore triangolare; la consolle \u00e8 a finestra ed ha due tastiere e pedaliera, con i registri azionati da manette a scorrimento laterale poste in due colonne ai lati dei manuali."}
{"id": "3661508", "revid": "212348", "url": "https://it.wikipedia.org/wiki?curid=3661508", "title": "Kore Phrasikleia", "text": "La Kore Phrasikleia \u00e8 una statua arcaica dell'artista Aristion di Paros creata tra il 550 e il 540 a.C. circa. Si trovava su una tomba presso l'antica citt\u00e0 di Myrrhinous in Attica, sotterrata in conformit\u00e0 al \"seppellimento rituale di oggetti votivi, carichi di valenze religiose e quindi degni di essere sottratti al deterioramento\". A causa del suo stato di conservazione eccezionale, \u00e8 una delle pi\u00f9 importanti opere d'arte arcaiche.\nStoria.\nMichel Fourmont, che visit\u00f2 la Grecia nel periodo 1729\u20131730, descrisse un blocco di marmo con un'epigrafe, che si trovava nella chiesa di Panagia (Ognissanti) di Merenda. La scritta era stata resa illeggibile prima di essere usata nella chiesa, ma Fourmont pot\u00e9 ricostruirla.\nNel 1968, il blocco viene rimosso e collocato nel Museo epigrafico di Atene. Quattro anni dopo, l'archeologo E. Mastrokostas scopr\u00ec nelle tombe a Myrrhinous due statue in marmo, un \"kouros\" e una \"kore\", che ovviamente appartenevano alla stessa installazione. Hanno immediatamente ricordato la base con l'iscrizione che si trovava solo a 200 metri, nella chiesa. Nella parte inferiore delle statue furono trovati pezzi di piombo, che una volta le avevano collegate alla loro base. Basandosi su questa massa di piombo, che si adatta esattamente al blocco di marmo con l'iscrizione, fu chiaramente dimostrata la pertinenza. La statua si trova nel Museo archeologico nazionale di Atene ed \u00e8 esposta nella Sala 11, col numero di catalogo 4889.\nDescrizione e stile.\nLa statua di marmo pario, ha un'altezza di 211 cm e sorge su un piedistallo alto 26 centimetri. Come suggerisce l'iscrizione, raffigura una giovane donna che mor\u00ec nubile e quindi dovrebbe essere conosciuta per sempre come una ragazza. \u00c8 in posizione eretta e indossa un lungo chitone, decorato con fiori e meandri. Attorno alla vita indossa una cintura. La parte anteriore dei piedi e sandali sono visibili. Il braccio destro ricade in basso e tiene saldamente con la mano il chitone. Il braccio sinistro \u00e8 piegato davanti al corpo e in mano tiene un fior di loto ancora chiuso. Sulla testa indossa una ghirlanda di fiori, intorno al collo una collana e un braccialetto su ogni braccio.\n\u00c8 possibile vedere resti della cromia originaria. In occasione della mostra \"Bunte G\u00f6tter\" (Dei colorati), che era prodotta dalla Gliptoteca di Monaco di Baviera nel 2003 e che da allora ha visitato vari musei d'Europa e d'America, \u00e8 stata presentata una ricostruzione dei colori della Kore."}
{"id": "3661513", "revid": "271907", "url": "https://it.wikipedia.org/wiki?curid=3661513", "title": "Townhouse Gallery", "text": "La Townhouse Gallery \u00e8 un centro espositivo egiziano situato nella citt\u00e0 de Il Cairo.\nStoria.\nLa Townhouse si trova nel centro della citt\u00e0 del Cairo ed \u00e8 costituita da un edificio a tre piani e da un ex-magazzino ristrutturato di 650 metri quadrati. \u00c8 stata fondata nel 1998 come uno spazio per l'arte indipendente e non-profit con l'obiettivo di rendere l'arte contemporanea accessibile a tutti senza compromettere la pratica creativa.\nLa Townhouse supporta il lavoro artistico attraverso mostre, residenze per artisti e curatori, iniziative educative e programmi di sviluppo. Stabilendo legami locali e internazionali e diversificando sia il pubblico che i professionisti dell'arte contemporanea, la Townhouse cerca di supportare ed espandere la conoscenza, il riconoscimento e la pratica dell'arte contemporanea in Egitto e nelle zone limitrofe.\nProgrammazione.\nOgni anno vengono organizzate 12 mostre che presentano il lavoro di giovani artisti emergenti accanto ad artisti riconosciuti a livello internazionale.\nLa Townhouse ha lanciato numerosi eventi su larga scala a cominciare dal Nitaq Festival nel 1999 e PhotoCairo primo festival in Egitto esclusivamente dedicato alla fotografia e al video lanciato nel 2002.\nFin dai suoi inizi la Townhouse ha cercato di rendere l'arte accessibile ai diversi gruppi della societ\u00e0, utilizzandola come potente mezzo per l'integrazione e la comprensione. I programmi di sviluppo della galleria offrono workshop per adulti e bambini.\nLa galleria collabora con istituzioni e professionisti dell'arte sia regionalmente che internazionalmente per creare mostre, condividere risorse e facilitare gli scambi.\nOgni anno, diversi artisti internazionali svolgono qui il loro periodo di residenza durante il quale spesso organizzano workshops. Nel 2009 la Townhouse lancia il Rooftop Studio Project, un programma di residenza locale per artisti egiziani in cerca di uno spazio di lavoro. La galleria sta ampliando la possibilit\u00e0 di residenza anche a curatori e scrittori con lo scopo di dare alle pratiche interdisciplinari un'opportunit\u00e0 per emergere e sostenersi in maniera indipendente.\nMostre ed eventi.\nLa mostra \"Knowledge is sweeter than honey\", drawing- installation- sculpture, del 2007, riflette l'esperienza di vita di Susan Hefuna all'interno di due culture.\n\"On a better day then this\" di Basim Magdy del 2008, \u00e8 il culmine di un lavoro durato sei anni in cui l'artista investiga i problemi riguardanti la realizzazione umana e la loro rappresentazione nella cultura globale, nei media e nella finzione.\n\"This is not Graffiti\" \u00e8 una delle prime esposizioni artistiche legate alla proliferazioni di graffiti urbani in seguito agli eventi sociopolitici egiziani del 2011 che hanno portato alla destituzione del presidente Hosni Mubarak\nResidenze.\nIl progetto di residenze della Townhouse viene fondato nel 2002 per dare agli artisti la possibilit\u00e0 di lavorare in studio all'interno del contesto urbano de Il Cairo. Ospita inoltre un programma di residenze per artisti palestinesi in collaborazione con l'\"AM Quattan Foundation\" e per artisti giordani in collaborazione con l'\"Al Makan Art Association\".\nArtisti.\nAhmed Askalany, Amal Kenawy, Amina Mansour, Amre Heiba, Basim Magdy, Barry Iverson, Ayman Ramdan, Doa Aly, Hala Elkoussy, Huda Lutfi, Jihan Ammar, Lara Baladi, Maha Maamoun, Martin Mcinally, Mohamed Sarkawy, Nader Sadek, Nermine Hammam, Omar Ghayyatt, Osama Dawod, Rana El Nemer, Rehab El Sadek, Sabah Naim, Scott Baily, Shady El Noshokaty, Susan Hefuna, Tarek Zaki, Wael Shawky, Yasser Gerab, Youssef Nabil, Khaled Hafez."}
{"id": "3661520", "revid": "617444", "url": "https://it.wikipedia.org/wiki?curid=3661520", "title": "Duomo di Cassino", "text": ""}
{"id": "3661522", "revid": "298055", "url": "https://it.wikipedia.org/wiki?curid=3661522", "title": "Il Terribile", "text": ""}
{"id": "3661529", "revid": "729019", "url": "https://it.wikipedia.org/wiki?curid=3661529", "title": "Stazione di Hiroshima", "text": "La \u00e8 la principale stazione ferroviaria di Hiroshima. La stazione \u00e8 servita dal Sany\u014d Shinkansen che la collega in tempi rapidi con le stazioni di Hakata a ovest e di Shin-Osaka a est, nonch\u00e9 da diverse linee locali. \nLa stazione fu danneggiata dalla distruzione della bomba atomica che colp\u00ec la citt\u00e0 nel 1945, e venne quindi ricostruita a nuovo.\nStruttura.\nLa stazione di Hiroshima dispone di due ingressi: il lato nord, o entrata Shinkansen, e il lato sud, quello principale rivolto verso il centro. Fino al 1975, quando \u00e8 arrivata la linea Shinkansen, l'entrata settentrionale era semplicemente conosciuta come \"ingresso nord\". L'area per l'alta velocit\u00e0 \u00e8 collegata al lato sud da un tunnel pedonale, al cui interno si trovano diversi negozi e ristoranti, due uscite per \"Fukuya\" e i collegamenti per il tram di Hiroshima. Qui si trova anche una piccola piazza sotterranea che ospita alcuni eventi speciali.\nBinari.\nLa stazione Shinkansen \u00e8 dotata di quattro binari passanti con due marciapiedi a isola, mentre quella delle linee regionali di tre marciapiedi a isola, uno laterale per otto binari totali. Tutte le tipologie di treno fermano alla stazione di Hiroshima."}
{"id": "3661533", "revid": "617444", "url": "https://it.wikipedia.org/wiki?curid=3661533", "title": "Duomo di Sora", "text": ""}
{"id": "3661534", "revid": "767487", "url": "https://it.wikipedia.org/wiki?curid=3661534", "title": "L'intrusa (film 1923)", "text": "L'intrusa (\"A Chapter in Her Life\") \u00e8 un film del 1923 diretto da Lois Weber e prodotto e distribuito dalla Universal Pictures. Gli interpreti erano Claude Gillingwater, Jane Mercer, Jacqueline Gadsden, Frances Raymond, Robert Frazer, Eva Thatcher, Ralph Yearsley, Fred Thomso, Beth Rayon.\nTratto dal romanzo \"Jewel: A Chapter in Her Life\" di Clara Louise Burnham, venne sceneggiato dalla stessa regista che, insieme al marito Phillips Smalley, ne aveva girato (non accreditata) una precedente versione nel 1915 dal titolo \"Jewel\".\nTrama.\nDopo la morte del suo primogenito, il ricco ma infelice signor Evringham vede installarsi in casa sua Marge, la vedova, insieme alla figlia Eloise. Evringham non sopporta la presenza delle due indesiderate ospiti e il suo carattere, piuttosto irritabile e burbero, ne risente notevolmente (ovviamente, in peggio). Un giorno, pi\u00f9 che altro per irritare in qualche maniera Marge che \u00e8 decisamente contraria ad accoglierla, accetta la richiesta del figlio minore che gli chiede di ospitare in casa sua figlia, cio\u00e8 l'altra sua nipote, Jewel. Questa \u00e8 una ragazza allegra e solare; quando giunge in caaa del nonno, si trova avvolta in un'atmosfera gelida e pesante, trattata altezzosamente dalla zia e dalla cugina e affidata alle \"cure\" della governante di casa, la rigida e inflessibile signora Forbes. Nonostante tutti gli ostacoli, il buon carattere di Jewel e la sua fede nel Cristianesimo scientista riusciranno ad addolcire i cuori degli abitanti di quella casa, che impareranno da lei a vivere in una maniera pi\u00f9 serena, trasformando cos\u00ec quel \"castello della discordia\" in un \"castello felice\".\nProduzione.\nIl film venne prodotto nel 1923 dall'Universal Pictures come remake di \"Jewel\", basandosi su \"Jewel: A Chapter in Her Life\", romanzo di Clara Louise Burnham che era uscito, pubblicato a Boston, nel 1903. Il 9 dicembre 1922 \"Motion Picture News\" e \"Camera\" riportavano la notizia che Lois Weber era ritornata all'Universal per girarvi il remake del suo \"Jewel\" del 1915 e che le era stato assegnato come assistente Arthur Forde. La casa di produzione cambi\u00f2 il titolo del film in \"A Chapter in her Life\".\nDistribuzione.\nIl copyright del film, richiesto dalla Universal Pictures, fu registrato il 9 agosto 1923 con il numero LP19309.\nIl film fu distribuito in sala dall'Universal Pictures, casa produttrice del film, che lo fece uscire negli Stati Uniti il 17 settembre 1923. In Italia, ottenne il visto di censura numero 19503 nel 1924 dopo che il titolo con cui era sta presentata la richiesta, \"La figlia del peccato\", venne cambiato ne \"L'intrusa\".\nCopie della pellicola sono conservate negli archivi della EmGee Film Library (una copia in positivo a 16\u00a0mm) e in una collezione privata, negli archivi della Cineteca del Friuli di Gemona, del George Eastman House di Rochester, del BFI/National Film And Television Archive di Londra.\nLa Nostalgia Video lo ha distribuito negli Stati Uniti in VHS.\nIl film viene citato nel documentario \"\" del 1993."}
{"id": "3661536", "revid": "617444", "url": "https://it.wikipedia.org/wiki?curid=3661536", "title": "Duomo di Aquino", "text": ""}
{"id": "3661537", "revid": "2055319", "url": "https://it.wikipedia.org/wiki?curid=3661537", "title": "Scala naturae", "text": "La scala naturae, che letteralmente significa \u00abscala dell'essere\u00bb, spesso tradotta come \u00abgrande catena dell'essere\u00bb o \u00abgrande catena della vita\u00bb \u00e8 un modello classico dell'ordine del mondo, che affonda le radici nella filosofia di Platone, ripresa poi come concetto cristiano con l'avvento del neoplatonismo di matrice cristiana risalente alla patristica del primo periodo medievale (sant'Agostino).\nStoria.\nLa sua principale caratteristica \u00e8 la rigida gerarchia tra i livelli. Nella storia della filosofia naturale, dalle origini nella Grecia antica, fino agli sviluppi contemporanei, ha costituito un modello particolarmente duraturo.\nSi tratta di una concezione della struttura della natura delle cose considerata imprescindibile, e largamente accettata dalla maggior parte degli studiosi europei dai tempi di Lucrezio fino allo sviluppo finale del Rinascimento e contestata solo con le rivoluzioni scientifiche da Niccol\u00f2 Copernico a Charles Darwin.\nSi inserisce nei tentativi di costruzione di una storia naturale, e viene comunemente riconosciuta nella storia della biologia come itinerario degli studi compiuti dall'uomo sin dall'antichit\u00e0 intorno agli organismi viventi. \nEssa parte dal vertice pi\u00f9 alto, rappresentato da Dio, scendendo attraverso la gerarchia degli Angeli, il cui ordine si riflette nella struttura cosmica delle sfere celesti, fino ad arrivare alle sfere sublunari, stratificate secondo i quattro elementi, fuoco, aria, acqua, terra, corrispondenti al grado di evoluzione dei viventi e alla progressiva solidificazione della materia:\nClassificazione della scala natur\u00e6\nNel Medioevo fu magistralmente sintetizzata da Dante, che rifacendosi alla dottrina aristotelica dei luoghi naturali, spiega il modo in cui gli elementi si muovono a seconda della loro densit\u00e0:\n&lt;poem&gt;:\u00abNe l'ordine ch'io dico sono accline\nSviluppi recenti.\nPur con i limiti di un approccio prescientifico, la \"scala naturae\" costituisce un tentativo di tassonomia, basata su una gerarchia, concetto che verr\u00e0 in qualche modo ripreso dalle classificazioni settecentesche di Cuvier e superata dalle moderne tassonomie fondate su basi evoluzionistiche."}
{"id": "3661538", "revid": "617444", "url": "https://it.wikipedia.org/wiki?curid=3661538", "title": "Duomo di Pontecorvo", "text": ""}
{"id": "3661543", "revid": "10125", "url": "https://it.wikipedia.org/wiki?curid=3661543", "title": "Scala natur\u00e6", "text": ""}
{"id": "3661547", "revid": "642594", "url": "https://it.wikipedia.org/wiki?curid=3661547", "title": "Duomo di Subiaco", "text": ""}
{"id": "3661553", "revid": "1543377", "url": "https://it.wikipedia.org/wiki?curid=3661553", "title": "Coltrane Live at Birdland", "text": "Coltrane Live at Birdland \u00e8 un album live del musicista jazz statunitense John Coltrane pubblicato dall'etichetta Impulse! Records nel 1963.\nIl disco.\nA dispetto del titolo, solo le prime tre tracce sull'album provengono effettivamente da un'esibizione live di Coltrane nel celebre locale jazz \"Birdland\", mentre le altre sono brani incisi in studio. Tra queste ultime \u00e8 presente \"Alabama\", un tributo ai quattro bambini rimasti uccisi il 15 settembre '63 durante un attentato razzista ad opera del Ku Klux Klan in una chiesa battista nella cittadina di Birmingham, in Alabama.\nLa prima stampa originale dell'album, accidentalmente includeva anche una falsa partenza della band, nelle successive copie l'errore venne corretto, ma volutamente reinserito nella ristampa in versione CD. L'album contiene una versione dal vivo di \"I Want to Talk About You\", una canzone che Coltrane aveva gi\u00e0 registrato in precedenza per il suo album del 1958 intitolato \"Soultrane\", qui in una versione comprensiva di un lungo assolo finale eseguito in perfetta solitudine da Coltrane al sax."}
{"id": "3661555", "revid": "1833487", "url": "https://it.wikipedia.org/wiki?curid=3661555", "title": "Dick Rosenzweig", "text": "Carriera.\nHa lavorato presso la Playboy Enterprises dal 1958, ricoprendo varie posizioni, fino a raggiungere nel 1975 la carica di vicepresidente esecutivo, e divenire membro del consiglio d'amministrazione.\n\u00c8 responsabile del coordinamento e dell'integrazione dei vari dipartimenti per conseguire gli obiettivi societari, stabiliti dal fondatore ed editore-capo Hugh Hefner. \u00c8 anche uno dei principali consulenti di Hefner per tutti i settori in cui la societ\u00e0 \u00e8 operante, dirigendo il suo staff, gestendo direttamente le operazioni della Playboy Mansion West e presiedendo il Playboy Jazz Festival. Dal gennaio 2001 \u00e8 presidente anche della sussidiarie Alta Loma Entertainment, che si occupa principalmente di produzioni televisive. \u00c8 stato produttore esecutivo dei programmi \"The Girls Next Door\", \"Kendra\", \"Holly's World\" e \"Party at the Palms\". Ha curato anche la produzione degli speciali \"Playboy: Celebrity Centerfolds\", \"Playboy's 50th Anniversary Special\" e \"The Search for a Playboy Centerfold\".\nRosenzweig ha co-prodotto anche i film \"La coniglietta di casa\", \"Miss Marzo\", e i documentari \"Why Be Good: Sexuality &amp; Censorship in Early Cinema\" e \"Gangland: Bullets over Hollywood\"."}
{"id": "3661557", "revid": "1543377", "url": "https://it.wikipedia.org/wiki?curid=3661557", "title": "John Arundell, II Barone Arundell di Trerice", "text": " Sedette nella Camera dei Comuni varie volte tra il 1666 e 1687 quando eredit\u00f2 il suo casato.\nBiografia.\nArundell fu il figlio di Richard Arundell, Primo Barone Arundell di Trerice e sua moglie Gertrude Slanning, vedova di Sir Nicholas Slanning e figlia di Sir James Bagge, di Saltram, Devon. Fu battezzato il 1\u00ba settembre 1649.\nNel 1666, Arundell fu eletto Membro del Parlamento per Truro nel 'Cavalier Parliament' e vi sedette fino al 1679. Fu rieletto Membro del Parlamento per Truro nel 1685 e vi sedette fino al 1687 quando eredit\u00f2 il titolo di Barone Arundell di Trerice alla morte del padre.\nArundell spos\u00f2 prima Margaret Acland figlia di Sir John Acland, di Columb John, Devon, e di sua moglie Margaret Rolle. Gli storici confusero Margaret Arundell con la cortigiana Mary Arundell. Margaret mor\u00ec nel 1691 ed egli spos\u00f2 Barbara Mauleverer, vedova di Sir Richard Mauleverer, IV Barone di Allerton Mauleverer, Yorkshire e figlia di Sir Thomas Slingsby, II Barone di Scriven, Yorkshire. Gli succedette nel baronato il figlio avuto dalla prima moglie, John Arundell, III Barone Arundell. Suo figlio Nicholas Arundell fu anche un membro del Parlamento."}
{"id": "3661572", "revid": "1043175", "url": "https://it.wikipedia.org/wiki?curid=3661572", "title": "Kl\u00e9ber Laude Pinheiro", "text": "Carriera.\nCresce nell'Atletico Mineiro, che nel 2009 lo cede in prestito ai portoghesi del Maritimo dove gioca per due stagioni nella massima serie portoghese, segnando complessivamente 15 reti in 38 partite.\nIl 4 luglio 2011 firma un contratto quinquennale con il , con cui il 12 settembre successivo, al debutto in UEFA Champions League, segna la rete decisiva del 2-1 sullo ."}
{"id": "3661574", "revid": "767487", "url": "https://it.wikipedia.org/wiki?curid=3661574", "title": "From the Choirgirl Hotel", "text": "From the Choirgirl Hotel \u00e8 il quarto album della cantautrice rock statunitense Tori Amos.\nAl momento della sua uscita nel maggio 1998, l'album ha debuttato alla posizione numero 5 negli Stati Uniti e alla numero 6 nel Regno Unito. Anche se non ebbe un debutto all'altezza del suo album precedente, Boys for Pele (1996), From the Choirgirl Hotel negli Stati Uniti vendette 153.000 copie nella prima settimana. Tori Amos ha anche ricevuto due nomination ai Grammy del 1999: Alternative Music Performance e Female Rock Vocal Performance per \"Raspberry Swirl\".\nIl primo singolo \"Spark\" divenne un successo dopo la sua uscita nel mese di giugno 1998. I singoli successivi furono \"Jackie's Strength\" e \"Cruel/Raspberry Swirl\".\nTracce.\nTutte le tracce sono scritte da Tori Amos."}
{"id": "3661575", "revid": "287204", "url": "https://it.wikipedia.org/wiki?curid=3661575", "title": "Fernando de Alva Cortes Ixtlilxochitl", "text": ""}
{"id": "3661576", "revid": "287204", "url": "https://it.wikipedia.org/wiki?curid=3661576", "title": "Fernando de Alva Cort\u00e9s Ixtlilxochitl", "text": "Biografia.\nEra un castizo nato tra il 1568 ed il 1580, discendente diretto di Ixtlilxochitl I e Ixtlilxochitl II, che in tempi precedenti erano stati \"tlatoque\" (regnanti) di Texcoco. Era anche pro-pronipote di Cuitl\u00e1huac, penultimo regnante azteco di Tenochtitl\u00e1n e vincitore della Noche Triste. Alla morte del fratello maggiore, nel 1602, fu dichiarato per decreto reale erede di titoli e propriet\u00e0 della sua famiglia. Le propriet\u00e0 non erano probabilmente troppo ricche, dato che nel 1608 si lament\u00f2 dello stato di miseria in cui si erano ridotti i discendenti dei re di Texcoco.\nSi distinse come studente presso l'Imperial College di Santa Cruz a Tlatelolco, dove gli furono insegnate le lingue nahuatl e spagnola. Visse a San Juan Teotihuac\u00e1n dal 1600 al 1604.\nNel 1608 divenne interprete del vicer\u00e9, che lo nomin\u00f2 per la sua capacit\u00e0 di apprendere e spiegare la scrittura geroglifica degli antichi messicani. Aveva anche una profonda conoscenza delle tradizioni dei suoi antenati, conservate nelle canzoni locali, ed apprese altre cose da antichi indiani famosi per la loro conoscenza. Trascrisse le proprie conoscenze e quelle degli amici creando opere sulla storia del proprio paese. Queste opere rimasero sconosciute finch\u00e9 la loro importanza non fu sottolineata da Clavijero prima, e da Humboldt poi. L'ultimo specifico che furono scritte in spagnolo per ordine del vicer\u00e9, e che si trovavano presso la biblioteca dei gesuiti in Messico. Alcune copie erano sparse in altre biblioteche.\nNel 1612 fu governatore di Texcoco, e nel 1613 governatore di Tlalmanalco. Nonostante i suoi illustri natali, l'ottima istruzione e la grande abilit\u00e0, visse buona parte della sua vita in estrema povert\u00e0. La maggior parte delle sue opere furono scritte per permettergli una sussistenza sufficiente.\nOpere.\nGli fu commissionato dal \u25d9vicer\u00e9 della Nuova Spagna il compito di scrivere storie sui popoli indigeni del Messico. Il suo \"Relaci\u00f3n hist\u00f3rica de la naci\u00f3n tulteca\" (chiamato solitamente \"Relaci\u00f3n\") fu scritto tra il 1600 ed il 1608. Si tratta di un racconto di numerosi eventi della Nuova Spagna e dei Toltechi. Il \"Relaci\u00f3n\" e molti altri racconti contengono frammenti di testo e canzoni, molte ripetizioni e poca organizzazione. Stil\u00f2 un racconto dettagliato del ruolo giocato dal proprio bisnonno Don Fernando Ixtlilx\u00f3chitl II nella conquista del Messico e nella pacificazione degli indigeni locali, lodandone i pregi e condannando l'ingratitudine dei conquistadores.\nIn seguito (tra il 1610 ed il 1640 secondo Chavero), Alva scrisse un'opera in spagnolo intitolata \"Historia chichimeca\", che riporta le stesse cose ma pi\u00f9 organizzate. \"Historia chichimeca\" non \u00e8 il titolo originale, che \u00e8 sconosciuto, ma \u00e8 quello scelto da Carlos de Sig\u00fcenza y G\u00f3ngora quando il manoscritto entr\u00f2 in suo possesso. Lorenzo Boturini Bernaducci, che in seguito possedette lo stesso manoscritto, lo chiam\u00f2 \"Historia general de la Nueva Espa\u00f1a\". Si tratta di tracce di un'opera pi\u00f9 estesa, il cui resto \u00e8 andato perduto, o forse non fu mai completato. Termina con l'assedio di Citt\u00e0 del Messico. L'opera fornisce la versione Texcoca della storia precolombiana e della conquista, in contrasto con l'opera di Fernando Alvarado Tezoz\u00f3moc, che fornisce la versione Mexica. La \"Historia chichimeca\" \u00e8 considerata la migliore opera di Alva.\nLe sue opere contengono importanti dati sulla storia del Messico ma, a parte la \"Historia chichimeca\", sono scritti senza ordine o metodo, con la cronologia spesso errata, e con numerose ripetizioni.\nAlfredo Chavero ne pubblic\u00f2 le opere, complete di note, col titolo di \"Obras hist\u00f3ricas\" (\"Opere storiche\") nel 1891-92. Jos\u00e9 Ignacio D\u00e1vila Garibi riprodusse questa edizione con un nuovo prologo nel 1952.\nIl Codice Ixtlilxochitl viene attribuito a lui. Scrisse due memoriali, \"Sucinta\" e \"Sumaria\", indirizzati al vicer\u00e9 Luis de Velasco e frate Garc\u00eda Guerra. Si trattava del tentativo di recuperare alcune delle propriet\u00e0 e dei privilegi appartenuti ai suoi nobili antenati. In parte grazie a queste richieste, e in parte per il parere favorevole espresso da fra' Garc\u00eda Guerra, che in seguito divenne arcivescovo di Citt\u00e0 del Messico e vicer\u00e9 della Nuova Spagna, gli furono concesse alcune terre, e nei suoi ultimi anni di vita fu nominato interprete presso la corte giudiziaria indiana. Aveva ancora questo lavoro quando mor\u00ec nel 1648, povero e dimenticato."}
{"id": "3661577", "revid": "124689364", "url": "https://it.wikipedia.org/wiki?curid=3661577", "title": "Benetton B196", "text": "La Benetton B196 fu una vettura di Formula 1 con cui il team italiano affront\u00f2 la stagione . Da questa stagione la Benetton corse con licenza italiana e non pi\u00f9 britannica. La B196 \u00e8 la monoposto con cui ha inizio la fase calante della scuderia, che non riuscir\u00e0 mai pi\u00f9 a replicare i successi ottenuti nelle stagioni 1994 e 1995. La vettura venne presentata ufficialmente il 29 febbraio 1996 a Milano, presso Piazza San Babila, a fianco delle nuove collezioni autunno-inverno 1996-1997 per Asolo, Nordica, Nature Project. Una prima presentazione fu effettuata nello splendido teatro greco di Taormina il 5 febbraio del 1996 con la partecipazione di Mara Venier e la presentazione ufficiale dei nuovi piloti molto amati dai tifosi italiani ovvero Alesi e Berger.\nLa coppia di piloti titolari venne formata da Jean Alesi e Gerhard Berger, entrambi provenienti dalla Scuderia Ferrari, e verso la quale, in quella stagione, si era diretto l'ex pilota della Benetton Michael Schumacher.\nLivrea.\nLa livrea della vettura ripercorreva quella delle stagioni precedenti ovvero bianca azzurra e blu, ovvero i colori dello sponsor principale della Mild Seven, arricchita dal verde del marchio Benetton che torn\u00f2 anche sulle fiancate, sostituendo il logo giallo della Bitburger che cess\u00f2 la sua collaborazione col team; in compenso al suo posto arrivarono i nuovi sponsor Hype e Kingfisher.\nSviluppo.\nLa principale differenza tecnica fu l'introduzione di un cambio a sette rapporti, che per\u00f2 risult\u00f2 pi\u00f9 pesante. Questo comport\u00f2 un allungamento della vettura. La monoposto venne definita difficile da guidare dai piloti, e ci\u00f2 era legato anche al fatto che fosse ancora progettata su misura per Michael Schumacher, non conciliandosi con lo stile di guida di Alesi e Berger: l'austriaco evidenzi\u00f2 le sue difficolt\u00e0 a guidare la B196 gi\u00e0 nell'interstagione, mentre Jean, prima del Gran premio di Imola, ammise che non riusciva a integrarsi con la vettura..\nIn ottemperanza al nuovo regolamento sulla sicurezza (che prescriveva l'introduzione di protezioni laterali per il collo e il capo dei piloti) si provvide altres\u00ec ad alzare i bordi dell'abitacolo.\nLa B196 risultava abbastanza rapida ma le sue prestazioni erano inferiori a quelle della Williams FW18, anch'essa equipaggiata con lo stesso propulsore. La causa di questa mancanza di potenza venne legata a delle prese d'aria non ottimali .\nLa vettura si dimostr\u00f2 comunque capace di ottenere risultati abbastanza costanti.\nA Silverstone, vennero introdotte importanti modifiche quali un nuovo fondo piatto, un nuovo estrattore e delle sospensioni modificate. I risultati per\u00f2 non furono quelli attesi e per le ultime gare della stagione la scuderia interruppe lo sviluppo..\nCarriera agonistica.\nLa stagione.\nAll'esordio, in Australia, Gerhard Berger ottenne il quarto posto. Nelle due gare seguenti, in Brasile e in Argentina, Jean Alesi giunse rispettivamente secondo e terzo ritrovandosi anche a lottare per la vittoria per buona parte della gara a Buenos Aires, mentre chiuse solo sesto a Imola dove per\u00f2 arriv\u00f2 un altro terzo posto, con Berger. A Montecarlo il francese fu costretto al ritiro al 60\u00ba giro mentre stava conducendo la gara, che poi si sarebbe conclusa con sole quattro vetture al traguardo.\nNelle otto gare successive poi il team riusc\u00ec a salire sul podio in sette occasioni, quasi sempre grazie ad Alesi, che giunse di nuovo secondo in Spagna, in Germania e a Monza dove rimase anche al comando per vari giri, e terzo in Canada, in Francia e in Ungheria, mentre Berger arriv\u00f2 secondo in Inghilterra. In Germania l'austriaco condusse la gara fino a tre giri dal termine, quando fu costretto al ritiro per un guasto al propulsore, dopo che aveva ottenuto il miglior risultato stagionale in qualifica per il team, partendo in prima fila.\nSia in Belgio che nelle ultime due tappe iridate poi il team ottenne solo piazzamenti a punti minori, con Berger che avrebbe potuto anche lottare per la vittoria a Suzuka, se non avesse tamponato Hill nelle fasi iniziali danneggiando il musetto.\nPer la prima volta dal la Benetton non riusc\u00ec a ottenere nessuna vittoria e nessuna pole position; la scuderia trevigiana concluse al terzo posto nella classifica costruttori con 68 punti, venendo sorpassata dalla Ferrari solo all'ultima gara, di appena due lunghezze. In compenso il team sal\u00ec sul podio in 10 gare (contro le 9 della Ferrari), e segn\u00f2 il giro pi\u00f9 veloce in gara per 3 volte, con Jean Alesi in Argentina e a Monaco, e con Berger a Spa.\nTrofeo Indoor.\nGiancarlo Fisichella, a bordo di una B196, si aggiudic\u00f2 l'edizione 1996 del Trofeo Indoor di Formula 1, manifestazione svolta all'interno del Motorshow di Bologna. Il pilota romano sconfisse in semifinale Tarso Marques e in finale Giovanni Lavaggi, entrambi su Minardi. L'altra B196 venne affidata a Jarno Trulli, eliminato in semifinale.\nTest post stagionali.\nNei \"test\" poststagionali la Benetton concesse al suo ex pilota Alessandro Nannini la possibilit\u00e0 di guidare nuovamente una monoposto di Formula 1, dopo l'incidente con l'elicottero nel 1990. Il \"test\" si tenne sul Circuito dell'Estoril a novembre."}
{"id": "3661583", "revid": "36426", "url": "https://it.wikipedia.org/wiki?curid=3661583", "title": "Chiesa di Sant'Agostino (Amatrice)", "text": "La chiesa di Sant'Agostino \u00e8 una chiesa cattolica, quattrocentesca situata ad Amatrice, in provincia di Rieti. \nLa chiesa si trova a 955 m s.l.m., all'estremit\u00e0 sud orientale della cittadina.\nStoria.\nLa chiesa fu eretta ad opera dei monaci Agostiniani nel 1428 e intitolata a San Nicola di Bari. La targa sulla facciata attribuisce la costruzione all'architetto Giovanni dell'Amatrice. Inizialmente sorgeva accanto alla \"Porta Carbonara\" (ancora esistente) e ai torrioni del fortino che insieme alle mura protesse la cittadina fino al 1528, anno in cui Amatrice venne messa a ferro e fuoco da Carlo V.\nNel XVIII secolo la chiesa venne dedicata a Sant'Agostino.\nNel 1580 e nel 1781, gli interni e parte dell'antica abside vennero distrutti da un incendio; furono richiesti pi\u00f9 lavori per rimediare ai danni, negli anni 1830, 1847, 1857, 1894 e anche pi\u00f9 tardi. Nel 1845 la volta venne abbattuta perch\u00e9 pericolante e la chiesa venne imbiancata.\nNel 1821, il fonditore \"Pasquale della Noce\" rifuse la campana piccola, di 271 libbre; nel 1854 tocc\u00f2 invece alla campana pi\u00f9 grande da 5000 libbre, ad opera del \"maestro di campane\" \"Nicola Marinelli di Gagliano\".\nNel 1825, nel 1854 e nel XX secolo, la torre campanaria venne restaurata perch\u00e9 a rischio crollo.\nNel 1894, vennero ritrovati tre affreschi, due dei quali di fine XV secolo.\nNella prima met\u00e0 degli anni trenta del Novecento, l'antica finestra rettangolare al centro della facciata venne sostituita con un rosone.\nNel corso del Novecento sono stati necessari nuovi lavori di restauro per la facciata e il campanile.\nIl 24 agosto 2016, a seguito del terremoto che ha colpito l'Italia centrale, gran parte della chiesa \u00e8 crollata. La torre campanaria era rimasta in piedi fino al 18 gennaio 2017, ma \u00e8 poi crollata in seguito a tre scosse di terremoto registrate in mattinata nell'arco di un'ora. Il 29 gennaio 2017, in seguito ad un'altra scossa di terremoto, \u00e8 crollata anche la parete destra della chiesa.\nDescrizione.\nLa facciata \u00e8 realizzata con la pietra arenaria, tipica della zona, e venne modificata nella parte superiore secondo canoni rinascimentali. Il portale d'ingresso \u00e8 romanico ogivale in marmo; sui capitelli sono rappresentati un orso (a sinistra) e una cariatide (a destra) che sorreggono le basi delle cuspidi. La lunetta era adornata da sculture della Madonna e dell'Arcangelo Gabriele, trafugate nel XX secolo. Sull'architrave del portale \u00e8 riportata in caratteri gotici la data \"A.D. MCCCCXXVIII\" (1428) e lo stemma di Amatrice.\nAl centro della facciata, il rosone del 1930. Poco sotto, una lapide raffigura l'antico stemma della chiesa e riporta in caratteri gotici la scritta \"Maestro Giovanni di Amatrice dell'ordine D... fece fare quest'opera\" (in latino).\nA destra della chiesa si trova il campanile a sezione rettangolare di 34\u00a0m.\nSu ogni lato, una coppia di grandi finestre oblunghi, con coronamento ad arcatelle e lesene di rinforzo unite a sesto acuto.\nL'interno \u00e8 stato rifatto nel Settecento e presenta solo pochi elementi degni di nota. Sul lato sinistro, sono presenti tre affreschi:\nSul lato destro, \u00e8 esposta una Via Crucis costituita da 14 altorilievi in terracotta.\nIl convento.\nNulla rimane dell'antico convento dei monaci agostiniani, risalente a fine Duecento e forse pi\u00f9 antico. Inizialmente dedicato a San Nicola di Bari, venne soppresso nel 1809 e con esso furono distrutti anche l'Archivio e la Biblioteca. Nel 1824 era gi\u00e0 in un grave stato d'abbandono. Si tent\u00f2 di adattarlo per uso pubblico (prigione, ospedale, altro) nel 1836 ma non bast\u00f2 per recuperare l'antica struttura, che venne adibita a pagliaio e mattatoio, prima di essere completamente demolita."}
{"id": "3661586", "revid": "983767", "url": "https://it.wikipedia.org/wiki?curid=3661586", "title": "Incidente di Dal'negorsk", "text": "L'incidente di Dal'negorsk \u00e8 un presunto UFO crash che sarebbe avvenuto in Unione Sovietica a Dal'negorsk, nel Primorskij kraj, nel gennaio 1986. L'incidente sarebbe avvenuto sulla montagna Izvestkovaja, localizzata nel territorio della citt\u00e0 e chiamato anche \"Cima 611\" per via della sua altezza. L'incidente \u00e8 stato definito \"la Roswell dell'Unione Sovietica\".\nCronologia dei fatti.\nIl 29 gennaio 1986 alle 20.00 circa gli abitanti di Dal'negorsk videro in cielo una palla rossastra, grande circa quanto la met\u00e0 del disco lunare. La sfera si muoveva parallelamente al terreno e non si sentiva alcun rumore. Quando la palla si avvicin\u00f2 al monte, cominci\u00f2 ad abbassarsi finch\u00e9 cadde sulla sua cima. Tutti i testimoni tranne uno dissero che non ci fu alcun rumore quando la palla raggiunse il terreno. La luce provocata dalla palla fu descritta come quella di una foresta in fiamme e dur\u00f2 per circa un'ora. In base alle affermazioni dei testimoni, per l'oggetto fu stimata una velocit\u00e0 di caduta di circa 15\u00a0m/s.\nRilievi e analisi.\nTre giorni dopo l'incidente, un gruppo di ufologi guidati da Valerij Dvu\u017eil'nyj sal\u00ec sulla cima del monte. Il gruppo effettu\u00f2 rilievi, prelev\u00f2 campioni di terreno e scatt\u00f2 alcune fotografie. Gli ufologi rilevarono un cratere di circa 2 metri per 2 (altre fonti riferirono che le dimensioni erano di 3 metri per 3). Il terreno appariva come se fosse stato riscaldato ad un'alta temperatura. Le rocce apparivano coperte da materiale nerastro e attorno al cratere c'erano residui di alberi bruciati. Alcune delle rocce presentavano sferette di una sostanza argentata, che fu riconosciuta come grafite. Il tipo di grafite trovato sul luogo del cratere fu riconosciuto come differente da quello trovato in altri depositi del luogo.\nL'analisi chimica delle sferette raccolte mostr\u00f2 che erano composte da grafite, silicio e ferro. Alcune di esse mostravano quantit\u00e0 significative di zinco, bismuto ed altri elementi rari. Fu eseguita un'analisi di campioni di rocce, suolo e residui di alberi bruciati e fu notato che la composizione era simile a quella dei campioni raccolti dal sito dell'evento di Tunguska. Ulteriori analisi hanno rinvenuto la presenza di oro, argento, nichel e molibdeno. \u00c8 stata ritenuta molto interessante la presenza di oro, perch\u00e9 a Dal'negorsk non ci sono miniere n\u00e9 rocce che contengono questo minerale.\nSpeculazioni ufologiche.\nValerij Dvu\u017eil'nyj ha ipotizzato che si sia trattato della caduta di un veicolo extraterrestre.\nNegli USA l'incidente \u00e8 stato oggetto di una puntata della trasmissione televisiva \"Sightings\" trasmessa nel 1995 dalla rete Fox. Il giornalista Tod Mesirow si \u00e8 recato sul luogo ed ha intervistato i testimoni e alcuni scienziati. Mesirow ha dichiarato che le analisi dei frammenti metallici hanno dimostrato che il metallo non \u00e8 di manifattura umana ma \u00e8 qualcosa d'altro.\nSpiegazioni.\nLo scienziato Gennadij Belimov ha affermato nel 1993 che si trattava di un pallone sonda militare sovietico; la velocit\u00e0 di caduta del pallone sarebbe stata di 54\u00a0km/h, molto inferiore a quella stimata da Dvu\u017eil'nyj. Tale spiegazione \u00e8 stata contestata dall'ufologo Michael Gershtein, che sostiene che l'oggetto aveva una traiettoria definita e non poteva essere un pallone spinto dal vento.\nSecondo il giornalista scientifico V. Psalom\u0161\u010dikov si trattava di un veicolo militare sovietico pilotato a distanza.\nAlexander Rempel in un articolo pubblicato sulla rivista \"NLO Magazine\" ha scritto che dall'esame dei frammenti non si poteva concludere se l'oggetto fosse di natura terrestre o meno.\nIl geologo V. Berliozov ha affermato che le tracce di impatto sul suolo lasciano pensare ad un oggetto di origine cosmica. \u00c8 stato pertanto ipotizzato che si sia trattato di un meteorite.\nJ. Vasil'ev in un articolo pubblicato sulla rivista \"Rybak Primor'ja\" ha ipotizzato che si sia trattato di un frammento dello Space Shuttle Challenger caduto in territorio sovietico."}
{"id": "3661593", "revid": "729019", "url": "https://it.wikipedia.org/wiki?curid=3661593", "title": "Aeroporto di Benevento-Olivola", "text": "L'aeroporto di Benevento-Olivola \u00e8 un'aviosuperficie per traffico di ultraleggeri a motore, situato a 5\u00a0km da Benevento. In passato \u00e8 stato un aeroporto militare usato durante la seconda guerra mondiale.\nStoria.\nFu costruito all'inizio degli anni trenta dalle truppe della Regia Aeronautica come base operativa italiana e della Luftwaffe. Dalla fine degli anni sessanta il sedime dell'aeroporto \u00e8 tornato a far parte del demanio civile rimanendo abbandonato per diversi anni.\nIn epoca contemporanea l'aeroporto viene usato come aviosuperficie per un traffico di ultraleggeri a motore. Nel 2004 \u00e8 stato intitolato al generale Nicola Collarile."}
{"id": "3661609", "revid": "256896", "url": "https://it.wikipedia.org/wiki?curid=3661609", "title": "Ex Duomo della Spezia", "text": ""}
{"id": "3661610", "revid": "76963", "url": "https://it.wikipedia.org/wiki?curid=3661610", "title": "Ian Biederman", "text": "Nato a Boston, \u00e8 cresciuto a New York, laureandosi alla Northwestern University di Chicago. \u00c8 autore di diversi episodi di serie televisive, tra cui \"Chicago Hope\", \"Cinque in famiglia\", \"Crossing Jordan\" e \"Law &amp; Order - Unit\u00e0 vittime speciali\". Nel 2006 \u00e8 stato ideatore di \"Shark - Giustizia a tutti i costi\"."}
{"id": "3661614", "revid": "617444", "url": "https://it.wikipedia.org/wiki?curid=3661614", "title": "Duomo di Sarzana", "text": ""}
{"id": "3661618", "revid": "617444", "url": "https://it.wikipedia.org/wiki?curid=3661618", "title": "Duomo di Brugnato", "text": ""}
{"id": "3661619", "revid": "617444", "url": "https://it.wikipedia.org/wiki?curid=3661619", "title": "Duomo di Noli", "text": ""}
{"id": "3661622", "revid": "1613450", "url": "https://it.wikipedia.org/wiki?curid=3661622", "title": "Ulli Lommel", "text": "Biografia.\nNato a Zielenzig, allora parte della Germania (oggi in Polonia), inizi\u00f2 la sua carriera come attore nel 1960 in \"La cugina Fanny\" di Russ Meyer. Nel 1966 interpret\u00f2 il ruolo di coprotagonista nel film \"Il caso difficile del commissario Maigret\" di Alfred Weidenmann. Nel 1969 ottenne il suo primo ruolo importante, quello di Bruno ne \"L'amore \u00e8 pi\u00f9 freddo della morte\", primo lungometraggio di Rainer Werner Fassbinder. Il film sar\u00e0 premiato nel 1970 al \"Deutscher Filmpreis\". Il sodalizio artistico tra Fassbinder e Lommel si ripeter\u00e0 in venti film dal 1967 al 1982.\nFassbinder produsse anche il film \"La tenerezza del lupo\", un dramma sugli omicidi di Fritz Haarmann, che fu il secondo film di Lommel come regista. Ulli Lommel partecip\u00f2 al documentario \"Fassbinder a Hollywood\" (2002). Nel 1977 si trasfer\u00ec negli Stati Uniti e inizi\u00f2 a lavorare con Andy Warhol, che produsse i suoi film \"Cocaine Cowboys\" e \"Blank Generation\" (1980). Nel 1980 diresse il film \"Mirror - Chi vive in quello specchio?\" (\"The Boogeyman\") che ottenne un grande successo di pubblico nel Regno Unito.\nNel 1982 diresse \"Brainwaves - Onde cerebrali\", interpretato da Tony Curtis e Vera Miles, \"The Devonsville Terror\" (1983) con Donald Pleasence e \"La maledizione dei rubini scomparsi\" (1986) con Klaus Kinski. Dalla met\u00e0 degli anni 1980 diresse diversi film, dal dramma alla fantascienza, tra i quali \"Doppio rischio\" (1983) con Suzanna Love, \"Revenge of the Boogeyman\" (1983) e \"Rem 1 experiment\" (1987). Negli ultimi anni divenne famoso per una lunga serie di direct-to-video basati sulla vita dei serial killer, la maggior parte dei quali furono stroncati dalla critica.\nNel 2003 realizz\u00f2 il film \"\", una vera e propria riedizione director's cut di \"Revenge of the Boogeyman\", con scene girate ex-novo per l'occasione e sequenze tratte anche dal primo capitolo \"Mirror - Chi vive in quello specchio?\". In questa versione del film compariva anche lo stesso Lommel nella parte di se stesso, in un vero e proprio gioco metacinematografico. \"Boogeyman II: Redux\", noto anche come \"Ulli Lommel's Boogeyman 2: Director's Cut\", dopo una fugace uscita al Cinema negli Stati Uniti d'America fu distribuito direttamente in DVD.\nMuore improvvisamente a 72 anni, il 2 dicembre 2017, per insufficienza cardiaca mentre il suo film \"Boogeyman: Reincarnation\", quarto capitolo della saga iniziata nel 1980 con \"Mirror - Chi vive in quello specchio?\" (\"The Boogeyman\"), \u00e8 ancora in fase di post-produzione."}
{"id": "3661631", "revid": "363629", "url": "https://it.wikipedia.org/wiki?curid=3661631", "title": "Esploratore (avviso)", "text": "L'Esploratore (gi\u00e0 Venezia) \u00e8 stato un avviso a ruote della Regia Marina.\nCaratteristiche.\nCostruito nei cantieri londinesi Money, Wigram &amp; Sons, che ne avevano curato anche la progettazione, l'avviso era capoclasse di una classe di due unit\u00e0 (l'altra era il \"Messaggiere\") e, all'epoca dell'entrata in servizio, risult\u00f2 tra le migliori unit\u00e0 del tipo, nonch\u00e9, per alcuni anni, la pi\u00f9 veloce nave del periodo. Ultimi avvisi con scafo in legno (e carena rivestita di rame), l'\"Esploratore\" ed il \"Messaggiere\" subirono un prematuro deterioramento dello scafo, probabilmente a causa di una stagionatura non sufficientemente lunga del legno. Il costo totale delle due navi, senza macchine, ammont\u00f2 a 1.386.962 lire, mentre per le sole macchine il prezzo fu di 1.092.586 lire.\nDi forme stellate, eleganti e marine, i due avvisi avevano scafo basso e molto allungato, con una prua slanciata a clipper e ponte di coperta sgombro da sovrastrutture, ad eccezione di una passerella di comando collocata a cavallo dei due tamburi delle ruote. All'estrema prua vi era un carabottino di ridotte dimensioni, adibito alla manovra dei fiocchi ed alla direzione delle operazioni d'ormeggio; un secondo carabottino, per la barra del timone ed i frenelli, era invece situato a poppa. \nAll'estrema poppa, sottocoperta, era situata la sala del consiglio, quindi, andando verso prua, si trovavano gli alloggi del Comandante e poi quelli degli ufficiali, mentre altri camerini per ufficiali erano situati a proravia dell'apparato propulsivo. La zona prodiera del corridoio era invece riservata ai marinai, ma era di dimensioni piuttosto ridotte: mentre in navigazione tali locali risultavano sufficienti, grazie all'alternarsi dei turni di guardia, che faceva s\u00ec che parte dell'equipaggio non si trovasse negli alloggi, in porto essi erano largamente inadeguati, obbligando met\u00e0 del personale a dormire a terra. Nel 1866, eliminata la carboniera di prua, fu possibile ampliare i locali destinati all'equipaggio. Dato che l'\"Esploratore\" oper\u00f2 per vario tempo direttamente a disposizione dei vertici della Regia Marina, i locali riservati agli ufficiali vennero modificati e convertiti in cabine per l'alloggio di personaggi di alto rango. La sala consiglio fu a sua volta modificata per l'uso come quadrato ufficiali, venendo al contempo ridotta per poterne ricavare anche un camerino per ufficiali.\nPer poter migliorare la velocit\u00e0 massima, i due avvisi vennero costruiti attenendosi ad una necessit\u00e0 di leggerezza, che si tradusse per\u00f2 anche in una certa debolezza strutturale: sin dalle prime uscite in mare, infatti, e pi\u00f9 ancora dopo i primi viaggi verso la Spagna, si mise in evidenza sull'\"Esploratore\" il fatto che le vibrazioni prodotte dalla macchina in funzione e dalle ruote in movimento provocarono un tremito generale dello scafo, causando preoccupazioni circa la sua resistenza. Non si verificarono mai rilevanti cedimenti strutturali, ma le palette delle ruote rimasero danneggiate pi\u00f9 volte, e numerose parti dello scafo, in occasione di raddobbi, vennero trovate rotte od in cattive condizioni. Si giunse anche a progettare il rinforzo dello scafo mediante una cintura di lamiere di ferro, ma i tecnici del Ministero della Marina ritennero un simile intervento, ed il conseguente irrigidimento della struttura, inutile od anche dannoso, rifiutando cos\u00ec il progetto.\nLo scafo era formato da 96 ossature sulle quali erano poggiati tre strati di fasciame, due dei quali diagonali incrociati ed uno, quello pi\u00f9 esterno, orizzontale. La carena era inoltre ricoperta di rame. Il legname utilizzato nella costruzione era di vario tipo: teak per ossatura, fasciame, suola, opera morta, scalmotti, paramezzale (sito all'altezza della sala macchine) e maestre e barrotti dei boccaporti dei locali dell'apparato motore; quercia per madieri, ossature e massiccio di prua e di poppa; larice per bagli, barrotti, riempimenti, dormienti in coperta, sottodormienti della sala macchine e dei carbonili, tavolame della coperta e del corridoio; abete per le paratie interne.\nL'apparato motore, costituito da una macchina alternativa diretta verticale a due cilindri oscillanti con condensatore a miscuglio (ad iniezione ordinaria) prodotta dalla ditta britannica Penn &amp; Sons, alimentata da quattro caldaie parallelepipede in ferro a tubi di fiamma (questi ultimi realizzati in ottone), imprimeva la potenza di 350\u00a0hp (247-258\u00a0kW) nominali (con 20,5 giri al minuto), o 1070\u00a0hp (788\u00a0kW) effettivi, a due ruote a pale articolate, consentendo l'ottima velocit\u00e0 di 17 nodi, velocit\u00e0 alla quale la nave poteva procedere per 120 ore. La macchina era semplice ed affidabile, provvista di due cilindri di 1,82 metri di diametro e con 1,52 metri di corsa degli stantuffi, mentre le ruote, con diametro di 5,7 metri (con immersione di 1,28 metri in dislocamento normale) avevano ognuna dieci pale articolate larghe 1,31 metri. La nave aveva inoltre tre alberi armati a goletta a palo (trinchetto, maestra e mezzana a vele auriche).\nNel 1875, essendo le macchine in eccellenti condizioni ma ormai superate, si richiese alla ditta produttrice un parere circa la possibilit\u00e0 di modernizzarle convertendole in macchine composte: il 13 luglio 1875 tale azienda rispose che sarebbe stato possibile rifoderare uno dei due cilindri, trasformandolo in cilindro ad alta pressione, mentre l'altro, dopo rifoderatura di ricostruzione, sarebbe divenuto un cilindro a bassa pressione; in alternativa si sarebbero potuti aggiungere due cilindri di alta pressione diagonali, mantenendo come cilindri di bassa pressione i due preesistenti. In entrambi i casi sarebbe stato necessario munire la macchina di condensatore a superficie. Non essendo per\u00f2 possibile ottenere i pieni vantaggi dell'espansione composta, la ditta propose di costruire un nuovo apparato motore di tipo moderno, che avrebbe occupato pi\u00f9 spazio ma, richiedendo minori consumi, avrebbe potuto essere sistemato a bordo con la riduzione dei carbonili. Valutando per\u00f2 anche le eccellenti condizioni delle macchine, il Ministero della Marina opt\u00f2 per la rinuncia alle modifiche, preferendo sottoporre le macchine originali a lavori di grande riparazione, effettuati sull'\"Esploratore\" tra il 1878 ed il 1879.\nLe caldaie, alimentate con una scorta di carbone di 310-320 tonnellate, avevano una superficie di riscaldamento complessiva di 521\u00a0m\u00b2 (la superficie totale delle 16 graticole, quattro per ogni caldaia, era di 29,66\u00a0m\u00b2 e scaricavano i loro fumi in due fumaioli, uno a prua ed uno a poppa delle ruote. La pressione del vapore era in origine di 1,76\u00a0kg/cm\u00b2, ma con il passare del tempo ed il logorio delle caldaie dovette essere ridotta ad 1,34\u00a0kg/cm\u00b2, riducendo cos\u00ec la velocit\u00e0 a 12-13 nodi. Nel 1874 la nave raggiungeva gli otto nodi con due caldaie in funzione, i 10/10,5 con tre e gli 11,5/12 con quattro. A causa del logorio delle caldaie, provocato dall'introduzione del salino insieme al condensato proveniente dal condensatore, si resero necessarie non meno di due sostituzioni della muta di caldaie. La prima sostituzione venne affidata con contratto del 12 maggio 1869 alla ditta Fratelli Orlando di Livorno: le nuove caldaie, costruite in base ai disegni originali, vennero consegnate con un ritardo di qualche settimana. Il peso previsto inizialmente per caldaie ed accessori, 84 tonnellate in tutto, sal\u00ec poi a pi\u00f9 di 120,895 tonnellate complessive (90,487 tonnellate per le sole caldaie): del resto rientrava negli interessi dei costruttori, dato che il contratto prevedeva il pagamento a peso, incrementare il peso delle caldaie per poi poter chiedere, adducendo modifiche richieste dal committente durante i lavori, un maggior prezzo. Consegnate nel 1869, le caldaie vennero imbarcate verosimilmente tra il 1872 ed il 1873. Nel 1879 tale muta venne sostituita con un'altra prodotta dalla ditta Fardy Sue Galopin di Savona.\nNel 1878 le imbarcazioni dell'\"Esploratore\", ormai logorate, vennero rimpiazzate con altre prelevate da altre navi radiate in tempi recenti: tre lance rispettivamente da 8,10, 7,60 e 7,30 metri (la prima e l'ultima della pirocorvetta \"Etna\" e la seconda della pirocorvetta \"Magenta\") ed un battello di 5,50\u00a0m (anch'esso in precedenza dell'\"Etna\"). L'avviso aveva inoltre una dotazione d'acqua di quattordici tonnellate, bastante per quaranta giorni.\nL'armamento dei due avvisi, anche per via del loro impiego bellico abbastanza contenuto, era piuttosto ridotto, ammontando in origine a due soli cannoni ad avancarica, in ferro rigato cerchiato, da 120\u00a0mm. In seguito a nuovi lavori, nel 1873, tali pezzi vennero sostituiti da due cannoni in bronzo a canna rigata da 75\u00a0mm N. 1, a retrocarica, e da due mitragliere.\nStoria.\nImpostato nel luglio 1862 con il nome di \"Venezia\", l'avviso venne varato nel febbraio 1863 e completato nel maggio dello stesso anno, cambiando nome in \"Esploratore\" solo al momento della consegna alla Regia Marina. Per diversi anni l'\"Esploratore\" rappresent\u00f2 la pi\u00f9 veloce nave dell'epoca.\nNei primi tempi dopo l'entrata in servizio l'avviso comp\u00ec un viaggio durante il quale tocc\u00f2 vari sorgitori della penisola iberica.\nNel 1866, con lo scoppio della terza guerra d'indipendenza, l\u2019\"Esploratore\", proprio in virt\u00f9 delle sue caratteristiche di velocit\u00e0, venne aggregato all'armata d'operazioni destinata ad operare in Adriatico, con funzioni di vedetta avanzata e scoperta di squadra. Tale armata part\u00ec da Taranto nella mattina del 21 giugno, giungendo ad Ancona nel pomeriggio del 25. Nella serata del 26 giugno 1866 l\u2019\"Esploratore\", al comando del capitano di fregata Paolo Orengo, venne inviato dall'ammiraglio Carlo Pellion di Persano, comandante dell'armata, ad incrociare nelle acque antistanti Ancona, per avvertire dell'eventuale arrivo di unit\u00e0 austroungariche. Questa eventualit\u00e0 si concretizz\u00f2 all'alba del 27 giugno: tra le quattro e le cinque del mattino l'avviso individu\u00f2 una colonna di fumo al traverso verso nord/nordovest e poco pi\u00f9 tardi avvist\u00f2 all'orizzonte una formazione navale divisa in due colonne, precedute da una nave sola. Dato che correva voce che vi fossero in Mediterraneo anche una squadra inglese ed una francese, il comandante Orengo, issata la bandiera italiana ed aumentata la velocit\u00e0, serr\u00f2 le distanze per accertare la nazionalit\u00e0 della formazione avvistata: si trattava proprio di quella austroungarica, tredici navi (sei corazzate, una fregata in legno, quattro cannoniere e due avvisi) al comando del viceammiraglio Wilhelm von Tegetthoff. Dopo una breve scaramuccia con l'unit\u00e0 di testa, che era l'avviso a ruote \"Kaiserin Elizabeth\" il quale, alzata la propria bandiera, tir\u00f2 una bordata (ritenendo di aver messo a segno un colpo, centrando una ruota a pale dell\u2019\"Esploratore\", mentre per fonti italiane la nave non riport\u00f2 alcun danno) cui l\u2019\"Esploratore\" reag\u00ec aprendo a sua volta il fuoco, la nave italiana diresse a tutta forza verso Ancona, per informare l'ammiraglio Persano. Giunto in vista della citt\u00e0 marchigiana l\u2019\"Esploratore\" segnal\u00f2 \u00ab\"il nemico dirige su Ancona\"\u00bb, poi affianc\u00f2 la pirofregata corazzata \"Re d'Italia\", ammiraglia di Persano, sulla quale sal\u00ec il comandante Orengo per fare rapporto al comandante in capo. Questi ordin\u00f2 l'uscita in mare di tutte le unit\u00e0 corazzate disponibili, ma causa problemi di macchina e scambi di cannoni in corso fu possibile far partire alla spicciolata solo nove unit\u00e0, molte delle quali, per di pi\u00f9, ben lungi dall'essere in condizioni d'efficienza. La stessa nave ammiraglia di Persano, la \"Re d'Italia\", rimase bloccata a causa di incendi in corso nelle stive carbonaie, cosa che costrinse l'ammiraglio a trasbordare insieme allo stato maggiore sull\u2019\"Esploratore\". L'avviso defil\u00f2 quindi lungo la fila delle corazzate, con il capitano di vascello Edoardo D'Amico, capo di stato maggiore di Persano, che indicava ad ogni unit\u00e0, mediante il megafono, la posizione che avrebbe dovuto assumere nella formazione. Verso le 6.30 le due flotte s'incontrarono ma Tegetthoff decise di non dare battaglia, e si allontan\u00f2: Persano, trasferitosi sulla pirofregata corazzata \"Principe di Carignano\" dove tenne consiglio insieme al contrammiraglio Giovanni Vacca ed ai rispettivi capi di stato maggiore, decise di non inseguire le navi nemiche, viste le precarie condizioni delle proprie.\nIl 16 luglio 1866 la squadra italiana lasci\u00f2 Ancona per attaccare l'isola di Lissa, dove si pensava di sbarcare. Il 17 luglio, in previsione della prima ed intensa azione di bombardamento contro le fortificazioni di Lissa, l\u2019\"Esploratore\" ebbe il compito di incrociare, cos\u00ec come il gemello \"Messaggiere\" e due altri avvisi, \"Sirena\" e \"Stella d\u2019Italia\" (quest'ultimo ausiliario), al largo, ai quattro punti cardinali rispetto alla flotta italiana, per avvertire dell'eventuale arrivo di navi nemiche. In particolare l\u2019\"Esploratore\" pattugli\u00f2 le acque a nord di Lissa (e pi\u00f9 precisamente le 32 miglia di mare che separavano Punta Planca dal Pomo di Sant\u2019Andrea, ad una ventina di miglia dalla flotta italiana), dove rimase anche il giorno seguente, durante le azioni di bombardamento.\nAll'alba del 20 luglio l\u2019\"Esploratore\", ancora in servizio di vigilanza, avvist\u00f2 la squadra del viceammiraglio Tegetthoff (ventisei unit\u00e0, tra cui sette corazzate) che dirigeva per attaccare la flotta italiana. Senza perdere tempo in un tentativo di identificazione, la nave diresse a tutta forza per raggiungere il resto della flotta al largo di Porto San Giorgio, ed alle 7.50 l'avviso, procedendo a tutta velocit\u00e0, raggiunse il gruppo delle corazzate italiane, segnalando \u00ab\"Bastimenti sospetti in direzione ponente-maestro\"\u00bb: questa segnalazione fu il primo atto di quella che sarebbe divenuta la battaglia di Lissa, che si concluse per la flotta italiana con una drammatica sconfitta, che vide la perdita delle unit\u00e0 corazzate \"Re d'Italia\" e \"Palestro\". Non essendo un'unit\u00e0 progettata per il combattimento, e non facendo parte di nessuna delle tre squadre (in realt\u00e0 solo due, in quanto la II Squadra\u00a0\u2013 navi in legno\u00a0\u2013 rimase mera spettatrice) impegnate nella battaglia, l\u2019\"Esploratore\", impiegato come nave ripetitrice di segnali, non fu coinvolto direttamente nello scontro, che si concluse in serata, quando la flotta italiana rientr\u00f2 ad Ancona.\nNel periodo successivo alla fine del conflitto l'\"Esploratore\" fu impiegato in compiti di vigilanza, pattugliando le coste dello Stato Pontificio e della Sicilia, per poi essere disarmato a Venezia per lungo tempo.\nAlato il 13 settembre 1872 nell'Arsenale di Venezia, l'avviso venne sottoposto a lavori di manutenzione dello scafo e sostituzione dell'armamento. Le caldaie vennero rimosse per riparazioni e poi nuovamente installate a bordo. Rivarata il 4 marzo 1873, l'unit\u00e0 torn\u00f2 presto in servizio e disimpegn\u00f2 per qualche anno attivit\u00e0 ordinaria lungo le coste italiane, ma il 3 marzo 1877 dovette essere nuovamente alata e subire altri lavori di riparazione dello scafo, conclusisi con il nuovo varo del 4 luglio 1878. Il 1\u00ba luglio 1877 l'\"Esploratore\" venne riclassificato nave da guerra di III classe.\nAd inizio dicembre 1879 la nave venne inviata a Zante, dove prese il posto della cannoniera corazzata \"Varese\", incaricata di raggiungere, insieme alla goletta \"Ischia\", il porto di Assab, e di svolgere in Mar Rosso rilevazioni a scopo scientifico ed idrografico nonch\u00e9 di \u00abmostrare la bandiera\u00bb nelle zone dove l'Italia pensava di fondare sue colonie. Imbarcati a Zante i naturalisti Giacomo Doria ed Odoardo Beccari, l\u2019\"Esploratore\", al comando del capitano di fregata Carlo De Amezaga (precedente comandante della \"Varese\", anch'esso passato sull\u2019\"Esploratore\" a Zante), raggiunse Porto Said l'11 dicembre. Lasciato Suez cinque giorni pi\u00f9 tardi, l'avviso fece rotta per Assab, dove gi\u00e0 era stato inviato il piroscafo \"Messina\" della societ\u00e0 Rubattino, ma i violenti monsoni lo costrinsero a ripiegare su Massaua, ove arriv\u00f2 il 22 dicembre. Ripartita l'indomani, la nave giunse ad Assab il 25 dicembre 1879, issando la bandiera italiana su Capo Lumah. Ad Assab, dove, oltre all\u2019\"Esploratore\", era gi\u00e0 giunto il \"Messina\", vennero avviate le operazioni per la fondazione di una colonia: vennero reclutati gli operai necessari alla costruzione di uno scalo navale e furono inoltre allacciati buoni rapporti con i capi dancali della zona. L'avviso, presente all'atto della presa di possesso di Assab da parte della societ\u00e0 Rubattino, gi\u00e0 il 30 dicembre si spost\u00f2 a Ras Dumeirah, e l'indomani giunse ad Aden, permanendovi sino al 10 gennaio 1880. Tornato ad Assab l'11 gennaio, trovandovi l\u2019\"Ischia\" arrivata il giorno precedente, l\u2019\"Esploratore\" ne ripart\u00ec quasi subito ed il 21 fu a Moka, mentre quattro giorni pi\u00f9 tardi torn\u00f2 ad Aden. Doria e Beccari ebbero occasione nel corso del viaggio di raccogliere vari esemplari naturalistici, perlopi\u00f9 formiche. L'equipaggio della nave, insieme a quello dell'\"Ischia\", partecip\u00f2 alla costruzione delle installazioni a terra (pontile di 60 metri, scalo di alaggio, forno, distillatore, pozzi d'acqua dolce) ad Assab. \nRientrato in patria nel 1880 e sostituito ad Assab dalla pirocorvetta a ruote \"Ettore Fieramosca\", nel corso dello stesso anno l\u2019\"Esploratore\" ricevette dapprima il ruolo di nave ammiraglia dipartimentale a Napoli (II Dipartimento) e poi quello di nave comando della stazione navale in Tunisia, alla quale fu destinato nel febbraio 1882. In questo periodo l'avviso stazion\u00f2 anche a Susa, ove arabi tunisini avevano assassinato dei cittadini italiani.\nTornato in Italia, l\u2019\"Esploratore\" torn\u00f2 ad essere nave ammiraglia del II Dipartimento, mentre nel 1884, trasferito a Gaeta, venne impiegato nel ruolo di vigilanza sanitaria sulle navi che dall'Italia peninsulare dirigevano in Sicilia.\nNuovamente in Mar Rosso a partire dal 27 gennaio 1885, la nave, dislocata a Massaua, partecip\u00f2 attivamente alle operazioni di colonizzazione dell'Eritrea: in particolare, inviata lungo il litorale della Dancalia, l'unit\u00e0 ottenne, nel giugno 1885, il protettorato italiano su isole e localit\u00e0 della regione, tra cui Hedd, Madir, Machanile ed Howakil, nonch\u00e9 le isole circostanti. \nTornato in Italia e temporaneamente disarmato a Napoli, l'\"Esploratore\" venne adibito a nave comando della difesa locale di Venezia (III Dipartimento) a partire dal 10 febbraio 1888.\nRadiato con Regio decreto legge del 25 aprile 1895, l'avviso venne rinominato \"G. M. 10\" e trasformato in nave caserma della difesa locale di Venezia, ruolo nel quale rimase sino al 1907, quando venne venduto per demolizione al costo di 86.222 lire."}
{"id": "3661632", "revid": "486946", "url": "https://it.wikipedia.org/wiki?curid=3661632", "title": "Duomo di Sanremo", "text": ""}
{"id": "3661633", "revid": "830939", "url": "https://it.wikipedia.org/wiki?curid=3661633", "title": "Jacques Alexandre C\u00e9sar Charles", "text": "Progettista, costruttore e sperimentatore di aerostati, \u00e8 ricordato in particolare per aver costruito il primo pallone a idrogeno della storia ed essere stato il primo a compiere un'ascensione con questo tipo di aerostato il 1\u00ba dicembre 1783 (meno di due settimane dopo il primo volo dei fratelli Montgolfier con il loro pallone ad aria calda). Nel campo della fisica \u00e8 noto per aver anticipato di alcuni anni la scoperta della relazione tra temperatura, volume e pressione dei gas che sarebbe poi diventata universalmente nota come legge di Gay-Lussac; il lavoro di Charles influenz\u00f2 quello di Joseph Louis Gay-Lussac, il quale riconobbe l'importanza di questa influenza quando, nel 1802, pubblic\u00f2 i suoi studi. La legge di Gay-Lussac infatti \u00e8 nota anche come legge di Charles."}
{"id": "3661634", "revid": "617444", "url": "https://it.wikipedia.org/wiki?curid=3661634", "title": "Duomo di Ventimiglia", "text": ""}
{"id": "3661635", "revid": "554633", "url": "https://it.wikipedia.org/wiki?curid=3661635", "title": "Jacques Charles", "text": ""}
{"id": "3661640", "revid": "729019", "url": "https://it.wikipedia.org/wiki?curid=3661640", "title": "Fertilizzazione (nucleare)", "text": "In fisica nucleare, la fertilizzazione \u00e8 una reazione nucleare di trasformazione di un nuclide non fissile (detto fertile) in uno fissile attraverso l'assorbimento di un neutrone.\nAlcuni atomi \"fertili\" sono l'uranio 238 e il torio 232 che vengono fertilizzati rispettivamente in plutonio-239 e uranio-233.\nLa fertilizzazione avviene ad esempio nei reattori nucleari dove i neutroni liberati dalla fissione di uranio 235 (fissile) vengono in parte catturati dai nuclei di uranio 238, che si trasforma cos\u00ec in uranio 239, soggetto a sua volta a due rapidi decadimenti beta, trasformandosi prima in nettunio 239 e successivamente in plutonio 239, quest'ultimo usato tipicamente nella fabbricazione di ordigni nucleari, ma anche per la realizzazione di MOX, un combustibile per centrali nucleari."}
{"id": "3661644", "revid": "52076", "url": "https://it.wikipedia.org/wiki?curid=3661644", "title": "Necropoli del Dipylon", "text": ""}
{"id": "3661645", "revid": "59912", "url": "https://it.wikipedia.org/wiki?curid=3661645", "title": "Mirage (Stasera la luna)", "text": "Mirage (Stasera la luna) \u00e8 un singolo dei gruppo musicale italiano Paps'n'Skar, pubblicato nel maggio 2004. \u00c8 divenuto uno dei tormentoni estivi del 2004.\nIl brano.\nSi tratta di un rifacimento dell'omonimo brano del 1986 del gruppo italodisco Scotch, a sua volta remake di un brano degli anni sessanta. Presenta un suono molto dance e profonde caratteristiche italodance. Del brano successivamente, in Italia, sono state create diverse versioni mixate. Ottenne un notevole successo, venendo fra l'altro utilizzato come base musicale per gli spot della TIM, fatto che ha contribuito alla popolarit\u00e0 del brano."}
{"id": "3661648", "revid": "617444", "url": "https://it.wikipedia.org/wiki?curid=3661648", "title": "Duomo di Atella", "text": ""}
{"id": "3661653", "revid": "446353", "url": "https://it.wikipedia.org/wiki?curid=3661653", "title": "Supercl\u00e1sico de las Am\u00e9ricas", "text": "Il Supercl\u00e1sico de las Am\u00e9ricas, noto anche come Copa Doctor Nicol\u00e1s Leoz, \u00e8 stata una competizione calcistica amichevole svoltasi annualmente tra il 2011 e il 2019 (fatta eccezione per il 2013) che vedeva affrontarsi le nazionali maggiori di e .\nOrganizzato dalla AFA e dalla CBF con l'avallo della CONMEBOL, il Supercl\u00e1sico de las Am\u00e9ricas si \u00e8 svolto nel 2011 e nel 2012 con partite di andata e ritorno e dal 2014 al 2019 in gara unica su campo neutro.\nL'ultima nazionale vincitrice del Supercl\u00e1sico de las Am\u00e9ricas \u00e8 stata l'Argentina, che il 15 novembre 2019 ha sconfitto per 1-0 il Brasile a Riad (Arabia Saudita); i \"verdeoro\" detengono per\u00f2 il record per il maggior numero di successi nella competizione (4).\nStoria.\nIl 28 giugno 2011 si tenne a Buenos Aires la serata di sorteggio dei gironi della Coppa Sudamericana di quell'anno, e nell'occasione le federazioni calcistiche argentina e brasiliana annunciarono l'istituzione di una competizione annuale tra le loro selezioni maggiori maschili con l'intesa di disputare un minimo di 8 edizioni di tale confronto; la CONMEBOL diede il suo avallo alla competizione che, tuttavia, dato il suo carattere amichevole, non richiedeva l'obbligo di concessione dei giocatori da parte dei club e fu limitata solamente a quelli che giocavano nei principali campionati domestici.\nDopo due edizioni in gara doppia di andata e ritorno, nel 2013 il torneo non si tenne su richiesta del C.T. brasiliano Felipe Scolari al fine di evitare che ci\u00f2 inficiasse la preparazione per la Confederations Cup.\nDal 2014 il \"Supercl\u00e1sico\" \u00e8 un appuntamento FIFA, quindi i club sono tenuti a liberare i propri giocatori per disputare tale incontro, non pi\u00f9 ristretto solo ai giocatori che militano in patria; parimenti fu anche abbandonata la formula di doppia gara per passare a gara unica, non pi\u00f9 necessariamente in casa di una delle contendenti: infatti tale edizione di torneo fu disputata a Pechino, in Cina e, da allora, fu esportata in varie altre sedi: nel 2017 in Australia a Melbourne e nel 2018 e 2019 in Arabia Saudita, rispettivamente a Gedda e Riad."}
{"id": "3661654", "revid": "599013", "url": "https://it.wikipedia.org/wiki?curid=3661654", "title": "Youssef Nabil", "text": "Biografia.\nNabil inizia la sua carriera fotografica nel 1992 allestendo dei set, nei quali i suoi amici interpretano melodrammi che ricordano le foto di scena dell'et\u00e0 d'oro del cinema egiziano. \nPi\u00f9 tardi nel 1990, mentre lavora come assistente di fotografi nei migliori studi a New York e Parigi, inizia a fotografare artisti e amici, realizzando ritratti formali ma anche scatti dove i suoi soggetti sono immersi nel regno dei sogni e del sonno, ai confini della coscienza e lontano dalla loro condizione di personaggi pubblici. \nAl suo ritorno in Egitto nel 1999, sviluppa ulteriormente il suo approccio unico alla fotografia pittorica, con ritratti di scrittori, cantanti e stelle del cinema del mondo arabo. \nNegli ultimi anni, specialmente da quando si \u00e8 stabilito a Parigi e a New York, ha iniziato a produrre autoritratti che rispecchiano la sua vita dislocata lontano dall'Egitto. In queste scene recenti indugia tra realt\u00e0 mondane e sogni sereni, tra solitudine e fama, tingendole di sesso e morte.\nMolti personaggi sono stati fotografati da Nabil tra cui diversi artisti come Tracey Emin, Gilbert &amp; George, Nan Goldin, Marina Abramovi\u0107, Louise Bourgeois e Shirin Neshat, cantanti quali Alicia Keys, Sting e Natacha Atlas e diversi attori: Omar Sharif, Faten Hamama, Rossy de Palma, Charlotte Rampling, Fanny Ardant e Catherine Deneuve.\nIl lavoro di Nabil \u00e8 stato presentato in numerose mostre personali e collettive in diverse gallerie e musei tra cui il British Museum, Londra; il Centro de la Imagen, Citt\u00e0 del Messico, il North Carolina Museum of Art, Nord Carolina; il BALTIC Centre for Contemporary Art, Newcastle, il Michael Stevenson Gallery, Citt\u00e0 del Capo; la Galleria Leme, San Paolo; la Townhouse Gallery, Il Cairo; al Fotofest Houston, Texas, al Centre de Cultura Contempor\u00e0nia di Barcellona, al Institut du Monde Arabe, Parigi; al Savannah College of Art and Design, Savannah; al Kunstmuseum, Bonn; The Third Line Gallery, Dubai, al Volker Diehl Gallery, Berlino; Galerist, Istanbul, Centro Andaluz de Arte Contempor\u00e1neo, Siviglia; Aperture Foundation, New York; Palazzo Grassi (2019), Venezia.\nTematiche.\nYoussef Nabil osserva la sua vita come se fosse al cinema, guardando e testimoniando ogni minuto del suo film. Egli \u00e8 affascinato dall'idea che nelle storie del cinema, gli attori giocano un ruolo in cui nulla \u00e8 reale, se muoiono nel film in realt\u00e0 non muoiono nella vita reale. \nQuando si rende conto, come un bambino, che molte delle sue star del cinema preferite sono morte, nasce in lui il desiderio di incontrare quelli che sono ancora in vita e di immortalarli nelle sue foto, prima sia troppo tardi. Cos\u00ec facendo, d\u00e0 vita ad una realt\u00e0 immaginaria, che riflette sia sui paradossi del Medio Oriente nel nostro tempo, sia sulle fantasie e la stravaganza delle stelle del cinema egiziano nella cosmopolita Il Cairo degli anni pre-rivoluzionari.\nTecnica.\nLa tecnica distintiva di Nabil, quella di colorare a mano le stampa fotografiche alla gelatina d'argento, elimina i difetti della realt\u00e0 e ricorda il periodo d'oro del cinema egiziano. Nabil sconvolge le nozioni dominati della fotografia a colori e della pittura, cos\u00ec come le supposizioni circa l'estetica associata all'arte e quella identificati con la cultura popolare. Il suo particolare medium evoca un senso di nostalgia che permette alle sue fotografie di oscillare tra il nostro tempo e quello di un'altra epoca.\nFilm.\nNel 2010 Youssef Nabil ha scritto, prodotto e diretto il suo primo film \"You Never Left\", un corto di 8 minuti, con gli attori Fanny Ardant e Tahar Rahim.\nPremi.\nNel 2003 Nabil vince il premio Seydou Keita per la ritrattistica, all'interno della Biennale di Fotografia Africana a Bamako."}
{"id": "3661660", "revid": "287204", "url": "https://it.wikipedia.org/wiki?curid=3661660", "title": "Diocesi di Ferentino", "text": ""}
{"id": "3661661", "revid": "767487", "url": "https://it.wikipedia.org/wiki?curid=3661661", "title": "I figli dello spazio", "text": "I figli dello spazio (\"The Space Children\") \u00e8 un film di fantascienza del 1958 diretto da Jack Arnold. In questo film il regista esplora i conflitti impliciti nel rapporto tra l'uomo adulto e la sua controparte infantile, proponendo inoltre delle figure di alieni benevoli, contrariamente a buona parte dei film del periodo, che li ritraggono come malvagi invasori.\nTrama.\nMentre in una base militare \"top secret\" fervono i preparativi per il lancio di un satellite armato con diverse testate nucleari, i figli di alcuni scienziati che lavorano nell'edificio entrano in contatto, in una caverna sulla spiaggia vicina, con una creatura simile a un enorme cervello. Il cervello alieno, comunicando con i bambini attraverso l'emissione di onde cerebrali, li avverte che l'esperimento condotto dai soldati costituisce una pericolosa minaccia alla pace mondiale e mostra loro come sabotare la missione. Grazie alle azioni dei bambini il satellite esplode prima ancora di lasciare la rampa di lancio mentre, contemporaneamente, episodi analoghi avvengono nelle basi missilistiche di tutto il mondo.\nProduzione.\n\"I figli dello spazio\" fu il primo film prodotto da William Alland per la Paramount. La sceneggiatura era ispirata a \"The Egg\", una storia inedita di Tom Filer, che narrava di una ragazza affetta da poliomielite ed era significativamente diversa da quella del film.\nIl cervello alieno fu ideato dall'artista degli effetti speciali Ivyl Burks e utilizzava 3.300 dollari di lampade al neon per creare l'effetto del bagliore."}
{"id": "3661668", "revid": "767487", "url": "https://it.wikipedia.org/wiki?curid=3661668", "title": "Just Around the Corner (film 1921)", "text": "Just Around the Corner \u00e8 un film muto del 1921 diretto da Frances Marion.\nLa sceneggiatura si basa su \"Just Around the Corner\", un racconto di Fannie Hurst pubblicato nel 1914.\n\u00c8 il secondo film sia per l'attore Fred Thompson, marito di Frances Marion, che per la regista. La Marion gir\u00f2 solo tre film come regista e svolse tutto il resto della sua attivit\u00e0 scrivendo sceneggiature che la consacrarono come una delle pi\u00f9 importanti sceneggiatrici di Hollywood.\nTrama.\nA New York, Mamma Birdsong, suo figlio Jimmie e la figlia Essie vivono insieme nell'East Side. Jimmie lavora come fattorino mentre Essie - sedotta dalla vita notturna della grande citt\u00e0 - trova lavoro come mascherina in un piccolo teatro dove si innamora di Joe Ullman, un piccolo malvivente. Mamma Birdson non gode di buona salute e vorrebbe conoscere il fidanzato della figlia ma Joe non ha nessuna intenzione di incontrarla. Quando la madre viene colpita da un infarto, esprime come ultimo desiderio quello di vedere l'uomo che sposer\u00e0 sua figlia: Essie corre a cercare Joe e lo trova in una sala da biliardo, mentre sta giocando. Senza scomporsi, Joe rifiuta ancora una volta di accompagnare la ragazza dalla madre. Lei, disperata, racconta la sua storia a un estraneo incontrato per caso, che la conforta: si presenter\u00e0 lui come suo fidanzato, fingendo di essere Joe. La madre muore felice al pensiero che la figlia sposer\u00e0 \"un vero uomo\". Essie e l'uomo, che si sono conosciuti in questo modo strano, si innamorano, finendo per sposarsi per davvero.\nProduzione.\nIl film fu prodotto dalla Cosmopolitan Productions di William Randolph Hearst e venne girato a New York.\nDistribuzione.\nIl copyright del film, richiesto dalla Cosmopolitan Productions, fu registrato l'11 dicembre 1921 con il numero LP17354. Nello stesso giorno, la pellicola usc\u00ec nelle sale cinematografiche USA, distribuita dalla Paramount Pictures.\nIl film viene citato nel documentario \"\" del 1993. Una copia incompleta della pellicola \u00e8 conservata negli archivi della Library of Congress."}
{"id": "3661672", "revid": "617444", "url": "https://it.wikipedia.org/wiki?curid=3661672", "title": "Duomo vecchio di Brescia", "text": ""}
{"id": "3661674", "revid": "181699", "url": "https://it.wikipedia.org/wiki?curid=3661674", "title": "Duomo nuovo di Brescia", "text": ""}
{"id": "3661683", "revid": "110157", "url": "https://it.wikipedia.org/wiki?curid=3661683", "title": "Mashrabia Art Gallery", "text": "Mashrabia Art Gallery \u00e8 una galleria d'arte contemporanea del Cairo, fondata a met\u00e0 degli anni settanta.\nA partire dagli anni novanta ha avuto un ruolo pionieristico nella diffusione delle Arti Plastiche, sia per quanto riguarda la promozione di artisti stranieri in Egitto, che di artisti autoctoni, a livello locale ed estero.\nLa galleria utilizza un preciso criterio di selezione, privilegiando quegli artisti che utilizzano linguaggi innovativi, liberati da qualsiasi componente decorativa, ponendo attenzione all'originalit\u00e0 e la potenza delle opere d'arte. \nLa galleria collabora con alcune gallerie private in Svizzera, Italia, Turchia, Tunisia e altri paesi, attraverso un'intensa attivit\u00e0 di scambi.\nOspita, inoltre, diversi format di manifestazioni artistiche, tra cui concerti, rappresentazioni teatrali, film sperimentali, letture poetiche, e discussioni. \nTra i progetti futuri della galleria c'\u00e8 l'idea di introdurre una serie di workshop di fotografia artistica su base continuativa.\nArtisti.\nAdel El Siwi, Ahmed Askalany, Ahmed Kamel, Ahmed Nosseir, Ali Assaf, Amr Fekry, Amr Khedr, Amre Heiba, Aziz el Hihi, Bahr El Din Adam, Barbara Graf, Damon Kowarsky, Deena Fadel, Doa Aly, Essam Marouf, Hala Elkoussy, Hany Rashed, Hayam Abd El Baky, Hisham El Zeiny, Ibrahim El Haddad, Karim Bakry, Mahmoud Khaled, Marco Margini, Mazen Ismail, Mohamed Abd El Monim, Mohamed Abla, Qarm Qart, Rania Ezzat, Reem Hassan, Romano Della Chiesa, Salah ElMur, Wahieb Nassar (Achnaton Nassar), Xavier Puigmarti, Youssef Limond.\nProgrammazione.\nMostre recenti.\nTra le mostre organizzate nel 2011 ci sono: \nProgetti.\nLa Mashrabia Gallery si occupa di sponsorizzare una serie di attivit\u00e0 che trovano svolgimento non necessariamente all'interno degli spazi della galleria. Un esempio \u00e8 \u201cTwo single rooms\u201d di Pascale Favre e Mahmoud Khaled. In una stanza d'albergo al Cairo i due artisti collaborano in un lavoro site-specific che riflette sulla loro esperienza transitoria della metropoli. Entrambi estranei a Il Cairo, Favre e Khaled propogono una lettura personale della citt\u00e0, a partire dai segni lasciati nell'ambiente urbano, sia pubblico che privato; segni che, come essi stessi dicono \u201criescono a dire molto di pi\u00f9 sulla nostra vita di ci\u00f2 che effettivamente facciamo\u201d. Quello che gli artisti mettono in luce, attraverso la stesura di un diario, \u00e8 proprio l'interazione di questi \"segni\" con il proprio vissuto e la loro esperienza della citt\u00e0. Favre e Khaled decidono quindi di condividere i loro diari con il pubblico all'interno di una camera d'albergo, uno spazio che si aggira tra il pubblico e il privato, il transitorio e permanente."}
{"id": "3661685", "revid": "753041", "url": "https://it.wikipedia.org/wiki?curid=3661685", "title": "Liv Boeree", "text": "Liv ha studiato astrofisica all'Universit\u00e0 di Manchester prima di trasferirsi a Londra.\nCarriera pokeristica.\nHa fatto il suo ingresso nel mondo del poker quando fu selezionata tra i cinque concorrenti del reality show \"Ultimatepoker.com Showdown\", andato in onda su Channel 5 durante l'autunno del 2005. Durante la manifestazione \u00e8 stata allenata da giocatori di poker professionisti, come Phil Hellmuth, Annie Duke e Dave 'Devilfish' Ulliott.\nDopo lo show Liv ha iniziato a giocare a poker a livello professionistico, e nel 2006 \u00e8 diventata una presentatrice televisiva e giornalista per Gutshot TV alle World Series of Poker di Las Vegas. Dopo poco tempo \u00e8 divenuta ospite del canale online Challenge's TV per l'European Poker Tour per poi apparire come reporter alle World Series of Poker per il sito WorldSeriesofPoker.com. Liv ha tenuto anche una rubrica sulla rivista Bluff Europe Magazine, ottenendo anche la copertina delle riviste Gambling Online, World Poker Tour e Online Gambler Magazines.\nNel maggio del 2008 vince il Ladbrokes European Ladies Championships per 30.000$.\nLiv arriva a premi in due eventi delle World Series 2008: nell'evento 38 \"$2.000 Pot Limit Holdem\" finisce 49\u00ba per 4.074$, mentre nell'evento 41 \"$1.500 Mixed Limit Holdem\" ritira 2.793$ per la 64\u00aa posizione. Nello stesso anno chiude in 49\u00aa posizione anche l\u2019\"Aruba Classic\" per 5.500$ di premio. Nel gennaio 2009 raggiunge la 7\u00aa posizione nel \"$1.500 NLH Bounty Event\" per 18,900$ e nell'aprile 2009 gioca due tavoli finali negli eventi preliminari delle World Poker Tour Championships, collezionando 23.000$ totali. Inoltre ha vinto un posto da $25.000 in un satellite per l'evento principale del WPT, in cui ha finito 37\u00b0 per 41.000$.\nIl 21 aprile 2010 ha vinto l'European Poker Tour di Sanremo. La Boeree si \u00e8 aggiudicata una moneta da 1.250.000\u20ac, diventando la terza donna ad aver vinto un titolo EPT.\nIl 2 settembre 2010 Liv Boeree ha aperto il \u201cPoker in the park\u201d, un Festival del poker a Londra. L'evento ha attirato persone da tutto il mondo, che hanno raggiunto la capitale anglosassone per le varie attrazioni e i tornei di poker.\nHa vinto il suo primo braccialetto delle WSOP alle WSOP 2017 nell'evento \"$10.000 Tag Team No-Limit Hold'em Championship\".\nAltre attivit\u00e0.\nNel 2006 Liv \u00e8 apparsa nel quiz-show \"Codex\" di Channel 4. Il 21 luglio 2007 Liv appare nello show ITV \"Golden Balls\". \u00c8 riuscita a raggiungere la fine dello spettacolo, e con lo \u201cSplit o Steal\u201d ha rubato il jackpot di 6.500,50\u00a3 al suo avversario.\n\u00c8 una chitarrista appassionata e ascolta principalmente il genere metal.\nHa co-presentato il \"DVD Golden Gods\" della rivista Metal Hammer, fornito gratuitamente con il numero di settembre del 2008. \u00c8 apparsa inoltre sulla rivista Loaded e ha posato per un servizio fotografico della rivista Maxim."}
{"id": "3661693", "revid": "767487", "url": "https://it.wikipedia.org/wiki?curid=3661693", "title": "Race Across America", "text": "La Race Across America, o RAAM, \u00e8 la gara di ultraciclismo pi\u00f9 dura e lunga al mondo. Con i suoi 5000km pari a 3000mi, attraversa 12 stati (California, Arizona, Utah, Colorado, Kansas, Missouri, Illinois, Indiana, Ohio, West Virginia, Pennsylvania e Maryland) partendo dalla costa del Pacifico ad Oceanside e terminando sull'Atlantico ad Annapolis. Con circa 35.000mt D+ ha un tempo limite di appena 12 giorni e infatti, solo il 50% dei partecipanti riesce a concludere l'impresa. La competizione \u00e8 regolata dalle norme dettate dall'Ultra Marathon Cycling Association (UMCA).\nStoria.\nLa corsa fu organizzata per la prima volta da John Marino nel 1982. C'erano quattro concorrenti; John Marino, John Howard, Michael Shermer e Lon Haldeman. La gara prese il via da Santa Monica, California per finire all'Empire State Building di New York. Vinse Lon Haldeman. L'idea prese piede e l'evento \u00e8 cresciuto col passare degli anni, addirittura la gara del 1986, fu trasmessa su \"ABC's Wide World of Sports\".\nNegli anni sono state affinate le regole soprattutto nella categorizzazione dei partecipanti, ma il vincitore ufficiale \u00e8 il primo concorrente in solitario che arriva al traguardo.\nI concorrenti della gara sono divisi nelle seguenti categorie:\nIncidenti.\nCi sono state due vittime nella storia della corsa, Brett Malin che nel 2003 \u00e8 stato investito ed ucciso a Pie Town, Nuovo Messico e Bob Breedlove che nel 2005 \u00e8 stato ucciso in una collisione con un veicolo vicino a Trinidad, Colorado. In quest'ultimo caso non furono mai chiariti i dettagli in quanto il suo gruppo di supporto era a poche miglia dietro e gli unici testimoni furono gli investitori.\nPercorso.\nDurante gli anni il tracciato \u00e8 variato, ma si \u00e8 sempre svolto da Ovest verso Est. Dal 2008 si svolge da Oceanside, CA ad Annapolis, MD attraversando 12 stati per un totale di 3006 miglia (4838\u00a0km).\nA differenza delle corse a tappe come il Tour de France, la RAAM non ha tappe e non c'\u00e8 una distanza specificata da compiere ogni giorno. Non ci sono periodi di riposo designato per il cibo o per il sonno ed il tempo \u00e8 calcolato dalla partenza al traguardo. Il vincitore \u00e8 colui o colei che pedala il pi\u00f9 veloce possibile facendo il minor numero di soste per riposare e rifocillarsi.\nOgni corridore o squadra ha un supporto motorizzato formato solitamente da due o pi\u00f9 componenti, che lo segue rifornendolo di cibo, acqua ed al caso pu\u00f2 effettuare riparazioni meccaniche e di assistenza medica. Durante la notte e in alcune porzioni del percorso un veicolo con luci lampeggianti ha l'obbligo di seguire il corridore per garantire una soglia minima di sicurezza.\nAvendo l'obbligo di pedalare quasi ininterrottamente per giorni con pochi o nessun periodo di sonno, pone questo evento nella categoria praticata dagli ultraciclisti.\nL'esposizione continua agli eventi esterni, mette a dura prova i concorrenti e le loro squadre di assistenza. Solitamente il 50% dei partecipanti in solitario si ritira a causa di stanchezza o per ragioni mediche. Inoltre, visto che la gara si svolge su strade aperte al traffico, sono frequenti gli incidenti stradali con automobili o mezzi agricoli.\nRecords.\nPoich\u00e9 il percorso \u00e8 variato con gli anni, le prestazioni non sono comparabili. Le comparazioni solitamente vengono confrontate utilizzando la sola velocit\u00e0 media e non il tempo totale.\nElenco dei vincitori.\nQuesta \u00e8 l'elenco dei vincitori delle gare nella categoria singolo maschile."}
{"id": "3661694", "revid": "617444", "url": "https://it.wikipedia.org/wiki?curid=3661694", "title": "Duomo di San Severino Marche", "text": ""}
{"id": "3661695", "revid": "174925", "url": "https://it.wikipedia.org/wiki?curid=3661695", "title": "Trecena", "text": "Una trecena \u00e8 un periodo di tredici giorni utilizzato nei calendari mesoamericani precolombiani. Il calendario da 260 giorni (il \"tonalpohualli\") era diviso in 20 trecene. Il termine \"trecena\" deriva dalle cronache spagnole e si traduce in 'tredicina' allo stesso modo in cui una dozzina (o in spagnolo \"docena\") si riferisce ad un gruppo di dodici. Viene solitamente associata agli Aztechi, ma appare con diversi nomi anche nei calendari Maya, Zapoteco, Mixteco e di altre regioni.\nMolti codici mesoamericani sopravvissuti, come il Codice Borbonicus, sono calendari divinatori, basati sull'anno di 260 giorni, ed ogni pagina rappresenta una trecena."}
{"id": "3661703", "revid": "125900450", "url": "https://it.wikipedia.org/wiki?curid=3661703", "title": "Grimm (serie televisiva)", "text": "Grimm \u00e8 una serie televisiva statunitense ideata da Stephen Carpenter, Jim Kouf e David Greenwalt e trasmessa dal 28 ottobre 2011 al 31 marzo 2017 sul canale NBC.\nIl racconto della serie segue il detective della omicidi Nick Burckhardt (David Giuntoli), che scopre di essere un Grimm, l'ultimo di una famiglia di criminologi che hanno giurato di mantenere l'equilibrio tra l'umanit\u00e0 e le creature mitologiche, note come Wesen. La serie comprende un cast di supporto composto da Russell Hornsby, Bitsie Tulloch, Silas Weir Mitchell, Sasha Roiz, Reggie Lee, Bree Turner e Claire Coffee.\nLa serie fu originariamente sviluppato per la CBS nel 2008, ma i piani furono cancellati a causa dello sciopero degli sceneggiatori. Nel gennaio 2011, la NBC ha opzionato la serie. Venne descritta come \"un dramma poliziesco-con una svolta ... un progetto oscuro e fantastico su un mondo in cui i personaggi ispirati alle fiabe dei fratelli Grimm esistono\", anche se le storie e i personaggi che ispirano lo spettacolo sono disegnati da altre fonti. Inizialmente venne accolta in maniera mista dalla critica, anche se dalla seconda stagione ha ricevuto recensioni pi\u00f9 favorevoli.\nUno spin-off attualmente senza titolo \u00e8 in fase di sviluppo alla NBC.\nIn Italia, invece \u00e8 stata trasmessa in prima visione a partire dal 2 luglio 2012 sul canale pay Steel e su Premium Action a partire dalla seconda stagione fino all'ultimo episodio della serie trasmesso il 1\u00ba luglio 2017. \u00c8 anche andata in onda in chiaro su Italia 2 a partire dal 10 aprile 2013 al 17 febbraio 2018.\nTrama.\nNick Burkhardt \u00e8 un detective della omicidi di Portland con una particolare abilit\u00e0: vedere il lato oscuro, le \"bestie selvagge\", che si nascondono in alcune persone (i Wesen). La sua vita cambia improvvisamente dopo l'incontro con sua zia Marie, che gli rivela di essere discendente di una famiglia di cacciatori chiamati col nome \"Grimm\", che combattono una specie di creature soprannaturali noti come \"Wesen\", per difendere il genere umano. Dopo aver indagato sul suo passato, Nick si rende conto di dover seguire il proprio destino. I \"Wesen \"sono esseri umani il cui lato oscuro assume fattezze animali, di elementi naturali o di mostri e non tutti sono aggressivi.\nWesen.\nIl collettivo di esseri visibili ai Grimm. Tutti loro appaiono semplici umani agli occhi della gente comune, ma in realt\u00e0 sono individui capaci di cambiare il loro aspetto, acquisendo la loro vera forma, in un'azione che si chiama \"woge\". Andare in woge significa essere in grado di riconoscere i Grimm e raggiungere il massimo delle proprie abilit\u00e0, e pu\u00f2 avvenire in due modi: uno che avviene situazioni di forte stress emotivo, come paura e rabbia, in cui risultano visibili a chiunque, e uno in cui sono solo agli altri Wesen e ai Grimm, in genere in risposta al pericolo (come la presenza di un Grimm) o in reazione al woge di altri Wesen; inoltre, se il Wesen \u00e8 sufficientemente addestrato, pu\u00f2 andare in woge in entrambi i modi volontariamente e, anche se questo in certi casi non sembra imporre un precedente addestramento, \u00e8 possibile andare in woge in modo solo parziale, modificando soltanto gli occhi, le orecchie o altro. Molti Wesen sono dotati di varie abilit\u00e0, che vanno dalla semplice forza, all'emissione o all'assorbimento di sostanze o forme di energia, fino ai poteri mentali o sensoriali. Quando un Wesen muore mentre si trova in woge, ritorna spontaneamente in forma umana, a meno che non abbia subito particolari trattamenti farmacologici o alchemici prima o dopo di morire. In genere la specie animale a cui la specie Wesen \u00e8 pi\u00f9 affine ne influenza anche il comportamento, per cui i Wesen appartenenti a specie simili ad animali predatori sono in genere, ma non sempre, dotati di aggressivit\u00e0 elevata e condotta sociale scorretta, mentre le specie Wesen simili ad animali non predatori sono spesso composte da individui miti e pacifici. La gran parte dei Wesen comincia ad acquisire la capacit\u00e0 di andare in woge nei primi anni dell'adolescenza, ma anche questo \u00e8 un fatto abbastanza soggettivo, che pu\u00f2 essere influenzato dal tipo di Wesen o anche dal singolo individuo, che pu\u00f2 essere dotato di grandi abilit\u00e0 o essere stato sottoposto, gi\u00e0 in tenera et\u00e0, a traumi che hanno spinto il suo istinto di sopravvivenza a farlo mutare precocemente.\nAnche se la maggior parte dei Wesen \u00e8 determinata a tenere nascosta la verit\u00e0 all'umanit\u00e0, diverse figure storiche lo erano in segreto, e quasi ogni leggenda o fiaba in cui sono presenti creature sovrannaturali sono inspirate a loro.\nIl Consiglio Wesen \u00e8 un'organizzazione, costituita per l'appunto dai Wesen, che da secoli si occupa di tenere sotto controllo la comunit\u00e0 soprattutto quando sono compiuti crimini o avvengono anche semplici fatti inspiegabili agli umani, chiamati Kehrseite. Se uno o pi\u00f9 Wesen espongono volontariamente la comunit\u00e0 al rischio di essere scoperta, il Consiglio si occupa di punirlo, soprattutto quando la legge \"normale\" non pu\u00f2 prendere provvedimenti, mentre nei casi in cui il rischio di esposizione avviene involontariamente, il Consiglio, se pu\u00f2, tenta anche di aiutare gli individui coinvolti. Nonostante questo, non tutti vedono il Consiglio dei Wesen come una entit\u00e0 benevola, dato che non esita a ricorrere all'omicidio per assicurarsi che l'esistenza dei Wesen resti un segreto. Pi\u00f9 di una volta, nel corso della storia, gruppi di Wesen hanno tentato di insorgere col fine di distruggere o schiavizzare l'umanit\u00e0, anche se, similmente a molte dittature, i capi di queste rivolte spesso hanno solo sfruttato la frustrazione di molti Wesen riguardo alla necessit\u00e0 di nascondersi per ottenere consensi e tentare di prendere il potere. L'ultimo grande esempio, prima dell'inizio della serie, \u00e8 stato il nazismo, dato che Adolf Hitler in persona era un Blutbad.\nI Wesen che appaiono pi\u00f9 spesso nella serie sono:\nEpisodi.\nMolti degli episodi sono liberamente basati su storie pubblicate dai fratelli Grimm, sebbene con una considerevole licenza artistica. Ad esempio, l'episodio pilota era incentrato su un uomo lupo che predava le donne che vestivano di rosso. Altri episodi si basano su fonti diverse, tra cui favole e leggende, non pubblicate dai fratelli Grimm.\nProduzione.\nSviluppo.\nNel 2008, la CBS annull\u00f2 lo sviluppo di una serie televisiva intitolata Brother Grimm, ideata da Stephen Carpenter e prodotta dalla CBS Paramount Television e dalla Hazy Mills Productions, a causa dello sciopero degli sceneggiatori per la stagione televisiva 2007-2008.\nNel gennaio 2011 la NBC annunci\u00f2 di aver ordinato la produzione di una nuova serie televisiva intitolata \"Grimm\". I produttori David Greenwalt e Jim Kouf scrissero l'episodio pilota che \u00e8 stato diretto da Marc Buckland e le cui riprese sono state effettuate nel marzo 2011 a Portland. Il 16 novembre 2011 la NBC ordin\u00f2 la creazione di altri 2 episodi della serie, che si sarebbero quindi aggiunti ai 13 episodi gi\u00e0 ordinati. \nIl 30 settembre 2011, la NBC ha ritardato il debutto di Grimm di un mese, spostando la data di inizio al 28 ottobre 2011, in modo che potesse essere presentata in anteprima pi\u00f9 vicina a Halloween. Pochi giorni dopo, il 21 novembre, la rete decise di ordinare una stagione completa della serie composta da 22 episodi. \nIl 16 marzo 2012 la serie venne rinnovata per una seconda stagione composta da 22 episodi, andati in onda dal 13 agosto dello stesso anno al 21 maggio 2013.\nIl 26 aprile 2013 la NBC rinnov\u00f2 la serie per una terza stagione anch'essa composta da 22 episodi.\nIl 16 marzo 2014 la serie \u00e8 stata rinnovata anche per una quarta stagione di 22 episodi.\nIl 6 febbraio 2015 la serie viene rinnovata per una quinta stagione, sempre composta da 22 episodi..\nIl 5 aprile 2016 la serie ottiene il rinnovo per una sesta ed ultima stagione, costituita da 13 episodi e trasmessa dal 6 gennaio al 31 marzo 2017.\nCasting.\nL'attore David Giuntoli \u00e8 stato il primo ad essere inserito nel cast della serie, nel ruolo del protagonista Nick Burkhardt. Successivamente vennero aggiunti al cast principale anche Silas Weir Mitchell nel ruolo di Eddie Monroe, un Blutbad (lupo cattivo) \"riformato\" e gli attori Russell Hornsby e Bitsie Tulloch, rispettivamente nei ruoli di Hank Griffin e Juliette Silverton, la fidanzata di Nick. Vennero infine aggiunti al cast regolare anche Sasha Roiz e Reggie Lee nei ruoli del Capitano Renard e del Sergente Wu.\nIl 17 aprile 2012, dopo il rinnovo della serie per una seconda stagione, l'attrice Bree Turner, che era gi\u00e0 apparsa nel ruolo del personaggio ricorrente Rosalee Calvert in alcuni episodi della prima stagione, venne \"promossa\" al cast principale e il 25 settembre dello stesso anno anche Claire Coffee, anche lei gi\u00e0 apparsa in alcuni episodi della serie nel ruolo di Adalind Schade, venne \"promossa\" al cast principale.\nTrasmissione internazionale.\nInoltre \u00e8 disponibile in streaming su Netflix e, in Italia, anche su TIMvision.\nAltri media.\nFumetti.\nNel maggio 2013, Dynamite Entertainment ha iniziato a pubblicare una serie mensile di fumetti Grimm. La serie si \u00e8 conclusa con il numero 12, che \u00e8 stato pubblicato il 30 aprile 2014.\nLibri.\nIl romanziere John Shirley \u00e8 stato ingaggiato per scrivere il primo romanzo basato sulla serie. \"Grimm: The Icy Touch\" \u00e8 stato pubblicato da Titan Books il 5 novembre 2013, mentre il secondo libro, \"Grimm: The Chopping Block\", scritto da John Passarella, \u00e8 stato pubblicato il 18 febbraio 2014. Il terzo romanzo, \"Grimm: The Killing Time\", \u00e8 stato scritto da Tim Wagoner ed \u00e8 stato pubblicato il 30 settembre 2014.\nAccoglienza.\nCritica.\nLa serie venne accolta in maniera mista dalla critica.\nDaynah Burnett di PopMatters, ha dato alla prima stagione un voto di 4 su 10, scrivendo: \"Grimm afferra l'attenzione per le avvincenti analogie tra i cattivi delle fiabe e il nostro mondo; le sue storie diventano estremamente letterali: i lupi urinano negli angoli dei prati per marcare il loro territorio, piuttosto che nascondersi (e segnare) in modi meno ovvi e culturalmente significativi. C'\u00e8 sicuramente spazio per esplorare questi archetipi man mano che la serie si sviluppa, ma quando si scopre che il principale sospettato di Nick per i crimini della felpa col cappuccio vive in un vero cottage nel bosco, non si capisce bene come queste storie possano riflettere la vita degli spettatori\".\nPrima stagione.\nLa prima stagione \u00e8 stata accolta positivamente dalla critica. Sull'aggregatore di recensioni Rotten Tomatoes ha un indice di gradimento del 56% con un voto medio di 5,4 su 10, basato su 34 recensioni, mentre su Metacritic ha un punteggio di 55 su 100, basato su 23 recensioni.\nSeconda stagione.\nAnche la seconda stagione \u00e8 stata accolta positivamente dalla critica. Su Rotten Tomatoes ha un indice di gradimento del 100% con un voto medio di 7,21 su 10, basato su 11 recensioni, mentre su Metacritic ha un punteggio di 75 su 100, basato su 4 recensioni.\nTerza stagione.\nLa terza stagione su Rotten Tomatoes ha un indice di gradimento del 100% con un voto medio di 7,33 su 10, basato su 10 recensioni.\nQuarta stagione.\nLa quarta stagione su Rotten Tomatoes ha un indice di gradimento del 100% con un voto medio di 8,5 su 10, basato su 5 recensioni.\nQuinta stagione.\nLa quinta stagione su Rotten Tomatoes ha un indice di gradimento del 100% con un voto medio di 8 su 10, basato su 5 recensioni.\nSesta stagione.\nLa sesta stagione su Rotten Tomatoes ha un indice di gradimento del 100% con un voto medio di 8,25 su 10, basato su 6 recensioni.\nRiconoscimenti.\n2012\n2013\n2014\n2015\nSpin-off.\nIl 16 ottobre 2018, la NBC ha annunciato lo sviluppo di uno spin-off. La potenziale nuova serie si concentrer\u00e0 su una femmina Grimm, continuando a costruire la mitologia della serie originale, inoltre la nuova serie introdurr\u00e0 nuovi personaggi, nuovi pericoli e nuovi misteri."}
{"id": "3661706", "revid": "617444", "url": "https://it.wikipedia.org/wiki?curid=3661706", "title": "Duomo di Recanati", "text": ""}
{"id": "3661707", "revid": "486946", "url": "https://it.wikipedia.org/wiki?curid=3661707", "title": "Stadio La Romareda", "text": ""}
{"id": "3661708", "revid": "1318658", "url": "https://it.wikipedia.org/wiki?curid=3661708", "title": "Eug\u00e8ne G\u00e9rardin", "text": "Fu una personalit\u00e0 della Comune di Parigi.\nBiografia.\nImbianchino, nel 1867 divenne uno dei quindici dirigenti della sezione parigina della Prima Internazionale, che per questo motivo furono condannati, nel febbraio 1868, a un'ammenda dalla magistratura del Secondo Impero.\nDurante l'assedio di Parigi, nel 1870, divenne membro del Comitato centrale dei venti \"arrondissement\" municipali. Il 26 marzo 1871, fu eletto dal IV \"arrondissement\" di Parigi al Consiglio della Comune e sedette nella Commissione lavoro e scambio. Vot\u00f2 contro la costituzione del Comitato di Salute pubblica e firm\u00f2 il manifesto della minoranza.\nDurante la \"Settimana di sangue\" combatt\u00e9 sulle barricate e alla caduta della Comune si arrese ai tedeschi che lo consegnarono ai versagliesi. Nel gennaio del 1872 la corte marziale di Versailles lo condann\u00f2 alla deportazione in Nuova Caledonia. Torn\u00f2 in Francia all'amnistia parziale dei comunardi decretata nel gennaio del 1879. Non si conoscono il luogo e la data della sua morte."}
{"id": "3661709", "revid": "617444", "url": "https://it.wikipedia.org/wiki?curid=3661709", "title": "Duomo di San Benedetto del Tronto", "text": ""}
{"id": "3661710", "revid": "617444", "url": "https://it.wikipedia.org/wiki?curid=3661710", "title": "Duomo di Montalto delle Marche", "text": ""}
{"id": "3661711", "revid": "1544939", "url": "https://it.wikipedia.org/wiki?curid=3661711", "title": "Carlotta di Borbone-Parma", "text": "Era la quarta figlia (la terza femmina) del duca Ferdinando I di Parma, Piacenza e Guastalla e della principessa austriaca Maria Amalia d'Austria, non si spos\u00f2 mai, ma divenne principessa-badessa del capitolo delle nobili dame di Parma e come sua madre fu sostenitrice del dispotismo illuminato.\nBiografia.\nInfanzia.\nEra la quarta figlia del duca Ferdinando I di Parma e dell'arciduchessa Maria Amalia. Le furono imposti i nomi di Maria Carlotta Teresa Anna, i suoi padrini erano Ferdinando I delle Due Sicilie e Luigi XVI di Francia, le sue madrine erano le sorelle della madre, Maria Carolina e Maria Antonietta. I suoi nonni materni erano Maria Teresa d'Austria e Francesco I di Lorena, sua nonna paterna era Luisa Elisabetta di Borbone-Francia, figlia di Luigi XV di Francia; era quindi met\u00e0 austriaca e met\u00e0 francese. Crebbe tra ilPalazzo di Colorno, il Palazzo del Giardino e il Casino dei Boschi di Sala Baganza, dove sua madre amava passare giornate intere.\nAl momento della sua nascita era quarta nella linea di successione al trono parmense, la sua nascita suscit\u00f2 molto scaplore perch\u00e9 sua madre, l'Arciduchessa Maria Amalia d'Austria, aveva avuto solo un figlio maschio ma due figlie femmine e, quando si scopr\u00ec che era nata una bambina, ci fu molta delusione da parte dell'Imperatrice d'Austria Maria Teresa, nonna di Carlotta, e da parte del padre di Carlotta, Ferdinando, mentre invece sua madre era ben felice della nascita di una bambina. Passava con lei maggior tempo possibile, per questo Maria Carlotta crebbe felice e sana, ma come sua sorella Carolina, durante la crescita divenne malinconica.\nMaria Carlotta e sua sorella Maria Antonia ebbero come istitutrice la marchesa Carlotta Lalatta-Cristiani; la marchesa insegn\u00f2 alle due principesse l'inglese, lo spagnolo, il francese e dedicava molte ore alla storia, la geografia e lo studio del cerimoniale di corte. \nNel 1792 sua sorella Carolina si spos\u00f2, seguita da Ludovico nel 1795, mentre la sorella Antonia part\u00ec per Roma, seguita da Cristina che parti per Praga.\nAveva un talento per la pittura, e insieme alla sorella Antonia ebbe come insegnante di pittura Domenico Muzzi; affezionata moltissimo alla madre, non vedeva quasi mai il padre perch\u00e9 lontano per battute di caccia o scappatelle sulle montagne.\nPossibile matrimonio.\nProgetti matrimoniali per Maria Carlotta erano stati organizzati: sua madre e sua zia Maria Carolina si erano accordate sul fatto che il figlio di Maria Carolina, Francesco, avrebbe chiesto la mano di Carlotta quando questa avrebbe compiuto diciotto anni. \nMaria Carlotta era felice ed emozionata perch\u00e9 quest'unione le avrebbe conferito un rango superiore rispetto a quello di sua sorella Carolina, che era principessa ereditaria di Sassonia, e di Ludovico, principe di Piacenza (Re d'Etruria dal 1801): sarebbe stata infatti regina delle Due Sicilie.\nFrancesco e Carlotta avrebbero dovuto incontrarsi a Napoli nel 1795ma quest'ultima non ebbe il coraggio di presentarsi e, non credendo di reggere il peso della corona, convinse la madre ad annullare il matrimonio. Per la zia di Carlotta, Carolina, non fu un problema, anche perch\u00e9 c'erano altre possibili candidate al matrimonio. Per questo a Maria Carlotta si aprirono le porte del convento.\nDomenicana a Parma.\nA venti anni prese i voti col nome di suor Giacinta Domenica ed entr\u00f2 nel Monastero di Colorno. Visse tra il Palazzo Reale di Colorno e il monastero. \nNel 1802 suo padre Ferdinando mor\u00ec, nello stesso anno sua madre venne esiliata a Praga con lei, Antonia e Cristina; da allora, Maria Carlotta lasci\u00f2 la carica di priora e rimase nel castello di Praga con la madre e le sorelle fino al 1806, quando la madre mor\u00ec.\nNel 1805 l'esercito napoleonico invase nuovamente l'ex ducato di Parma, Piacenza e Guastalla; Maria Carlotta fu avvisata per ultima dell'arrivo dell'esercito francese e, insieme ad altre domenicane, scapp\u00f2 a Roma. Part\u00ec l'otto giugno del 1805 e arriv\u00f2 il venti giugno, non fu riconosciuta e le fu permesso di entrare nello Stato Pontificio e, sotto protezione di Papa Pio VII, si rifugi\u00f2 nel Convento dei Santi Domenico e Sisto, dove pi\u00f9 tardi accolse la cognata Maria Luisa di Borbone-Spagna, vedova del fratello Ludovico.\nUltimi anni e morte.\nNel 1811 la sua salute malferma divenne pi\u00f9 fragile, soffriva di raffreddori continui ed era malata di cancro. Si riprese pi\u00f9 volte da influenze che per la sua salute avrebbero potuto essere letali. Si ammal\u00f2 di febbre e polmonite nel 1825 e mor\u00ec nel 1826, all'et\u00e0 di 49 anni. Avrebbe voluto essere seppellita a Parma, nella Chiesa di Santa Maria della Steccata, dove riposavano suo padre, i suoi parenti italiani e i suoi fratelli pi\u00f9 piccoli morti in fasce, Filippo, Maria Elisabetta, Maria Giuseppina, Maria Enrichetta, Maria Antonietta e Maria Luisa, ma le sue volont\u00e0 non furono rispettate, e venne seppellita nella Chiesa dei Santi Domenico e Sisto a Roma.\nCome altre nobildonne della sua famiglia, fece parte dell'Ordine della regina Maria Luisa."}
{"id": "3661715", "revid": "196390", "url": "https://it.wikipedia.org/wiki?curid=3661715", "title": "Alla fine arriva mamma", "text": ""}
{"id": "3661719", "revid": "461628", "url": "https://it.wikipedia.org/wiki?curid=3661719", "title": "Duomo di Pesaro", "text": ""}
{"id": "3661720", "revid": "838137", "url": "https://it.wikipedia.org/wiki?curid=3661720", "title": "Amantini", "text": "Amantini (greco: \u1f0c\u03bc\u03b1\u03bd\u03c4\u03b5\u03c2) era il nome di una trib\u00f9 illira della Pannonia Resistettero duramente ai Romani, ma furono venduti come schiavi dopo la loro sconfitta. Gli Amantini erano parenti stretti dei Sirmioni ma la trib\u00f9 era probabilmente gi\u00e0 presente nelle aree meridionali, vista l'esistenza di una citt\u00e0 di nome Amantia. Questo potrebbe rendere gli Amantini la trib\u00f9 illira stanziata pi\u00f9 a sud."}
{"id": "3661721", "revid": "1846281", "url": "https://it.wikipedia.org/wiki?curid=3661721", "title": "Troph\u00e9e des champions 2007", "text": "La Supercoppa di Francia 2007 (ufficialmente Troph\u00e9e des champions 2007) \u00e8 stata la trentunesima edizione della Supercoppa di Francia, la dodicesima organizzata dalla Ligue de Football Professionnel.\nSi \u00e8 svolta il 28 luglio 2007 allo Stade de Gerland di Lione tra l'Olympique Lione, vincitore della Ligue 1 2006-2007, e il Sochaux, vincitore della Coppa di Francia 2006-2007.\nA conquistare il titolo \u00e8 stato l'Olympique Lione che ha vinto per 2-1 con reti di Sidney Govou, nominato miglior giocatore della partita, e Cris dopo il gol del momentaneo vantaggio del Sochaux realizzato da Valter Birsa."}
{"id": "3661731", "revid": "617444", "url": "https://it.wikipedia.org/wiki?curid=3661731", "title": "Duomo di Acqui Terme", "text": ""}
{"id": "3661733", "revid": "106908", "url": "https://it.wikipedia.org/wiki?curid=3661733", "title": "Supercl\u00e1sico de las Am\u00e9ricas - Copa Doctor Nicol\u00e1s Leoz", "text": ""}
{"id": "3661737", "revid": "80598", "url": "https://it.wikipedia.org/wiki?curid=3661737", "title": "Moose the Mooche", "text": "Moose the Mooche \u00e8 un brano musicale jazz in stile bebop composto dal sassofonista statunitense Charlie Parker nel 1946. Il brano venne composto da Parker poco tempo dopo che l'amico e collega di lungo corso Dizzy Gillespie si separ\u00f2 da lui a Los Angeles per fare ritorno a New York City.\nIl brano.\nOrigine e storia.\nNel 1946 Parker e Gillespie erano partiti per un ingaggio a Los Angeles al locale \"Billy Berg's\" dove avrebbero dovuto diffondere sulla costa ovest degli Stati Uniti il sound da loro ideato, ma il bebop si rivel\u00f2 troppo ostico per il pubblico californiano e la tourn\u00e9e si rivel\u00f2 un mezzo fallimento. Finito anticipatamente l'ingaggio, tutti i musicisti si prepararono a tornare a casa a New York, tranne Parker che vendette il biglietto di ritorno e si ferm\u00f2 a Los Angeles trovando un ingaggio al \"Club Finale\", dove tra una jam session e l'altra, elabor\u00f2 e scrisse \"Moose the Mooche\".\nIncisa presso gli Studi Radio Recorders di Hollywood, California, il 28 marzo 1946, la versione ritenuta buona come nastro master fu la take 2.\nEmry \"Moose the Mooche\" Byrd.\nCharlie Parker era dipendente dall'eroina sin dall'adolescenza. Alcuni storici affermano che la canzone sia stata composta come sarcastico tributo ad uno spacciatore californiano in sedia a rotelle, tale Emry Byrd soprannominato appunto \"Moose the Mooche\", suo fornitore abituale di droga che era stato recentemente arrestato.\nAnalisi strutturale.\nLa composizione \u00e8 in Si bemolle e possiede una struttura a 32-battute AABA. La progressione degli accordi \u00e8 basata su quella del brano \"I Got Rhythm\". Come molte altre composizioni in stile bebop, \"Moose the Mooche\" \u00e8 suonata su ritmi molto veloci.\nCover.\nNel corso degli anni la canzone \u00e8 diventata uno standard musicale bebop molto famoso. Tra i numerosi artisti che hanno reinterpretato il brano citiamo: Dizzy Gillespie, Jay Thomas, Bud Powell, i Phish, Sadao Watanabe, Joshua Redman, e Stevie Wonder.\nFormazione.\nCharlie Parker Septet - 28 marzo 1946, Hollywood, California, Dial Records"}
{"id": "3661742", "revid": "617444", "url": "https://it.wikipedia.org/wiki?curid=3661742", "title": "Duomo di Mondov\u00ec", "text": ""}
{"id": "3661752", "revid": "767487", "url": "https://it.wikipedia.org/wiki?curid=3661752", "title": "Gerger", "text": "Gerger \u00e8 un comune di 4.330 abitanti nella provincia di Ad\u0131yaman, in Turchia."}
{"id": "3661753", "revid": "110157", "url": "https://it.wikipedia.org/wiki?curid=3661753", "title": "Episodi di Body of Proof (seconda stagione)", "text": "La seconda stagione della serie televisiva Body of Proof \u00e8 stata trasmessa negli Stati Uniti d'America da ABC dal 20 settembre 2011 al 10 aprile 2012. Questa stagione comprende anche quattro episodi trasmessi in prima mondiale in Italia assieme alla prima stagione, ma rimasti inediti fino ad allora negli Stati Uniti. Inizialmente composta da 17 episodi, il 18 novembre 2011 la stagione \u00e8 stata portata a 20 episodi.\nIn lingua italiana, eccetto i quattro episodi sopracitati, i primi nove episodi inediti sono stati trasmessi in prima visione satellitare in Italia da Fox Life dal 6 dicembre 2011 al 7 febbraio 2012; i restanti sette episodi vanno in onda dal 13 giugno al 27 giugno 2012.\nNella Svizzera italiana la stagione \u00e8 stata trasmessa su RSI LA1 dal 21 marzo al 30 maggio 2012 seguendo lo stesso ordine di Fox Life; dal 9 maggio 2012 l'emittente svizzera ha trasmesso gli ultimi sette episodi della stagione in prima assoluta in italiano.\nSu Rai 2, in prima visione in chiaro, \u00e8 stata trasmessa dall'8 settembre 2012 al 2 febbraio 2013.\nUna lacrima sul viso.\nTrama.\nUn uomo di mezz'et\u00e0 viene ucciso dopo che la sua auto esce fuori controllo. Nonostante il quartiere della vittima sembri idilliaco, Megan trova che le cose non sono poi quelle che sembrano.\nBattuta di caccia.\nTrama.\nKate rimuove Megan da un caso di omicidio che riguarda una battuta di caccia mentre Megan accusa apertamente un importante uomo d'affari di aver ucciso la sua giovane moglie.\nScomparso.\nTrama.\nUn bambino viene rapito al parco e la sua babysitter cercando di salvarlo viene investita e muore. Megan Hunt in collaborazione con un agente dell'FBI cerca di trovare i rapitori. Dopo la morte sospetta di uno dei rapitori, grazie ad un'intuizione la dott.ssa Hunt scopre il colpevole e salva il bambino.\nUn'altra possibilit\u00e0.\nTrama.\nMegan e gli altri indagano sull'omicidio di una giovane ragazza il cui corpo viene ritrovato in un obitorio della scuola di medicina, al posto di quello originario di un uomo di ottant'anni che aveva donato il suo corpo alla scienza."}
{"id": "3661757", "revid": "182193", "url": "https://it.wikipedia.org/wiki?curid=3661757", "title": "Andrea Kerbaker", "text": "Biografia.\nLaureato in Lettere a Milano, ha lavorato per vent'anni nella comunicazione dell'industria privata, occupandosi prevalentemente di organizzazione culturale. Tra le sue iniziative, i concerti al Colosseo a Roma durante l'amministrazione Veltroni e le letture di Dante a cura di Vittorio Sermonti in Santa Maria delle Grazie a Milano. \nInsegna Istituzioni e Politiche Culturali all'\"Universit\u00e0 Cattolica del Sacro Cuore\", collabora con il \"Corriere della Sera\" e con il supplemento domenicale de \"Il Sole 24 ORE\".\n\u00c8 segretario del Premio Bagutta, il pi\u00f9 antico riconoscimento letterario italiano.\nDall'et\u00e0 di diciassette anni colleziona libri: arrivato a circa 30.000, ne ha raccolta gran parte nella Kasa dei Libri a Milano, dove ha sede il suo studio e si svolgono manifestazioni culturali legate al tema. L'ulteriore crescita del patrimonio ha comportato l'apertura di un secondo spazio con analoghe caratteristiche, il Kapannone dei Libri di Angera."}
{"id": "3661758", "revid": "729019", "url": "https://it.wikipedia.org/wiki?curid=3661758", "title": "Convento (Trenzano)", "text": "Convento \u00e8 una localit\u00e0 del comune di Trenzano. \u00c8 posta a settentrione del centro abitato principale sulla strada per la localit\u00e0 Bargnana.\nToponimo.\nLa localit\u00e0 sorge sulla antica via romana che oggi collega Rovato a Trenzano fino a raggiungere Longhena.\nLa localit\u00e0 deve il proprio nome all'antico edificio religioso sorto dopo la caduta della \"Basilica Alba\" e la costruzione della chiesa di San Michele e del monastero benedettino."}
{"id": "3661759", "revid": "1048993", "url": "https://it.wikipedia.org/wiki?curid=3661759", "title": "The Qpiz", "text": "The Qpiz \u00e8 una serie a cartoni animati italiana-spagnola-sudcoreana prodotta da Zodiak Active in collaborazione con Rai Sat, andata in onda in Italia su Rai 2.\nLa serie racconta in chiave ironica le avventure di tre fantomatiche supereroine dell'amore, Hearty, Liebe e Lovelyn, arrivate da un pianeta sconosciuto per diffondere i sentimenti e il romanticismo sulla Terra. Le tre protagoniste cercano di aiutare i loro amici a risolvere i problemi in tema d'amore e amicizia, ma spesso finiscono loro stesse per prendere delle grandi cotte e le loro avventure si risolvono in brutte figure. Durante le missioni il loro motto \u00e8 \u201cQuesta \u00e8 roba da Qpiz!\u201d\nTrama.\nLe Qpiz sono tre amiche, vivono insieme e lavorano in una cioccolateria nella citt\u00e0 di Middletown. \nGrazie alla determinazione di Hearty, alla sensibilit\u00e0 di Lovelyn e alle strampalate invenzioni di Liebe, in ogni episodio le tre eroine affrontano spinose situazioni sentimentali. Tra rocambolesche avventure e perle di dissacrante saggezza Hearty, Lovelyn e Liebe, cercano di diffondere l'amore e i sentimenti nella vita dei loro amici. Spesso le loro imprese si rivelano un buco nell'acqua, ma sono sempre fonte di grandissime risate.\nLeitmotiv della serie \u00e8 il folle amore di Hearty per Tyler, il ragazzo pi\u00f9 tenebroso della scuola. Nonostante i numerosi tentativi di conquistarlo lui rimane per lei irraggiungibile.\nLe tre protagoniste hanno tre antagoniste le Cherries: vanitose, crudeli e determinate a sventare i piani delle Qpiz.\nLa serie a cartoni animati.\nLa prima stagione comprende 52 episodi da 2 minuti e 30 secondi l'uno.\nPubblicazioni.\nLibri.\nUn libro dal titolo I test delle Qpiz \u00e8 stato edito da De Agostini.\nRiviste.\nLe Qpiz sono presenti costantemente su numerose riviste per ragazze. "}
{"id": "3661767", "revid": "1442080", "url": "https://it.wikipedia.org/wiki?curid=3661767", "title": "Bermuda Open 1976 - Doppio", "text": "Il doppio del torneo di tennis Bermuda Open 1976, facente parte della categoria Grand Prix, ha avuto come vincitori Mike Cahill e John Whitlinger che hanno battuto in finale Dick Crealy e Ray Ruffels 6\u20134, 4\u20136, 7\u20136."}
{"id": "3661768", "revid": "253269", "url": "https://it.wikipedia.org/wiki?curid=3661768", "title": "Cy Howard", "text": "Biografia.\nGli inizi.\nInizi\u00f2 la sua carriera cinematografica nel 1949 come sceneggiatore e produttore del film \"La mia amica Irma\" di George Marshall, pellicola in cui apparve per la prima volta la coppia Dean Martin-Jerry Lewis.\nVita privata.\nHoward si spos\u00f2 tre volte. Il 30 aprile del 1944 con la cantante e attrice Nan Wynn, da cui divorzi\u00f2 nel maggio 1947. La seconda moglie fu l'attrice Gloria Grahame, che spos\u00f2 il 15 agosto 1954, da cui ebbe un figlio e poi divorzi\u00f2 nell'ottobre 1957. L'ultima moglie fu Barbara Leah Warner, sposata nel gennaio 1977, fino alla morte di Howard avvenuta nel 1993."}
{"id": "3661770", "revid": "1494169", "url": "https://it.wikipedia.org/wiki?curid=3661770", "title": "Demetrio II", "text": "Demetrio II \u00e8 stato il nome di vari sovrani:"}
{"id": "3661771", "revid": "1788047", "url": "https://it.wikipedia.org/wiki?curid=3661771", "title": "South Pacific Tennis Classic 1976 - Doppio", "text": "Il doppio del torneo di tennis South Pacific Tennis Classic 1976, facente parte della categoria Grand Prix, ha avuto come vincitori Syd Ball e Kim Warwick che hanno battuto in finale Ismail El Shafei e Brian Fairlie 6-4, 6-4."}
{"id": "3661772", "revid": "188323", "url": "https://it.wikipedia.org/wiki?curid=3661772", "title": "Decodifica", "text": ""}
{"id": "3661774", "revid": "212348", "url": "https://it.wikipedia.org/wiki?curid=3661774", "title": "Merrill Cook", "text": "Biografia.\nFiglio di uno scienziato, Cook nacque in Pennsylvania e crebbe nello Utah, dove fu educato come mormone. Dopo aver studiato alla Harvard Business School, nel 1973 fond\u00f2 la \"Cook Slurry Company\".\nCook entr\u00f2 in politica negli anni ottanta, candidandosi a sindaco di Salt Lake City come esponente del Partito Repubblicano. In quell'occasione venne sconfitto dall'avversario democratico e nel 1986 decise di lasciare i repubblicani per fondare il \"Partito Indipendente dello Utah\". Come membro di questa coalizione, Cook affront\u00f2 due elezioni per governatore e una per deputato, non riuscendo tuttavia a vincere nessuna di queste competizioni.\nNel 1996, la deputata repubblicana Enid Greene non cerc\u00f2 la rielezione per via di uno scandalo e cos\u00ec Cook decise di concorrere al suo posto aderendo nuovamente al Partito Repubblicano. Questa volta riusc\u00ec a farsi eleggere e fu riconfermato per un altro mandato nonostante alcune accuse di comportamento irregolare. Nel 2000 per\u00f2 Cook non riusc\u00ec a passare il turno nelle elezioni primarie e alla fine il suo seggio fin\u00ec nelle mani del democratico Jim Matheson.\nNegli anni a venire Cook fu coinvolto in svariate campagne elettorali, ma non riusc\u00ec mai ad accedere ad altri incarichi politici rilevanti, venendo quasi sempre sconfitto nelle primarie di partito."}
{"id": "3661775", "revid": "729019", "url": "https://it.wikipedia.org/wiki?curid=3661775", "title": "Stazione di Meknes-Amir Abdelkader", "text": "La stazione di Meknes-Amir Abdelkader \u00e8 una delle due stazioni della citt\u00e0 di Mekn\u00e8s in Marocco, insieme a quella di Meknes Ville. Questa \u00e8 la pi\u00f9 piccola delle due ed \u00e8 situata nel quartiere di Hamriya. Ha un sottopassaggio che permette di raggiungere la citt\u00e0 direttamente dai binari. All'interno dello stabile ci sono dei negozi e all'esterno c'\u00e8 un deposito di taxi e di autobus che permettono di raggiungere i vari quartieri della citt\u00e0.\nServizi.\nLa stazione dispone di:"}
{"id": "3661776", "revid": "1442080", "url": "https://it.wikipedia.org/wiki?curid=3661776", "title": "West Coast Classic 1976 - Doppio", "text": "Il doppio del torneo di tennis West Coast Classic 1976, facente parte della categoria Grand Prix, ha avuto come vincitori Dick Stockton e Roscoe Tanner che hanno battuto in finale Bob Carmichael e Ismail El Shafei 6-7, 6-1, 6-2"}
{"id": "3661778", "revid": "1444345", "url": "https://it.wikipedia.org/wiki?curid=3661778", "title": "Kill the Lights (The New Cities)", "text": "Kill the Lights \u00e8 il secondo album in studio del gruppo musicale canadese The New Cities, pubblicato il 27 settembre 2011."}
{"id": "3661779", "revid": "1543377", "url": "https://it.wikipedia.org/wiki?curid=3661779", "title": "Baruch Korff", "text": " Fu politicamente vicino a Richard Nixon, motivo per cui era conosciuto come \"il Rabbino di Nixon.\"\nBiografia.\nPrimi anni.\nKorff nacque in Ucraina ed emigr\u00f2 negli Stati Uniti d'America nel 1926. Fu attivo nel movimento anti-nazista prima e durante la Seconda guerra mondiale, e fu un attivo sostenitore dello sviluppo dello stato ebraico in Palestina.\nNel 1947 a seguito dell'incidente della \"Exodus\", organizz\u00f2 un piano, con il supporto della Banda Stern, che prevedeva di bombardare Londra in segno di protesta. . Fu arrestato dai Francesi, ma fu rilasciato dopo 17 giorni di sciopero della fame.\nLavor\u00f2 per molti anni come rabbino in Taunton (Massachusetts).\nRelazioni con Nixon.\nDopo la pensione, Korff divenne un attivo sostenitore di Richard Nixon. Difese Nixon durante lo scandalo del Watergate.\nKorff si incontr\u00f2 con Nixon il 13 maggio, 1974; dopo quell'incontro scrisse il libro \"The Personal Nixon: Staying on the Summit\"."}
{"id": "3661786", "revid": "124299567", "url": "https://it.wikipedia.org/wiki?curid=3661786", "title": "Hellas Verona Football Club 2011-2012", "text": "Questa voce raccoglie le informazioni riguardanti l'Hellas Verona Football Club nelle competizioni ufficiali della stagione 2011-2012.\nStagione.\nL'Hellas Verona partecipa al campionato di Serie B 2011-2012 per la cinquantesima volta nella sua storia, la sesta negli ultimi dieci anni. Il presidente Martinelli conferma ovviamente Andrea Mandorlini sulla panchina degli scaligeri, chiedendo al tecnico di raggiungere l'obiettivo minimo della salvezza o quantomeno di ottenere un buon piazzamento. Il mercato inizia con il rientro di Juanito G\u00f3mez dal , di Pugliese dal e l'arrivo in prestito di due giovani promettenti come Tachtsidis e Andrea Doninelli dal Genoa.\nSi sono aggiunti successivamente gli arrivi sempre in prestito di Natalino dall'Inter, di Mareco dal Brescia e di due centrocampisti: Niccol\u00f2 Galli dal e Marco D'Alessandro dalla Roma, giocatore che fa parte della Nazionale Under-21 di Ferrara. Nel precampionato, vince quasi tutte le amichevoli ed elimina sia il Vicenza (2-1) sia il Sassuolo (7-5 d.c.r.) dalla Coppa Italia, rispettivamente nel secondo e nel terzo turno della competizione. Il campionato vero e proprio comincia il 26 agosto e l'Hellas riceve in casa il Pescara allenato da Zeman, proprio la stessa squadra che l'anno prima aveva costretto i giallobl\u00f9 a rimanere in Lega Pro superandoli nel doppio spareggio promozione (2-2, 1-0).\nI delfini infatti vincono per 2-1, con Luca Ceccarelli autore sia dell'autorete decisiva sia del primo gol in campionato dell'Hellas Verona. Subito dopo il tonfo casalingo l'Hellas infatti vince due partite di fila, a Castellammare contro la Juve Stabia e in casa contro il Sassuolo. Arriva la prima sconfitta in trasferta, contro il , che sfrutta al meglio un calcio di rigore. Alla quinta giornata va in scena Verona-Padova. La partita si chiude con un pareggio (2-2), con l'Hellas due volte in vantaggio e due volte raggiunto dai padovani. Dopo una nuova vittoria, stavolta ottenuta ad per 2-1, inizia un periodo di flessione per il Verona, che raccoglie solo tre punti nelle successive cinque partite.\nArrivano due pareggi contro Gubbio e Sampdoria (ai loro tifosi venne tributata una grande accoglienza al Bentegodi, per via del forte gemellaggio che unisce le due tifoserie) seguiti da altrettante sconfitte contro Torino e Vicenza, che si prese la rivincita dopo l'eliminazione dalla Coppa Italia. Infine arriva un pareggio contro la in casa, al termine di una partita resa difficile dal comportamento incivile di alcuni dei sostenitori campani, con lanci di sassi e piastrelle divelte sui tifosi veronesi presenti nella Tribuna Est. Le indagini della Digos di Verona e di quella di Salerno portarono all'arresto nei giorni successivi di otto tifosi della Nocerina.\nL'Hellas Verona si riprende vincendo quattro partite consecutive e scalando molte posizioni: sconfigge il Cittadella al Tombolato, recuperando lo svantaggio iniziale (1-2), il Brescia in casa segnando la rete decisiva negli ultimi minuti, una nuova vittoria in trasferta al San Nicola di e infine supera anche il Crotone in casa con qualche difficolt\u00e0, subendo il pareggio avversario sul finale di partita ma replicando immediatamente (2-1). Alla sedicesima giornata il Verona affronta e supera anche l'Empoli al Castellani. Si tratta della quinta vittoria consecutiva.\nCon questa vittoria la societ\u00e0 scaligera consolida la presenza nella zona play-off, superando in classifica la Sampdoria e agganciando il Padova e la al quarto posto. Sette giorni dopo \u00e8 proprio la a cadere sotto i colpi degli scaligeri, che passano in vantaggio nel primo tempo, mantenendolo fino al termine della gara. Nel frattempo prosegue anche il cammino della squadra in Coppa Italia: dopo aver eliminato Vicenza e Sassuolo, la formazione scaligera batte al Tardini di , con 2-0 e qualificandosi per gli ottavi di finale dove affronter\u00e0 la Lazio. La marcia dei giallobl\u00f9 viene interrotta all'Olimpico, dove i padroni di casa si impongono per 3-2. All'iniziale doppio vantaggio delle aquile rispondono infatti prima Berrettoni e poi D'Alessandro, ma \u00e8 decisiva la punizione calciata da Hernanes.\nL'Hellas Verona vince anche a Livorno, ottenendo la quinta vittoria esterna consecutiva. Si tratta di un record storico per il club: mai i mastini erano riusciti a vincere cinque partite consecutive in trasferta. La settimana dopo crolla anche il record delle vittorie consecutive ottenute dal club scaligero, che raggiungono quota nove: anche l'AlbinoLeffe infatti non riesce a opporsi ai mastini di Mandorlini, che superano lo storico Verona allenato da Prandelli che nella stagione di Serie B 1998-1999 aveva raggiunto le otto vittorie consecutive. La striscia vincente si interrompe alla ventesima giornata, quando i mastini vengono bloccati sullo 0-0 dal all'Ossola.\nIl girone d'andata si chiude con una vittoria per 2-1 sul , ottenuta grazie a una rimonta negli ultimi minuti. Il Verona si laurea cos\u00ec vicecampione d'inverno, con un solo punto di distacco dal Torino capolista. La settimana dopo si chiude per\u00f2 anche la striscia di risultati utili consecutivi a quota 11: i giallobl\u00f9 vengono infatti battuti per 3-1 dal Pescara all'Adriatico. Nei tre turni successivi il Verona ottiene una nuova sconfitta esterna sul difficile campo del Sassuolo e due importanti vittorie interne contro Juve Stabia e , con i giallobl\u00f9 che consolidano il quarto posto con tre lunghezze di vantaggio sul Padova. Nelle settimane successive l'Hellas allunga nuovamente il passo: strappa un punto all'Euganeo nello scontro diretto con i biancoscudati e poi centra due vittorie consecutive in casa contro e Gubbio.\nSconfitto a Marassi dalla Sampdoria (2-0), il Verona si riprende subito travolgendo il Torino all'Olimpico con un secco 4-1 e cinque giorni dopo supera il Vicenza nel derby veneto, chiudendo la partita con facilit\u00e0 gi\u00e0 nel primo tempo. Il Verona inizia a faticare in trasferta, dove viene sconfitto dalla e dal Brescia nel derby del Garda, mentre prosegue agevolmente la sua marcia in casa, sconfiggendo a suon di goal il Cittadella (3-2) e il (4-1), raggiungendo quota dodici vittorie consecutive in casa, l'ennesimo record eguagliato dalla squadra di Mandorlini. Sconfitto nuovamente in trasferta a Crotone, l'Hellas assedia l'Empoli nella successiva gara casalinga, ma non riesce a sbloccare il risultato e la partita finisce 0-0.\nI giallobl\u00f9 tornano a vincere in trasferta al Granillo di Reggio Calabria, sbloccando la partita nei minuti finali. Nella volata finale il Verona ottiene un'altra importante e meritata vittoria contro il Livorno, salvo poi pareggiare a Bergamo contro un Albinoleffe gi\u00e0 retrocesso (1-1) e gettare al vento le ultime possibilit\u00e0 di ottenere la promozione diretta. Le vittorie ottenute la settimana dopo dal Pescara a Genova e dal Torino in casa contro il rendono infatti vana la larga vittoria ottenuta dai giallobl\u00f9 contro il (3-0), costretti a disputare i play-off. La stagione regolare si chiude con un pareggio a Modena (1-1). Nella gara d'andata delle semifinali, all'Ossola di , il Verona gioca una brutta partita e viene sconfitto per 2-0 dai padroni di casa. Al Bentegodi i giallobl\u00f9 non riescono ad andare oltre il pareggio (1-1) e vengono cos\u00ec eliminati.\nMaglie e sponsor.\nLo sponsor tecnico per la stagione \u00e8 Asics per la settima stagione, mentre i main sponsor sono Agsm, Sicurint group e Protec.\nLa prima maglia \u00e8 blu, con una striscia gialla sul fianco e con il disegno di due mastini sulle maniche, con pantaloncini blu e calzettoni blu con risvolto giallo. La seconda maglia \u00e8 uguale alla prima ma a colori invertiti. Per quanto riguarda i portieri, la prima divisa \u00e8 grigia.\nOrganigramma societario.\nArea direttiva\nArea organizzativa\nArea comunicazione\nArea marketing\nArea amministrativa\nArea logistica\nArea sicurezza\nDirigenti prima squadra\nArea legale\nSettore giovanile\nArea tecnica\nArea sanitaria\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso.\nGiovanili.\nOrganigramma societario.\nDal sito internet della societ\u00e0:\nArea direttiva\nArea tecnica - Primavera\nArea sanitaria - Primavera"}
{"id": "3661788", "revid": "1442080", "url": "https://it.wikipedia.org/wiki?curid=3661788", "title": "Cologne Grand Prix 1976 - Doppio", "text": "Il doppio del torneo di tennis Cologne Grand Prix 1976, facente parte della categoria Grand Prix, ha avuto come vincitori Bob Hewitt e Frew McMillan che hanno battuto in finale Colin Dowdeswell e Mike Estep 6\u20131, 3\u20136, 7\u20136."}
{"id": "3661792", "revid": "1442080", "url": "https://it.wikipedia.org/wiki?curid=3661792", "title": "Dewar Cup 1976 - Doppio", "text": "Il doppio del torneo di tennis Dewar Cup 1976, facente parte della categoria Grand Prix, ha avuto come vincitori John Lloyd e David Lloyd che hanno battuto in finale John Feaver e John James 6-4, 3-6, 6-2."}
{"id": "3661793", "revid": "697352", "url": "https://it.wikipedia.org/wiki?curid=3661793", "title": "Svadhisthana", "text": ""}
{"id": "3661794", "revid": "599013", "url": "https://it.wikipedia.org/wiki?curid=3661794", "title": "Daniele Faraggiana", "text": "L'atleta.\nNipote di Giancarlo Antinori, che sul finire dell'Ottocento aveva ottenuto risultati regionali nel salto in alto, \nnegli anni 1970 Faraggiana ha fatto parte della Nazionale di atletica leggera dell'Italia, con 11 presenze nel decennio e 3 titoli italiani di specialit\u00e0 (due \"outdoor\" ed uno \"indoor\"). L'ASAI lo definisce un buon decatleta.\nIl medico.\nLaureatosi a Torino, nel 1977, in medicina e chirurgia, ivi specializzato nel 1980 in medicina dello sport, \u00e8 dal 1988 iscritto al relativo Albo provinciale di Pisa. Come medico lavor\u00f2 per le federazioni italiane dell'atletica leggera e della lotta e sollevamento pesi. \n\u00c8 stato l'ideatore, insieme a Luciano Gigliotti (allenatore di Gelindo Bordin e Stefano Baldini), del \"test del lattato\", un metodo di verifica delle caratteristiche di un atleta finalizzato a riscontrare la migliore disposizione verso il mezzofondo veloce ovvero quello prolungato attraverso opportuni prelievi di stille di sangue negli intervalli fra corse sui 2000 m eseguite a velocit\u00e0 crescenti; si individua il valore della velocit\u00e0 ideale per l'organismo esaminato quando la concentrazione dell'acido lattico nel sangue smette di crescere al crescere della velocit\u00e0 della corsa.\nLo scandalo \"doping\".\nIn seguito al rinvenimento avvenuto nel 1986 di appunti attribuiti al Faraggiana, in cui alcuni nomi di atleti azzurri erano in un elenco di persone alle quali venivano somministrati steroidi anabolizzanti, scoppi\u00f2 in Italia uno scandalo assai seguito dalla stampa, e che fu oggetto di indagini della magistratura e di una apposita commissione d'inchiesta istituita in seno al CONI.\nDopo che stralci di quegli appunti erano stati pubblicati dal settimanale \"L'Espresso\", nel 1987 l'allora responsabile del mezzofondo italiano, Romano Tordelli, scrisse una lettera a Primo Nebiolo, presidente della Federazione mondiale di atletica, e in essa - secondo quotidiani e settimanali del tempo - indicava il Faraggiana come colui il quale \"coordina per conto della Fidal l'approvvigionamento agli atleti e ai tecnici degli steroidi anabolizzanti e del testosterone\".\nHa scritto Sandro Donati di aver conosciuto bene Faraggiana, il quale gli avrebbe affermato di rivestire un ruolo di \"calmieratore nei confronti di atleti e tecnici che, indipendentemente da lui, avrebbero comunque assunto\" le sostanze illecite. Donati riporta inoltre che Faraggiana gli avrebbe riferito di essere colui il quale queste sostanze si procacciava e somministrava poi agli atleti, risultando il solo a esporsi. Lo stesso autore parla degli appunti, tutti vergati dal Faraggiana tranne uno (scritto da un allenatore), e precisa che si trattava di 60 pagine, di cui 54 dedicate all'atletica leggera e le restanti 6 al sollevamento pesi; fra questi c'erano delle liberatorie con cui gli atleti esplicitamente accettavano di essere sottoposti dal professionista a trattamenti (\"terapia farmacologica\") con steroidi anabolizzanti (ma versioni successive delle lettere avrebbero omesso la menzione della sostanza e del medico, parlando genericamente di \"medici della FIDAL\"). C'erano inoltre, sempre secondo la stessa fonte, minuziosi dettagli sulle posologie, sulle disintossicazioni, sui protocolli clinici seguiti e i nomi dei prodotti, in particolare il metandrostenolone, oltre che le date di consegna e i rispettivi luoghi e destinatari. \nRiferisce la stampa che Faraggiana neg\u00f2 che quelle carte fossero sue e che al 1988 non era stato mai coinvolto nelle denunce che avevano gi\u00e0 causato l'istituzione di una commissione d'inchiesta del CONI sul \"doping\", la quale nel febbraio 1988 lo escusse. \nSecondo un altro testo del Donati, nel marzo 1989, teste in un processo per diffamazione, Faraggiana fu espressamente richiesto dal giudice istruttore Valentino Pezzuti di chiarire se i famosi appunti fossero o meno stati scritti da lui, ma egli non rispose con chiarezza, riconoscendone solo parte e, avendo dichiarato di non ricordare, guadagnando anche un'ammonizione della corte.\nNell'ottobre 1989, il quotidiano \"La Repubblica\" rifer\u00ec di un presunto ordine di comparizione che sarebbe stato spiccato dalla Procura presso il Tribunale di Savona per esercizio abusivo della professione; anche secondo altre fonti, che per\u00f2 non confermavano il capo d'accusa, l'ordine riguard\u00f2 anche Claudio Polletti, direttore tecnico azzurro dei pesi, e l'allenatore Wojciech Dousa, e sarebbe stato dovuto alle accuse esposte dagli atleti Pietro Pujia e Massimo Binelli, dichiaratisi danneggiati dall'uso delle sostanze illecite. Sempre La Repubblica rifer\u00ec negli stessi giorni di una presunta sospensione cautelativa del medico dalla federazione medici sportivi. Il quotidiano \"La Stampa\" dettagli\u00f2 poco tempo dopo che il procuratore di Savona Michele Russo avrebbe interrogato il Faraggiana a seguito di un avviso di garanzia per concorso in somministrazione di sostanze vietate unitamente ai detti Polletti e Dousa; tutti e tre avrebbero respinto gli addebiti.\nSotto il profilo penale, nel giugno del 1990 organi di informazione riferivano che il giudice per le indagini preliminari di Savona avrebbe disposto il non luogo a procedere nei confronti del Faraggiana, del Polletti e del Dousa per sopravvenuta amnistia; in questa sede si indicava che i due allenatori fossero indagati per esercizio abusivo dell'arte medica e di somministrazione di sostanze illecite, mentre al Faraggiana si contestava solo questo secondo capo d'accusa. Tre mesi prima la commissione d'inchiesta del CONI aveva gi\u00e0 prosciolto, riferiva \"La Stampa\", i tre indagati, poich\u00e9 \u00abnon sarebbe emerso, nelle vicende denunciate, alcun coinvolgimento da parte di elementi della federazione\u00bb (FILPJ); di questa Faraggiana era consulente.\nFaraggiana esercita la professione di medico dello sport a Pisa ed \u00e8 presidente dell'Associazione Medico Sportiva Dilettantistica di Pisa."}
{"id": "3661797", "revid": "729019", "url": "https://it.wikipedia.org/wiki?curid=3661797", "title": "Pieve (Trenzano)", "text": "Pieve \u00e8 una localit\u00e0 del comune di Trenzano, posta a settentrione dell'abitato principale.\nToponimo.\nLa localit\u00e0 si trova vicino a resti romani trovati tra Trenzano e Castrezzato e deve il proprio nome alla \"Basilica Alba\", l'antica chiesa sorta su queste terre e poi abbandonata."}
{"id": "3661805", "revid": "729019", "url": "https://it.wikipedia.org/wiki?curid=3661805", "title": "Stazione di Locarno", "text": "La stazione di Locarno \u00e8 una stazione ferroviaria posta sulla linea Bellinzona\u2013Locarno, a servizio dell'omonima citt\u00e0 e del comune di Muralto sul territorio del quale si trova.\nStoria.\nLa stazione fu inaugurata nel 1874, all'apertura della linea Bellinzona\u2013Locarno."}
{"id": "3661807", "revid": "599013", "url": "https://it.wikipedia.org/wiki?curid=3661807", "title": "Deon Kayser", "text": "Biografia.\nProfessionista negli Sharks, fu selezionato da Nick Mallett per gli \"Springbok\" a 29 anni in occasione di un \"test match\" a Durban contro l'.\nFece parte della rosa alla successiva cui prese parte con 5 presenze, e disput\u00f2 i Tri Nations 1999 e 2001.\nFino al 2004 negli Sharks, disput\u00f2 la stagione successiva a livello provinciale con i Mighty Elephants (oggi Eastern Province Kings), al termine della quale si ritir\u00f2.\nDal 2009 \u00e8 consulente tecnico - e successivamente allenatore delle giovanili - degli stessi Sharks."}
{"id": "3661808", "revid": "697352", "url": "https://it.wikipedia.org/wiki?curid=3661808", "title": "Manipura", "text": ""}
{"id": "3661809", "revid": "697352", "url": "https://it.wikipedia.org/wiki?curid=3661809", "title": "Anahata", "text": ""}
{"id": "3661812", "revid": "697352", "url": "https://it.wikipedia.org/wiki?curid=3661812", "title": "Vishudda", "text": ""}
{"id": "3661819", "revid": "339392", "url": "https://it.wikipedia.org/wiki?curid=3661819", "title": "Ajna", "text": ""}
{"id": "3661820", "revid": "697352", "url": "https://it.wikipedia.org/wiki?curid=3661820", "title": "Sahasrara", "text": ""}
{"id": "3661823", "revid": "1318658", "url": "https://it.wikipedia.org/wiki?curid=3661823", "title": "Clovis Dupont", "text": "Fu una personalit\u00e0 della Comune di Parigi.\nBiografia.\nDurante la guerra franco-prussiana dovette sfollare da Saint-Cloud a Parigi dove si arruol\u00f2 nella Guardia nazionale e il 10 marzo 1871 fu eletto al Comitato centrale.\nIl 26 marzo fu eletto al Consiglio della Comune dal III \"arrondissement\" e fece parte della Commissione lavoro e scambio. Il 1\u00ba maggio vot\u00f2 per la creazione del Comitato di Salute pubblica. Dopo la \"Settimana di sangue\" fu condannato dalla corte marziale di Versailles a 20 anni di lavori forzati da scontare in Nuova Caledonia. Rientr\u00f2 in Francia dopo l'amnistia del 1880."}
{"id": "3661827", "revid": "1543377", "url": "https://it.wikipedia.org/wiki?curid=3661827", "title": "North Towanda", "text": "North Towanda \u00e8 una township degli Stati Uniti d'America, nella contea di Bradford nello Stato della Pennsylvania. Secondo il censimento del 2000 la popolazione \u00e8 di 927 abitanti.\nSociet\u00e0.\nEvoluzione demografica.\nLa composizione etnica vede una maggioranza di quella bianca (98,17%), seguita dai nativi americani (0,43%) dati del 2000."}
{"id": "3661831", "revid": "1305772", "url": "https://it.wikipedia.org/wiki?curid=3661831", "title": "ATP San Paolo 1976 - Doppio", "text": "Il doppio del torneo di tennis ATP San Paolo 1976, facente parte della categoria Grand Prix, ha avuto come vincitori Lito \u00c1lvarez e V\u00edctor Pecci che hanno battuto in finale Ricardo Cano e Belus Prajoux 6-4, 3-6, 6-3."}
{"id": "3661833", "revid": "101311386", "url": "https://it.wikipedia.org/wiki?curid=3661833", "title": "Stazione di Casablanca Oasis", "text": ""}
{"id": "3661834", "revid": "169040", "url": "https://it.wikipedia.org/wiki?curid=3661834", "title": "Episodi di Grey's Anatomy (ottava stagione)", "text": "Lottava stagione della serie televisiva Grey's Anatomy \u00e8 andata in onda sul canale statunitense ABC dal 22 settembre 2011 al 17 maggio 2012.\nIn Italia \u00e8 andata in onda in prima visione dal 9 gennaio al 25 giugno 2012 su Fox Life. In chiaro, la stagione ha debuttato in prima visione in lingua italiana nella Svizzera italiana su RSI LA1 il 7 febbraio 2012; in Italia \u00e8 invece trasmessa da LA7 dal 23 ottobre 2012.\nL'attore Jason Winston George, apparso nella sesta stagione e nel primo episodio della settima, torna a interpretare il ruolo dell'anestesista Ben Warren per un ciclo di episodi. L'attore Scott Foley continua a interpretare il ruolo di Henry Burton fino all'episodio 8x10. Anche Daniel Sunjata torna in questa stagione per interpretare Eli Loyde, l'interesse amoroso della dottoressa Bailey.\nLe attrici Chyler Leigh, interprete del personaggio di Lexie Grey, e Kim Raver, interprete del personaggio di Teddy Altman, abbandonano la serie nell'ultimo episodio della stagione.\nCaduta libera.\nTrama.\nMeredith viene licenziata per aver rovinato la ricerca scientifica di Derek, nel frattempo un enorme voragine si apre su Seattle e tutti i medici sono impegnati. April non riesce a farsi ascoltare dai suoi colleghi e Alex capisce di essere la persona pi\u00f9 odiata dell'ospedale, come gli fa notare Arizona, dicendogli che lui non ha nessuno che gli copra le spalle. Un uomo rimane intrappolato con la moglie nella voragine ed \u00e8 costretto ad amputare la gamba della donna, mentre Owen e Callie sono accorsi nel luogo del disastro, ma poich\u00e9 si ferma arrivato all'osso Owen decide di andare nella voragine nonostante questa non sia sicura e riesce a finire l'amputazione e salvare entrambi. Cristina \u00e8 ancora sicura della sua decisione riguardo all'interruzione di gravidanza. Janet, l'assistente sociale, cerca di capire la situazione pi\u00f9 appropriata per Zola dopo aver scoperto che Meredith \u00e8 stata licenziata e che lei e Derek si sono lasciati. Meredith dice a Owen che Cristina non ha ancora abortito poich\u00e9 lo ama, ma di non forzarla in questa gravidanza perch\u00e9 questo la ucciderebbe. Alex chiede al capo di parlare con il consiglio per far riavere il posto a Meredith. Meredith porta via Zola dopo aver parlato con l'assistente sociale per paura che gliela portino via.\nSe n'\u00e8 andata.\nTrama.\nLa Bailey e la Torres hanno intenzione di fare un Gunther (far operare gli specializzandi del quinto anno tutti insieme sotto la supervisione di uno strutturato, in questo caso la Torres) e grazie a questa operazione emerger\u00e0 lo specializzando con pi\u00f9 carisma. Henry arriva in ospedale per l'inserimento del nuovo apparecchio pancreatico da parte di Webber. Derek viene informato del rapimento della figlia a opera di Meredith. Webber obbliga la Bailey ad assistere all'inserimento del dispositivo nei topi, questo perch\u00e9 ha intenzione di affidarle la ricerca dopo aver detto al consiglio, mentendo, di essere stato lui a ordinare a Meredith di dare il farmaco ad Adele al posto del placebo. Durante il Gunther Cristina per errore fa un'iniezione ad Alex che sviene, cos\u00ec dall'operazione emerge che lo specializzando con pi\u00f9 carisma \u00e8 Avery. Durante l'operazione di Henry, Webber lascia operare la Bailey. Teddy ha ormai perdonato Cristina, ma la irrita ponendole domande basilari; la Yang \u00e8 sempre stata molto dotata, e nessuno si \u00e8 mai accertato che le sue basi fossero salde. Alex fa pace con Cristina. Meredith chiama Alex che l'aiuta a far finta di aver portato la bambina a fare degli esami, l'assistente sociale ci crede ma ormai ha lanciato degli allarmi e deve quindi portare via la bambina prima della decisione. Owen accompagna Cristina ad abortire. Infine Alex riesce a farsi perdonare da Meredith e accompagna Meredith in lacrime per aver perso Zola fuori dall'ospedale.\nPrendi il comando.\nTrama.\nWebber si dimette da capo passando il testimone a Owen e la Bailey ne rimane sconvolta, cos\u00ec Hunt cerca in tutti i modi di ingraziarsela, non riuscendoci. \u00c8 il giorno in cui gli specializzandi del quinto anno diventano chirurghi, e ognuno di loro avr\u00e0 un'operazione. April mostra loro l'orario per i laboratori chirurgici della settimana, per\u00f2 i 5 fanno una scommessa: chi operer\u00e0 peggio far\u00e0 il turno l'intero mese. Alex si toglie dall'intervento della Robbins per quello di Jackson, pi\u00f9 facile e meno rischioso, la paziente di Cristina, che doveva ricevere un intervento al cuore, deve anche subire un'appendicectomia che la Altman la costringe a eseguire, Kepner \u00e8 costretta a fare da assistente ad Alex perch\u00e9 non trova nessuno per sostituirla e perde la sua operazione. Cristina e Teddy durante l'intervento non si ricordano pi\u00f9 la procedura cos\u00ec gli viene detta da un'infermiera. Jackson viene convinto dalla Robbins a far operare Sloan. Alex, durante la sua operazione trova troppo tessuto morto, decide cos\u00ec di richiudere e lasciarlo quindi morire. Meredith conclude con successo la sua operazione pur non seguendo i consigli di Derek. La scommessa viene persa quindi da Avery che non ha nemmeno toccato il paziente. Tornati a casa, Meredith e Derek litigano nuovamente: anche se le decisioni di Meredith hanno effettivamente salvato la paziente, Derek \u00e8 furioso che lei, di nuovo, ha corso un grave rischio come se non avesse pensato alle conseguenze. Alla fine i due capiscono che lui, dopo quello che Meredith ha combinato con il trial, Adele e con Zola, pur comprendendo le sue ragioni ammette anche di non riuscire pi\u00f9 a fidarsi di lei al lavoro, quindi, per continuare la loro relazione, non devono pi\u00f9 lavorare assieme, mentre Cristina e Owen riescono finalmente a parlare.\nChe c'\u00e8 negli uomini....\nTrama.\nMeredith lascia neurochirurgia e il suo posto viene preso momentaneamente da Alex, che deve accumulare ore in questo campo. Derek per\u00f2 \"fa la corte\" ad Avery attirando l'ira di Mark, perch\u00e9 Avery \u00e8 il suo specializzando. Quest'ultimo \u00e8 attirato da neurochirurgia per il semplice fatto che l\u00ec opererebbe, mentre con Mark sta solo a guardare. Richard si rende conto che fare soltanto da supervisore durante le operazioni non gli \"d\u00e0 la gioia\", Alex se ne accorge e lo invita a operare un paziente che \u00e8 stato aggredito da un altro paziente al pronto soccorso. Nell'ospedale intanto viene fatta una scommessa su quanto tempo Owen resister\u00e0, Derek ha scommesso che resister\u00e0 sei mesi, perci\u00f2 gli dice che deve tenere duro. Mentre Mark \u00e8 al telefono con Callie, che \u00e8 partita con Arizona per una conferenza, la piccola Sofia cade dal divano, cos\u00ec lui, in preda al panico perch\u00e9 non piange, la fa visitare da Alex che gli dice che la piccola non piange perch\u00e9 \u00e8 un bravo padre. Quasi tutti gli uomini di chirurgia si ritrovano nella casa che Derek sta costruendo nel bosco perch\u00e9 martellare il portico li tranquillizza.\nL'amore per un figlio.\nTrama.\nLa madre di Avery arriva in citt\u00e0 per effettuare il primo trapianto al mondo di pene, per scegliere i suoi assistenti fra gli specializzandi fa una gara e i vincitori sono Meredith e Jackson. Avery per non permettere alla madre di intromettersi nella sua vita privata manda Lexie fuori citt\u00e0, a trovare la sorella. All'operazione partecipa anche Mark convinto che la chirurgia plastica sia una soluzione migliore. Nel frattempo in ospedale arriva Zola con un'ostruzione intestinale causata probabilmente dallo shunt messo in precedenza da Derek, l'assistente sociale fa chiamare Arizona e Alex dicendogli di non informare per\u00f2 Meredith e Derek, Alex per liberarsi di questo peso informa Cristina che decide dopo un ulteriore aggravamento della bambina di informare anche Meredith e Derek. La Bailey intanto incontra nuovamente Ben, capisce di amarlo ancora e lascia quindi Eli. Meredith abbandona quindi l'operazione e il suo posto viene preso da April che per\u00f2 mentre \u00e8 distratta rompe una vena. La vena viene prontamente ricostruita da Jackson su supervisione di Mark grazie alla chirurgia plastica e l'operazione ha successo. Intanto Derek e Meredith vengono visti in lacrime dall'assistente sociale che capisce che i due sanno di Zola ma fa finta di niente. Durante la notte Cristina accudisce Zola e chiama i due genitori per farle cantare la ninna nanna. Intanto Henry e Teddy organizzano una cena per inaugurare la nuova cucina a cui invitano tutti i chirurghi eccetto Mark che dovr\u00e0 fare da babysitter, alla cena si presentano per\u00f2 solo Arizona, Callie, Miranda e Owen. Arizona dopo l'esperienza con Zola chiede a Callie un certificato che attesti che Sofia \u00e8 anche figlia sua.\nLa forza del silenzio.\nTrama.\nLa Bailey scopre che il 20% dei topi con l'impianto ha ancora il diabete ma non vuole dirlo a Webber; intanto la Kepner, che si occupa del trial assieme alla Bailey, chiede aiuto a Meredith. Richard, dopo averlo saputo, chiede alla Grey di dirgli ci\u00f2 che sa. Meredith scopre che l'impianto non c'entra nulla ma sono le cellule che vengono rigettate. La Bailey, ancora arrabbiata con Meredith per aver manipolato la ricerca sull'Alzheimer, dopo aver scoperto che \u00e8 stata coinvolta nella sua ricerca estromette April dal trial. Mark e Arizona vanno molto d'accordo e passano il tempo a cucinare, infastidendo Callie perch\u00e9 non ha pi\u00f9 un momento per stare da sola con Arizona. Owen impone agli specializzandi un massimo di dieci insuccessi in sala operatoria per via degli esami finali. Cristina, ancora senza insuccessi, \u00e8 di turno in ortopedia e deve operare una Spondilosi cervicale ovvero deve fare un collo nuovo a un ragazzo con un triplo intervento in tre giorni. Durante uno degli interventi, Cristina propone una via alternativa con molta insistenza e si estromette dal caso per paura di collezionare il suo primo insuccesso, ma l'intervento riesce con successo. Meredith intanto passa a ostetricia e fa nascere la bambina di una donna con un tumore a farfalla. Lexie \u00e8 passata a neurochirurgia e non riesce a stare al passo con Derek, cos\u00ec, obbligata da Meredith, gli propone il caso del tumore a farfalla che tutti hanno giudicato inoperabile. Meredith convince il padre della bambina appena nata, contrario all'intervento, a far operare la moglie e l'intervento riesce. Alex, che ha cinque risultati negativi, \u00e8 a cardiologia per la settimana e deve effettuare una sostituzione della valvola aortica di un uomo di settantuno anni che per\u00f2 si rifiuta perch\u00e9 non vuole avere cicatrici troppo vistose e richiede la TAVI, una procedura sperimentale che lascia solo una cicatrice nell'inguine. Alex si rifiuta di operarlo con tale procedura e viene estromesso dal caso. Intanto Cristina e Owen passano il tempo a copulare in ospedale senza parlare, alla fine della giornata per\u00f2 Hunt le dice che non possono pi\u00f9 farlo in ospedale per via della sua nuova posizione di capo e le propone di andare a cena; la Yang per\u00f2, non vuole passare il tempo con Hunt a parlare e cos\u00ec gli propone semplicemente di fare ci\u00f2 che facevano in ospedale a casa.\nCoach, fammi giocare.\nTrama.\nTutto l'episodio gira intorno a una partita di baseball tra i medici del Seattle Grace - Mercy West e quelli del Seattle Presbyterian. Hunt infatti focalizza la sua attenzione sul lavoro di squadra e questo campionato lo aiuter\u00e0. Mark in campo si mostrer\u00e0 molto affettuoso con la sua nuova fiamma, una dottoressa del Presbyterian. Lexie ingelosita, dapprima cerca di trattenersi, ma poi a fine episodio esterner\u00e0 la sua gelosia lanciando una palla alla ragazza. Avery capisce perci\u00f2 che Lexie \u00e8 ancora innamorata di Mark. Meredith e la dottoressa Bailey hanno uno scontro verbale in campo e Richard le divide costringendole a lavorare insieme. Intanto arriva la richiesta della documentazione medica di Zola da parte dei servizi sociali per farla curare in un altro ospedale, perch\u00e9 curarla al Seattle Grace Mercy West creerebbe conflitto di interessi. Alex, infastidito dal fatto che la bambina oltre ad aver perso temporaneamente i genitori perder\u00e0 pure i medici, si fa in quattro per parlare con il giudice a cui \u00e8 stato affidato il caso. Christina chiamata nella sala operatoria di Callie, che \u00e8 assistita da April, lascia che quest'ultima operi l'uomo al cuore e lei l'aiuta assistendo. Per aver fatto ci\u00f2 la Altman le dice \"Hai finito\": la Yang non ha cos\u00ec pi\u00f9 niente da imparare perch\u00e9 ha finalmente imparato il lavoro di squadra e la Altman le chiede di fare una lista degli interventi che vorrebbe fare. L'episodio si conclude con la partita di baseball che viene persa, ma in realt\u00e0 sono tutti vincitori. Derek riceve un sms dall'assistente sociale che gli dice che \u00e8 stata fissata l'udienza per l'affido di Zola.\nUn cuore in una scatola.\nTrama.\n\u00c8 il giorno prima dell'udienza per l'affidamento di Zola. Meredith \u00e8 preoccupata per quello che dovr\u00e0 dire ma Derek la tranquillizza perch\u00e9 diranno quello che gli viene dal cuore. In ospedale Avery ha delle difficolt\u00e0 a lavorare con Mark perch\u00e9 adesso lo vede come rivale sentimentale, cos\u00ec cede il suo posto ad Alex, che \u00e8 stato temporaneamente liquidato dalla dottoressa Arizona per l'arrivo di Polly Preston, un'importante pediatra. Derek ha per le mani il caso di una scrittrice con aneurismi al cervello che hanno iniziato a sanguinare e perci\u00f2 minacciano di scoppiare. La scrittrice, per\u00f2, non vuole farsi operare finch\u00e9 non avr\u00e0 terminato il libro che sta scrivendo (l'ultimo della serie). Lexie, nel cercare di convincerla a operarsi, viene \"ingaggiata\" dalla donna come dattilografa, ma mentre sta dettando un aneurisma scoppia e viene operata con risultati ottimi. Al risveglio la scrittrice rivela a Lexie di aver sognato il prosieguo del suo libro, che perci\u00f2 non sar\u00e0 l'ultimo. Lexie \u00e8 allo stesso tempo felice e triste perch\u00e9 la protagonista, con la sua storia, assomiglia a lei, che nel frattempo \u00e8 stata lasciata da Avery, il quale ha capito che lei non riesce a dimenticare Mark e quindi lui ha deciso di non mettere l'amore davanti alla carriera.\nIntanto si procede al prelievo di un cuore che viene poi messo in una scatola che gli pompa sangue per mantenerlo \"vivo\" perch\u00e9 il paziente che doveva riceverlo ha avuto un arresto cardiaco. Il cuore viene affidato a Cristina, che su consiglio di Richard, parla con il cuore, chiedendogli (Cristina parla al cuore al maschile) quale intervento debba inserire sulla sua lista. Henry ha assistito, dalla galleria, all'intervento come una sorta di giornata al lavoro con la moglie e questo lo porta a pensare di iniziare a studiare medicina, forse non pensando bene a quello a cui va incontro, come gli fa notare la moglie. Meredith e la Bailey si occupano della mamma di George O'Malley che \u00e8 ricoverata per dei dolori addominali. Star\u00e0 bene dopo un intervento eseguito da Meredith, durante il quale c'\u00e8 una specie di tregua tra le due dottoresse. Al risveglio la signora O'Malley trover\u00e0 Callie a tenerle la mano che le riveler\u00e0 di essere omosessuale, di aver sposato una donna e di avere una bambina. L'episodio si conclude con la mamma di George commossa dalle foto di Sofia e con Henry che sputa sangue al rientro di Teddy.\nBuia era la notte.\nTrama.\nMeredith, Cristina e Alex sono da Joe, quando Meredith riceve la telefonata di Janet, l'assistente sociale. L'udienza \u00e8 stata annullata. Ci\u00f2 pu\u00f2 significare due cose: che li adorano e gli riaffideranno Zola, o che li odiano e affideranno Zola a un'altra famiglia. Janet l'ha informata di non aver ricevuto la telefonata del \"vi adorano\" perci\u00f2 le consiglia di pensare ad altro.\nHenry \u00e8 in ospedale. Owen, Miranda e Richard si prendono cura di lui. Richard dopo la TAC scopre che Henry ha un tumore al polmone, si propone di operarlo alla vecchia maniera perch\u00e9 la nuova non la conosce. Teddy cos\u00ec proporr\u00e0 Cristina, purch\u00e9 non sappia chi \u00e8 il paziente visto che potrebbe metterla in soggezione operare il marito del suo mentore. Durante l'operazione, che risulta difficoltosa per via di alcuni coaguli che ostruiscono la visuale, Richard \u00e8 costretto ad aprire il torace di Henry, ma questo risulta inutile, il tumore ha corroso l'arteria polmonare, Richard inizia il massaggio cardiaco e dopo 20 minuti ne dichiara il decesso. Cristina, informata da Owen di quanto successo, si dispera.\nUna donna che \u00e8 stata operata da Callie e Avery alla schiena si sente male mentre esce dall'ospedale, ha una lacerazione al cuore e Teddy dovr\u00e0 operarla d'urgenza, l'assistente \u00e8 April. Durante l'operazione April sente qualcosa di strano ed estraendo la mano nota che il suo guanto \u00e8 lacerato. Una vite, inserita da Avery, ha perforato il cuore. Owen va da Teddy per informarla della morte del marito, ma ci ripensa dopo che lei gli fa notare che ha ancora molto da fare per riparare il cuore. Owen decide perci\u00f2 di non raccontarle niente.\nNel frattempo Meredith viene chiamata da Arizona per andare, insieme ad Alex, a prendere un neonato in un altro ospedale che non \u00e8 in grado di curarlo; prima di partire riesce comunque a parlare con Derek riguardo alla chiamata di Janet (assistente sociale) e lui insiste per fare ricorso.\nArrivati al Bentley Hospital, Alex e Meredith trovano la bimba in gravi condizioni, l\u00ec non hanno il kit per intubare un neonato. Dovranno arrangiarsi con quello che gli suggerisce di usare Arizona al telefono. Inizia un tremendo temporale e durante il viaggio di ritorno l'ambulanza ha dei problemi, l'autista esorta Alex e Meredith a scendere perch\u00e9 sono in mezzo alla strada ed \u00e8 molto pericoloso, ma non vogliono farlo perch\u00e9 significherebbe abbandonare la bambina a un terribile destino. Mentre parlano al telefono con Arizona, Derek e Mark su come poter scendere dall'ambulanza senza incubatrice, l'ambulanza viene colpita, sia Alex che Meredith sbattono la testa, ma stanno bene. Escono dall'ambulanza e trovano tre persone svenute a terra, presumibilmente i passeggeri dell'altro mezzo.\nAll'improvviso.\nTrama.\nAlex e Meredith si trovano ancora sul luogo dell'incidente che ha visto coinvolta un'intera famiglia, della quale resta illesa solo la figlia maggiore, Lily; Karev e la Grey riescono a prestare soccorso al padre, ai due fratelli di Lily e alla madre, mentre trovano gi\u00e0 morta la nonna.\nNel frattempo al Seattle Grace i medici continuano a non dire nulla della morte di Henry a Teddy, considerato che lei sta operando a cuore aperto la paziente della Torres e di Avery.\nQuando i feriti dell'incidente arrivano al Pronto Soccorso tutto lo staff si mette all'opera per salvarli, Webber e la Torres si occupano del padre, la Bailey e Meredith del fratello minore e Shepherd, Sloan e Lexie dell'altra sorella, che ha un pezzo di vetro nell'occhio, la madre, invece, morir\u00e0 sotto gli occhi della figlia maggiore, Lily.\nDurante l'operazione del fratello minore Ben fa notare alla dottoressa Bailey che il ragazzo soffre di ipertermia maligna, tale osservazione salver\u00e0 la vita al ragazzo e la Bailey, successivamente, ringrazier\u00e0 Ben.\nShepherd e Sloan decidono di chiedere aiuto alla fidanzata di quest'ultimo, la dottoressa Canner, per operare l'altra sorella all'occhio, l'intervento riesce con successo e alla fine la Canner riuscir\u00e0 a conquistarsi persino la simpatia della piccola Grey.\nWebber e la Torres operano il padre, ma alla fine dell'intervento quest'ultimo continua ad avere arresti cardiaci e vi \u00e8 il rischio che non si risvegli.\nLily, ormai distrutta per la morte della madre e della nonna, decide di staccare la spina anche al padre perch\u00e9 non vuole vederlo soffrire e chiede a Meredith di poter essere lei ad avvertire i due fratelli minori della morte del resto della famiglia.\nTeddy, nel frattempo, chiede che sia Christina ad aiutarla nell'intervento a cuore aperto e la Yang si trover\u00e0 a dover ridere, scherzare e mentire alla sua mentore circa la morte di Henry; a fine operazione la Yang avverte Teddy della scomparsa del marito e quest'ultima si precipiter\u00e0 in obitorio per dare \"l'ultimo saluto\" all'ormai morto marito.\nL'ultima scena vede protagonisti Meredith e Derek che, stremati dai giorni precedenti e dalle 39 ore di veglia, attendono che venga portata loro la pizza a casa; quando il campanello suona Meredith rimane stupita davanti alla porta e chiama il marito e i due troveranno davanti a loro Janet, l'assistente sociale, con Zola che \u00e8 stata definitivamente assegnata alla coppia.\nMomento magico.\nTrama.\nL'intero staff del Seattle Grace Hospital \u00e8 in tensione per il loro prossimo intervento: la separazione di due gemelle siamesi neonate. Hunt dirige le due squadre di chirurghi che dovranno separare le due bambine, ovvero la squadra rossa (guidata a sua volta da Arizona) addetta alla separazione delle parti legate delle due teste delle bambine e la squadra verde (guidata da Derek) addetta alla ricostruzione facciale di entrambe. Alex \u00e8 tesissimo per l'intervento e durante ognuna delle prove che fa con delle bambole sbaglia qualcosa. Richard vorrebbe far parte dell'\u00e9quipe dei chirurghi addetti all'intervento e per riuscire a entrarci sfrutta proprio Alex, quello che lui definisce \"l'anello debole\". Alex infatti si fa da parte durante la prima parte dell'intervento per paura di sbagliare e Richard lo rimpiazza. Nel frattempo Meredith \u00e8 a operare un'appendice insieme a Bailey. Questo perch\u00e9 Bailey l'ha costretta ad aiutarla per evitare conversazioni personali con Ben Warren, anestesista del paziente e suo fidanzato. Contemporaneamente Teddy sta operando un uomo insieme ad April e durante tutta l'operazione fa continuare a ripetere a Cristina le varie fasi dell'operazione di Henry, prima che questo morisse. Intanto Derek e la squadra rossa terminano la separazione dei crani delle bambine e Richard riesce a convincere Alex a lasciargli anche la sua seconda parte d'intervento, chiamando quell'operazione il suo \"momento magico\", ovvero un momento che non rivivr\u00e0 mai pi\u00f9 in tutta la sua vita. Alex si lascia convincere e lo lascia operare, ma scopre poco dopo che \u00e8 stato manipolato dallo stesso Richard. Nel frattempo Meredith e Bailey finiscono l'intervento ma si accorgono che manca una garza e si preoccupano pensando che possa essere rimasta all'interno del paziente. Si scoprir\u00e0 poco dopo che in realt\u00e0 era sotto la scarpa di Bailey e Meredith, frustrata dall'aver perso l'intervento sulle due gemelle, lascia la sala con Bailey e Warren dentro da soli. Anche Teddy e April hanno finito l'intervento e alla fine di questo Teddy capisce che la morte di Henry non \u00e8 dovuta a uno sbaglio di Cristina e per questo la ringrazia. Pure l'operazione sulle gemelle termina positivamente, con Mark e Jackson che ricuciono la pelle delle bambine ora separate. Alex dopo l'intervento va a parlare con Richard e questo gli dice nonostante tutto dovrebbe aver imparato qualcosa: secondo Richard infatti Alex deve essere pi\u00f9 sicuro di se stesso, perch\u00e9 se non si \u00e8 duri con gli altri gli altri lo saranno con te. L'episodio termina con Meredith e Derek a casa loro che vedono gioiosi Zola fare i suoi primi passi.\nSperanza per chi non ha speranza.\nTrama.\nRichard eseguir\u00e0 la sua 10000\u00aa operazione su una coppia di sorelle litigiose, che vengono al Seattle Grace per un trapianto di fegato. Derek e Lexie si occupano di un caso di neuroblastoma su un bambino ritenuto inoperabile; dovranno arrendersi all'evidenza e richiudere senza aver fatto nulla, mentendo al piccolo sul successo dell'intervento perch\u00e9 la madre crede, a torto, che lui non abbia capito di essere malato. Teddy e Cristina superano il limite quando vanno contro un ordine di Owen e rubano un caso affidato ad Alex e al dottor McQueen. Il fantasma di Ellis Grey torna nella vita di Meredith nel momento in cui quest'ultima \u00e8 indecisa su quale specializzazione scegliere; tutti le consigliano chirurgia generale, dato che ha ottime mani come la madre. Adele viene portata all'ospedale dopo che \u00e8 stata trovata a vagabondare per le strade della citt\u00e0, mandando Richard nello sconforto e facendolo rinunciare alla festa per la sua decimillesima operazione. La puntata si chiude con la festa di compleanno di Zola, tramutata da Meredith e Derek in una festa anche per Richard. Dopo aver passato tutta la giornata ad essere preso in giro da Callie ed Arizona su come sia ancora abbastanza distaccato con la propria nuova ragazza, Julia, Mark mette in chiaro che lo sta facendo perch\u00e9 non ha fretta: tutte le sue precedenti relazioni sono finite perch\u00e9 lui non ha saputo aspettare, quindi non compir\u00e0 di nuovo lo stesso errore. Le due donne si mostrano molto colpite, perch\u00e9 finalmente il dottor Sloan sembra essere cresciuto. Quando anche il capo le consiglia chirurgia generale, Meredith esprime il proprio fastidio per essere continuamente paragonata alla madre, ma Richard la tranquillizza, perch\u00e9 Meredith \u00e8 molto diversa dalla madre, quindi non dovr\u00e0 mai temere di essere paragonata a lei. Durante la serata Owen e Cristina litigano pesantemente e lui la accusa di aver ucciso il loro bambino.\nE se....\nTrama.\nCome sarebbe stata la vita di tutti i dottori del Seattle Grace se la madre di Meredith fosse stata diversa? Se non si fosse mai ammalata di Alzheimer, se fosse stata migliore con sua figlia? Lei sarebbe diventata capo dell'ospedale, primario di chirurgia e moglie di Richard. Derek non avrebbe conosciuto Meredith la sua prima sera a Seattle; sarebbe rimasto con Addison e lei sarebbe rimasta incinta di Mark, proprio come successe nella realt\u00e0, decidendo per\u00f2 di tenere il bambino e fingere con Derek che fosse suo. Meredith si sarebbe fidanzata con Karev, diventato un nerd (rispetto al duro a cui si \u00e8 abituati), che l'avrebbe tradita con April proprio dopo il loro fidanzamento, cosa che avrebbe causato la rottura del loro rapporto. Proprio per questo Meredith sarebbe andata al bar di Joe e l\u00ec avrebbe incontrato Derek, dimostrando ancora una volta che comunque vadano le cose sarebbero stati destinati a stare insieme. Christina sarebbe stata single e il terrore di tutti gli specializzandi, compresa Meredith, che l'avrebbe odiata ma con cui alla fine avrebbe legato. Il suo unico obiettivo sarebbe stato quello di dimostrare a tutti di essere la migliore attraverso la sua freddezza, anche se questa sarebbe stata solo apparente, dato che sarebbe stata invece molto sensibile e protettiva verso Owen, dopo una sua crisi piuttosto violenta. Si sarebbe vista cos\u00ec anche la loro propensione a stare insieme. Owen, invece, sarebbe stato sposato con Callie (che sarebbe diventata un cardiochirurgo) e padre di tre figli. Nonostante i continui episodi di stress post-traumatico dopo il rientro dall'Iraq, si sarebbe rifiutato di parlarne con la moglie e di andare in cura da uno psicologo (cosa che invece sar\u00e0 disposto a fare per Christina). Nel corso della puntata viene reso evidente che Callie si sarebbe interessata ad Arizona. Lexie, invece, sarebbe stata una tossicodipendente a causa del suicidio del padre, in seguito all'abbandono da parte di Ellis, non avrebbe conosciuto sua sorella (Meredith), ma sarebbe stata ricoverata al Seattle Grace dopo essere stata investita da Mark e operata da Meredith e Christina che l'avrebbero salvata. La dott.ssa Bailey, originariamente soprannominata \"la Nazista\", sarebbe stata la vittima prediletta delle cattiverie e delle frecciatine di Ellis, e protetta di Richard. La puntata dimostra che, anche se il passato cambia, non \u00e8 detto che il futuro non possa essere lo stesso, e che, se una cosa \u00e8 destinata a essere, lo sar\u00e0 nonostante qualunque ostacolo.\nQuello che ti serve \u00e8 l'amore.\nTrama.\n\u00c8 il giorno di San Valentino al Seattle Grace, e i medici sono alle prese con diversi casi, tra cui l'autista di un furgoncino che trasporta rose (di cui April si prende cura nonostante Owen le dica di buttarle) che sfonda la parete d'ingresso dell'ospedale a causa di un colpo di sonno, e una bambina che ha mangiato dei cioccolatini (regalo di un compagno di classe) a cui per\u00f2 era allergica. Lexie fa la babysitter a Zola, mentre Derek e Meredith cercano di passare una romantica notte d'amore. Mark fa lo stesso con Sofia, permettendo a Callie di organizzare una sorpresa alla moglie Arizona. Jackson va a trovare Mark per farsi aiutare a studiare per l'esame; a met\u00e0 serata si presenta Lexie, che vorrebbe parlare a Sloan. I tre finiscono per mangiarsi una bistecca insieme. Nel frattempo Ben cerca di mostrare alla Bailey come lui la conosca bene: organizza per lei una cena, alla quale la Bailey \u00e8 costretta ad arrivare irrimediabilmente in ritardo a causa dei mille impegni in ospedale. Quando ormai il giorno di San Valentino sta per finire Bailey trova Ben ad aspettarla vestito elegantemente: lei si scusa per l'estremo ritardo, ma lui dimostra di conoscerla bene e le mostra di aver organizzato la cena proprio l\u00ec, in ospedale. Quando Owen prova a chiedere a Teddy di uscire a bere, per tentare di risanare la loro amicizia, questa gli dice di odiarlo per non averle detto subito della morte di Henry, e che avrebbe preferito se lui fosse morto in Iraq. Tra Hunt e Cristina continua a non esserci dialogo. Richard si rende tristemente conto che durante la cena di S. Valentino Adele non lo riconosce pi\u00f9.\nMi hai visto ultimamente?\nTrama.\nAmelia arriva al Seattle per supplicare Derek di aiutarla a salvare la vita di Erica. Intanto Alex capisce cosa gli manca per diventare davvero un bravo medico. Cristina e Owen sono nel pieno della loro crisi matrimoniale, principalmente dovuta al fatto che Owen non ha mai accettato l'aborto. Webber convince la Torres a valutare Meredith per scegliere a chi svelare il suo prezioso e personalissimo metodo di studio, che aiuter\u00e0 uno degli specializzandi in vista del prossimo esame: Callie mette alla prova Meredith affidandole il caso di un uomo con il braccio in un tritacarne, a cui lei cercher\u00e0 di salvare braccio e mano rivelandosi all'altezza della situazione. Avery salva insieme con Sloan la paziente della Bailey, dopo aver rimproverato quest'ultima e averla cacciata dalla sua sala operatoria.\nFacciamo tutto da soli.\nTrama.\nLe condizioni di Adele continuano a peggiorare e Richard incidentalmente si ustiona il braccio, cos\u00ec Meredith gli consiglia di far trasferire la moglie nel centro di cura dove era residente anche la madre, ma Richard vuole darle il meglio. Cristina crede che Owen la tradisca con un'infermiera, per il suo comportamento distaccato e per mezzo dei turni dell'infermiera. Tutti guardano Derek e Zola per la sua pettinatura ma Derek crede che ci sia qualcuno che pensi sia strano vedere un padre bianco e la figlia nera. Meredith continua a lavorare e studiare con la Torres, dimostrandosi sempre pi\u00f9 all'altezza. Lexie si trasferisce in pediatria, dove sembra contenta ma poi afferma di non poter sopportare le condizioni di molti bambini. Il bambino di Morgan e Chris continua a subire interventi, ma Chris non crede nella sua sopravvivenza, cos\u00ec Morgan lo supplica di andarsene. Mark cerca una donna per Jackson, perch\u00e9 crede sia troppo stressato. In un momento di lucidit\u00e0 Adele, vedendo il braccio ustionato del marito, consiglia a quest'ultimo di mandarla in casa di cura e lui a malincuore accetta.\nUn passo di troppo.\nTrama.\nDerek incoraggia Meredith, sebbene sia esitante, a tornare a lavorare con lui in Neurochirurgia; Alex ha passato la notte con Morgan ripassando per l'esame nel tentativo di distrarla e aiutarla a superare il momento difficile a causa delle cattive condizioni del figlio; intanto, la madre di Jackson, Catherine Avery, arriva al Seattle Grace per un'operazione di urologia e flirta per tutto il giorno con Richard. Catherine ha portato con s\u00e9 anche una sua specializzanda che vorrebbe iniziare l'anno dopo come medico del Seattle. Jackson star\u00e0 con lei per l'intera giornata. Cristina, che segue un caso di un uomo senza pi\u00f9 la minima attivit\u00e0 cerebrale e il cui marito deve firmare per staccare la spina, \u00e8 sempre pi\u00f9 sospettosa di una relazione tra l'infermiera e suo marito Owen. Meredith e Lexie si ritrovano a operare insieme una donna ma, visto che Derek \u00e8 nell'altra sala con Alex, la Altman e la Robbins per operare il bambino prematuro di Morgan, compiono un errore che toglier\u00e0 per sempre alla donna la possibilit\u00e0 di parlare. Alla fine della giornata, Alex cerca di negare il fatto che Morgan si stia innamorando di lui, Meredith e Derek capiscono che si danneggiano a vicenda lavorando insieme, Jackson e la specializzanda Mara passano la notte insieme, Catherine Avery scopre della situazione di Adele e lascia che Richard torni a casa, Owen dice a Cristina che non l'ha tradita con l'infermiera Emily, ma l'ha comunque tradita con qualcun'altra.\nIl leone si \u00e8 addormentato.\nTrama.\nDerek e Meredith sono in auto con Zola, parlano della nuova casa e Meredith non sembra molto interessata ai lavori di costruzione, a un semaforo un leone attraversa loro la strada. I problemi di comunicazione tra Cristina e Owen continuano, mentre la Altman va a un incontro di mutuo-aiuto per donne vedove, ma si comporta cinicamente, ridendo e rispondendo senza tatto alle altre donne presenti. Lexie ascolta una conversazione tra Derek e Mark in ascensore durante la quale Mark sembra intenzionato a fare sul serio con la nuova fiamma Julia, e ne rimane sconvolta. Nel frattempo arrivano al pronto soccorso due vittime del leone, un uomo preoccupato per la sua fidanzata, mentre la donna \u00e8 preoccupata per il leone che lei ha allevato come un animale domestico. L'Altman, Cristina, Arizona e Callie vengono interrotte da un'infermiera che vuole salutare tutte loro dato che \u00e8 il suo ultimo giorno di lavoro all'ospedale, si sofferma in un lungo abbraccio con Arizona e Callie scopre che quell'infermiera (e molte altre) sono delle ex di Arizona, inizia cos\u00ec a fare un confronto tra le sue poche relazioni passate e le molte relazioni avute da sua moglie. Alex chiede ad Arizona di essere spostato dal caso di Morgan perch\u00e9 la loro amicizia sta diventando pi\u00f9 \"impegnativa\" del previsto. Owen confessa a Meredith di aver tradito Cristina, convinto che lei ne fosse gi\u00e0 al corrente, Meredith gli chiede di non accennare mai pi\u00f9 alla cosa, e dice che lei far\u00e0 finta di non saperne niente dato che non \u00e8 stata Cristina a parlargliene. Derek affida a Lexie il suo primo intervento, lei sembra preparata anche se continua a mescolare vita professionale a conversazioni private, durante l'intervento Derek \u00e8 costretto a riprendere il comando della situazione dato che Lexie non sembra abbastanza concentrata, e per aiutarla le dice di farsi avanti con Mark se vuole ottenere qualcosa. Il bambino di Morgan inizia a peggiorare e lei continua a cercare Alex al telefonino ma lui impegnato in altri casi non le risponde, alla fine lui l'affronter\u00e0 dicendole che deve iniziare a prendersi le sue responsabilit\u00e0 come madre e prendere le sue decisioni da sola. Meredith va a parlare con Cristina, impegnata in laboratorio per una ricerca sulle staminali, non riesce a farsi raccontare niente ma a modo loro sono vicine. L'Altman riesce in un intervento miracoloso su un anziano paziente, ma quando va a informare della buona notizia la moglie di lui, la trova morta in sala d'attesa. I due pazienti feriti dal leone si salvano ma finiscono col lasciarsi perch\u00e9 la donna \u00e8 pi\u00f9 preoccupata della fine del leone che delle ferite del suo compagno. Mark fa riflettere Callie sulla sua gelosia e sul fatto che Arizona \u00e8 costretta a convivere col fatto che lui e Callie hanno avuto una bambina e ciononostante per amore ha accettato una difficile situazione di convivenza a 3. Alex alla fine \u00e8 obbligato a parlare chiaro a Morgan: lui \u00e8 il suo medico, non il suo fidanzato quindi non pu\u00f2 decidere per lei. Morgan allora chiede che lui sia sollevato dal caso di Tommy, ma Arizona si complimenta con Alex per questo, perch\u00e9 da l\u00ec in avanti Morgan dovr\u00e0 prendere decisioni molto difficili e grazie a lui ora sta imparando a cavarsela da sola. Infine: Callie e Arizona si riappacificano con un rapporto sessuale; la Bailey consola Owen dicendogli che l'aver fatto una cosa orribile non lo rende una persona orribile; Teddy, affrontando il lutto del suo paziente, riesce finalmente a dire a s\u00e9 stessa di essere una vedova e a piangere per questo; Lexie, nonostante ne abbia l'occasione, non riesce a dire niente a Mark; Meredith chiede a Derek di promettere che non la tradir\u00e0 mai, mentre Cristina reagisce finalmente alla confessione di Owen e all'improvviso, mentre sono a tavola, gli rovescia addosso il suo latte e cereali.\nApparati vitali.\nTrama.\nCristina chiede a Owen di confessare i dettagli del suo tradimento, mentre entrambi con la scusa dell'influenza si assentano dal lavoro. Nel frattempo al Seattle Grace Mark sostituisce Owen, con la sorpresa di tutti i suoi colleghi. Mark prende seriamente il suo ruolo momentaneo e per gestire al meglio il caso di un uomo che deve subire un trapianto di fegato ne discute con Richard. Intanto Callie e Meredith fanno la loro solita passeggiata per preparare quest'ultima in vista degli esami e con grande sorpresa si sente dire che ormai \u00e8 pronta e che non ci sar\u00e0 pi\u00f9 bisogno di studiare insieme. In ospedale Alex, Jackson e April parlano del fatto che Cristina molto probabilmente, per la sua situazione sentimentale, non riuscir\u00e0 a passare gli esami e Meredith sentendoli dice loro che invece sta benissimo e che riuscir\u00e0 a passare l'esame. Preoccupata per l'amica cerca di contattarla ma non le risponde. Owen inizia a raccontare a Cristina come sono andate le cose. Arizona e Callie organizzano una serata tra donne con Teddy, per farla svagare dopo la morte del marito ma rendendosi conto che hanno prenotato in un locale romantico temono che lei non la possa prendere molto bene, cos\u00ec per non farla sentire come il terzo incomodo chiedono alla Bailey di passare la serata con loro. La Bailey inizialmente si rifiuta perch\u00e9 vorrebbe passare la serata con Ben e fa cos\u00ec venire dei dubbi anche a Callie e Arizona. Dopo varie discussioni decidono per una cena veloce dopo la quale torneranno a casa. Quando ormai Owen ha finito di raccontare tutto Cristina \u00e8 incredula e decidono che uno dei due deve andarsene. Owen se ne va e Cristina contatta Meredith che le chiede cosa sia successo o di parlarle se ne ha voglia. Non volendo parlare della situazione interrompe la telefonata. La cena tra donne viene modificata e si ritrovano tutte a casa di Callie e di Arizona, sperando che la serata si concluda in fretta ma Teddy arriva con diversi film e tutte si rassegnano a dover passare la serata insieme. Meredith decide di condividere il metodo di Callie con gli altri e, quando sono tutti in salotto a studiare, suona il campanello: \u00e8 Cristina.\nLa ragazza senza nome.\nTrama.\nAll'ospedale arriva una ragazza dall'identit\u00e0 sconosciuta, che si rivela essere stata la protagonista di un caso di rapimento di interesse nazionale e, dopo aver detto a dei poliziotti il nome del rapitore, viene operata da Callie per una frattura pregressa curata male. Pi\u00f9 tardi, si scoprir\u00e0 che l'assestamento sbagliato del suo bacino era dato dal fatto che in precedenza aveva partorito un bambino. I genitori vengono a sapere che la ragazza era in ospedale e, una volta guarita, la portano a casa. Gli specializzandi cominciano a fare colloqui di lavoro per potenziali ruoli da strutturati in vari ospedali e Cristina risulta essere la pi\u00f9 richiesta. Richard quando va a far visita ad Adele, al Rose Ridge, scopre che la moglie va a letto con un altro malato di Alzheimer. Inizialmente furioso, poi deve rassegnarsi al fatto che la moglie sia felice con un altro uomo.\nIl momento della verit\u00e0.\nTrama.\nGli specializzandi si preparano a partire per San Francisco per sostenere l'esame finale. Mentre si accingono a partire per l'aeroporto con la navetta April \u00e8 in preda a una delle sue solite crisi di panico ed \u00e8 confortata e motivata da Owen, Jackson \u00e8 aiutato da Sloan, invece Cristina, che ignora Owen, \u00e8 spronata dalla Altman. Gli unici due a fare ritardo sono Meredith e Alex Karev, la prima preoccupata per un virus intestinale della figlia, e il secondo preoccupato per il bambino di Morgan, che sembra abbia avuto una brutta crisi forse irreparabile. Alla fine anche loro due partono, tra l'eccitazione generale, mentre Owen, amareggiato, guarda Cristina partire senza averla salutata. Sloan chiede aiuto a Lexie per un caso, senza rendersi conto che lei \u00e8 ancora innamorata di lui ma lei rifiuta di aiutarlo. Nel frattempo al Seattle Grace Mercy West arriva un ragazzo vittima di un incidente d'auto che versa in gravi condizioni, e i chirurghi si apprestano a operarlo. Gli specializzandi arrivano a San Francisco nell'hotel che li ospiter\u00e0 e a ognuno le cose non vanno meglio: April conosce subito il ragazzo a cui ha soffiato il posto di lavoro ed \u00e8 sempre pi\u00f9 ansiosa, Meredith si accorge di aver contratto l'influenza intestinale da Zola, Jackson scopre che la madre \u00e8 una degli esaminatori per urologia, e Alex, avendo saputo che il piccolo Tommy deve essere operato, ritorna a Seattle. Meredith finge di stare bene per non far preoccupare Derek, mentre al Seattle Grace l'operazione crea contrasti tra la Altman e Owen, che in realt\u00e0 nascondono la loro ostilit\u00e0 personale mentre Sloan continua a parlare tranquillamente con Lexie, ignorando i suoi sentimenti. La Robbins fa capire a Karev che ormai non c'\u00e8 pi\u00f9 modo di salvare il piccolo Tommy, e l'ansia di April aumenta sempre di pi\u00f9. Mentre \u00e8 a cena con Jackson i due capitano in una rissa con il ragazzo che odia April e sono fermati da Webber che arriva proprio in quel momento. Proprio Webber incontra la madre di Jackson e vanno a letto insieme, mentre April, nell'eccitazione del momento, decide di perdere la sua verginit\u00e0 con Jackson e fra i due c'\u00e8 una notte di passione, anche se lui non si ferma a dormire nella sua camera. Cristina e Meredith passano la notte a parlare separate da una porta, e Cristina confida a Meredith il tradimento di Owen ed \u00e8 spinta da quest'ultima a lasciarlo. Nel frattempo Alex, a Seattle, resta vicino a Morgan mentre il suo bambino muore. La dottoressa Bailey convince la Altman a chiarirsi con Owen perch\u00e9 quest'ultimo sta passando un brutto momento e lei non pu\u00f2 continuare a incolparlo per una colpa che non ha, quindi lei alla fine comprende la situazione e gli d\u00e0 notizie di Cristina. Lexie torna a casa da Derek e scoppia a piangere perch\u00e9 non riesce a esprimere i suoi sentimenti a Sloan. La mattina dell'esame, Cristina aiuta Meredith a sconfiggere il virus, April \u00e8 distrutta perch\u00e9 si pente della notte passata con Jackson, e la Robbins convince Karev a raggiungere San Francisco, ma a quanto pare, lui non arriva in tempo.\nLascia passare i brutti momenti.\nTrama.\nGli specializzandi sono alle prese con i loro esami. Meredith sostiene l'esame continuando a vomitare a causa dell'influenza, Karev arriva appena in tempo per sostenere la seconda parte dell'esame, che dovr\u00e0 superare assieme alla terza per passare, Cristina va bene, anche se il suo esaminatore la trova ostile mentre April e Jackson durante i loro esami sono parecchio nervosi anche se poi riescono a incoraggiarsi a vicenda. Intanto a Seattle Lexie finalmente confessa i suoi sentimenti a Mark.\nGli specializzandi passano tutti tranne April.\nLa grande migrazione.\nTrama.\n\u00c8 il momento per i dottori del Seattle Grace Hospital di decidere in quale ospedale continuare la loro carriera. Tutti sono molto combattuti: Meredith non si vuole muovere da Seattle ma alla fine sceglier\u00e0 di partire per Boston insieme a Derek, al quale \u00e8 stato chiesto di trovare una cura per l'Alzheimer; Cristina \u00e8 molto combattuta per via del matrimonio con Owen, ma alla fine decide di partire; Karev, che inizialmente sembrava l'unico a voler rimanere al Seattle Hospital, alla fine accetter\u00e0 l'offerta dell'ospedale Hopkins, suscitando l'ira della Robbins. L'unico di cui non si capisce il futuro \u00e8 Avery, che non riesce a trovare un ospedale in cui non percepisca la sensazione di volerlo sfruttare per ottenere il favore del suo famoso nonno.\nDottorandi e strutturati del Seattle Grace Hospital vengono scelti per aiutare in un complicato intervento in un ospedale di Boise. Nel corso del viaggio l'aereo precipita, e la puntata si chiude con un'inquadratura di Meredith che giace al suolo svenuta.\nDistacchi.\nTrama.\nL'aereo che trasportava i medici precipita in una zona boscosa e sperduta. Cristina, Meredith e Mark sono gli unici in grado di muoversi per aiutare gli altri; ad Arizona \u00e8 uscito un osso della gamba sinistra, Derek ha una mano incastrata in un pezzo d'ala e Lexie \u00e8 schiacciata da un rottame dell'aereo che si \u00e8 staccato nell'impatto.\nDurante l'episodio, Lexie muore tra le mani di Mark che le confessa il suo amore dicendole di resistere perch\u00e9 vuole sposarla e avere dei figli con lei. Derek, per liberarsi la mano se la spacca con un sasso e in seguito verr\u00e0 trovato e curato da Meredith e Cristina. Mark rimane immobile stringendo la mano di Lexie ma in realt\u00e0 \u00e8 diventato incosciente a causa di un trauma emorragico al petto. Cristina, Meredith e Derek riescono a salvargli la vita praticando un'operazione chirurgica con mezzi di fortuna trovati tra le macerie. Nel frattempo al Seattle Grace, dove tutti sono ancora ignari della disgrazia, Owen ha una discussione con Teddy in sala operatoria. Teddy gli spiega che le viene proposta un'ottima offerta e ha scelto di rifiutarla per restare al Seattle Grace, perch\u00e9 \u00e8 l\u00ec che ha perso il marito, e sapendo cosa si prova vuole restare vicina a Owen che sta invece \"perdendo\" sua moglie. Tuttavia Owen la licenzia per lasciarla andare: i due si salutano con un profondo abbraccio. Infine Meredith e tutti gli altri, dopo aver sprecato l'ultimo fiammifero, si addormentano insieme rischiando cos\u00ec di morire assiderati o di andare in coma durante il sonno."}
{"id": "3661835", "revid": "1442080", "url": "https://it.wikipedia.org/wiki?curid=3661835", "title": "Wembley Championship 1976 - Doppio", "text": "Il doppio del torneo di tennis Wembley Championship 1976, facente parte della categoria Grand Prix, ha avuto come vincitori Stan Smith e Roscoe Tanner che hanno battuto in finale Wojciech Fibak e Brian Gottfried 7-6, 6-3."}
{"id": "3661839", "revid": "125979825", "url": "https://it.wikipedia.org/wiki?curid=3661839", "title": "Unione Sportiva Orbetello", "text": "L'Unione Sportiva Orbetello, anche conosciuta anche come U.S.O. 1908, \u00e8 la principale societ\u00e0 calcistica di Orbetello (GR), giuridicamente costituita come Associazione sportiva dilettantistica e attualmente guidata dal presidente Palmiro Bosi. Dai primi anni '20 del novecento disputa le proprie gare interne presso lo stadio comunale \"Ottorino Vezzosi\", situato nel centro cittadino e intitolato alla memoria del giocatore lagunare deceduto sul campo il 22 marzo 1936 in seguito ad un malore, nel corso di una partita di campionato contro la Fiorentina B. Nella stagione 2021-22 milita nel girone toscano di [prima categoria]]. La prima squadra \u00e8 allenata da Lorenzo Ferrigato con la collaborazione del noto Roberto Fratini . Il settore giovanile \u00e8 affiliato alla ACF Fiorentina.\nStoria.\nLa societ\u00e0 venne fondata principalmente dalla fusione di Audace FBC Orbetello e Virtus Orbetello, squadre che iniziarono la loro attivit\u00e0 calcistica a carattere amichevole nel 1908, e dall'Arditas Orbetello. Nel 1921-22 fa il suo esordio nei campionati FIGC. Negli anni quaranta disput\u00f2 sette campionati di Serie C negli anni compresi fra il 1939 ed il 1948 dopo aver vinto la Coppa Toscana di Prima Divisione nella stagione 1938-1939. Nel 1953-1954 vince il girone B di Promozione Toscana e il girone finale regionale, laureandosi campione toscano di categoria. Nel 1954-1955 il \"rullo compressore\", cos\u00ec era stata ribattezzata ai quei tempi la squadra, torna a disputare se pur per una sola stagione un campionato nazionale, la Quarta Serie. Ha poi militato in Serie D per tutti gli anni settanta a partire dalla stagione 1971-1972 disputando il suo ultimo campionato \"nazionale\" in occasione dell'Interregionale 1982-1983.\nDagli anni ottanta in poi ha sempre militato nei campionati regionali toscani, disputando la sua ultima stagione nel massimo livello regionale (all'epoca denominato Promozione) nella stagione 1986-1987. Ha militato ininterrottamente nel campionato di Prima Categoria dalla stagione 1994-1995 alla stagione 2002-2003, campionato in seguito al quale \u00e8 retrocessa per la prima volta in Seconda Categoria dopo essersi classificata quindicesima, penultima con 18 punti, e perdendo nel doppio confronto play-out con la Nuova Grosseto.\nNella stagione 2003-2004 si \u00e8 classificata al secondo posto del campionato di Seconda Categoria e dopo gli spareggi prima con il Settimello e poi con il Lajatico si \u00e8 subito riguadagnata il ritorno in Prima Categoria. Dal 2004-05 al 2012-13 ha militato continuamente in Prima Categoria, stagione in cui \u00e8 retrocessa in Seconda Categoria.\nDalla stagione 2013-2014 milita in Seconda Categoria."}
{"id": "3661841", "revid": "599013", "url": "https://it.wikipedia.org/wiki?curid=3661841", "title": "Pianigiani", "text": ""}
{"id": "3661842", "revid": "2039709", "url": "https://it.wikipedia.org/wiki?curid=3661842", "title": "Artellewa Space for contemporary arts", "text": "Artellewa Space for contemporary arts \u00e8 uno spazio artistico indipendente e non profit situato in una zona del nord-ovest di Giza, Egitto.\nNasce nel 2007 da un'idea dell'artista egiziano Hamdy Reda e da alcuni collaboratori esperti di arte, sociologia e giornalismo. \nDa allora esercita una fervente attivit\u00e0 di produzione e distribuzione dell'arte contemporanea; a due anni dall'apertura fa molto parlare anche per le iniziative che coinvolgono tutto il quartiere in cui si trova.\nLo spazio.\nLo spazio fisico \u00e8 composto da due sale espositive; la prima di esse, aperta sulla strada, permette ai passanti di avere una vista sull'interno. L'altra sala espositiva si trova all'interno dell'edificio. In queste stanze viene messo in mostra il lavoro di diversi artisti, che creano le loro opere appositamente per questo piccolo spazio aperto. Inoltre, vi \u00e8 uno spazio sul tetto, dove vengono svolti dibattiti, conferenze e video proiezioni collegate alle esposizioni. \nImpegno sociale.\nL'idea alla base di Artellewa \u00e8 soprattutto quella di incrementare l'istruzione culturale sotto forma di mostre d'arte, conferenze, proiezioni di film e workshop per i residenti pi\u00f9 poveri del quartiere e per offrire loro un luogo di riposo e di sollievo in una zona dove l'arte \u00e8, in genere, considerata un bene di lusso. \nGli abitanti di Ard el Lewa normalmente non entrare in contatto con l'arte; l'obiettivo dello spazio \u00e8 di sensibilizzare l'opinione pubblica sul quartiere, al fine di promuovere la costruzione di strutture informali per l'educazione dei giovani della zona e in generale per la pi\u00f9 giovane popolazione egiziana. \nAttivit\u00e0 culturali.\nMostre.\nCiascuna mostra viene esibita per circa due settimane presso i locali espositivi dello spazio ma coinvolge anche gli edifici circostanti. Le mostre si concentrano sull'arte contemporanea egiziana, ma anche straniera. I temi vengono ampliati ogni volta con una serie di attivit\u00e0 di accompagnamento, come conferenze, film, e laboratori di contributo alla formazione e allo scambio culturale.\nFilm-proiezioni.\nVengono proiettati una serie di film arabi, egiziani e stranieri, al fine di creare una piattaforma per la visualizzazione e la sponsorizzazione di lavori e progetti indipendenti. I film vengono visualizzati sul tetto.\nConferenze.\nIn accordo con i temi delle mostre, insegnanti e critici d'arte vengono invitati a tenere lezioni di storia dell'arte, di tecnica artistica e di scienza dell'arte.\nIncontro con gli artisti.\nIn occasione di ogni mostra, Artellewa offre la possibilit\u00e0 di discutere con l'artista in merito al suo lavoro e di scambiare pareri ed esperienze.\nWorkshop.\nArtellewa organizza una serie di laboratori e workshop per la popolazione locale (prevalentemente indirizzati a bambini e giovani) finalizzati all'insegnamento di diverse forme e tecniche dell'arte per incentivare la creativit\u00e0 e la possibilit\u00e0 di espressione. \nPittura murale.\n\u00c8 tradizione per Artellewa, ogni estate, offrire ad un artista scelto la possibilit\u00e0 di fare un dipinto murale all'interno degli spazi espositivi. Il dipinto rimane, cos\u00ec, esposto fino alla fine della pausa estiva.\nProgrammi di residenza.\nGli artisti in residenza hanno l'opportunit\u00e0 di vivere e lavorare ad Ard El Lewa, per un periodo che varia da uno a tre mesi. Solitamente, dopo essersi integrati con la comunit\u00e0 di Ard El Lewa, rispondono alle situazioni locali attraverso il loro lavoro. \nSostegno per giovani artisti.\nArtellewa sostiene le attivit\u00e0 di giovani artisti emergenti attraverso una serie di iniziative:\nCollegamenti esterni.\nBlog di Artellewa \nSito di Artellewa "}
{"id": "3661845", "revid": "1442080", "url": "https://it.wikipedia.org/wiki?curid=3661845", "title": "Indian Open 1976 - Doppio", "text": "Il doppio del torneo di tennis Indian Open 1976, facente parte della categoria Grand Prix, ha avuto come vincitori Bob Carmichael e Ray Ruffels che hanno battuto in finale Chiradip Mukerjea e Bhanu Nunna 6\u20132, 7\u20136"}
{"id": "3661855", "revid": "123005463", "url": "https://it.wikipedia.org/wiki?curid=3661855", "title": "S\u00fcper Lig 2011-2012", "text": "La S\u00fcper Lig 2011-2012 \u00e8 stata la 54\u00aa edizione della massima divisione del campionato di calcio turco. La stagione \u00e8 iniziata il 9 settembre 2011 ed \u00e8 terminata il 12 maggio 2012. Il Galatasaray ha vinto il titolo per la 18\u00aa volta.\nNovit\u00e0.\nAl termine della stagione 2010-2011, le tre ultime classificate, Bucaspor, Kas\u0131mpa\u015fa e Konyaspor erano state retrocesse in TFF 1. Lig. Al loro posto erano state promosse le prime tre della 1. Lig, Mersin \u0130dman Yurdu, Samsunspor e Orduspor.\nRegolamento.\nLe 18 squadre si sono affrontate in un girone di andata e ritorno, per un totale di 34 giornate.\nAl termine le squadre classificate dal primo al quarto posto hanno partecipato ai playoff per il titolo di campione di Turchia, mentre quelle piazzate dal quinto all'ottavo posto si sono affrontate nei playoff per un posto nella UEFA Europa League 2012-2013.\nLe ultime tre classificate sono retrocesse in TFF 1. Lig."}
{"id": "3661856", "revid": "1305772", "url": "https://it.wikipedia.org/wiki?curid=3661856", "title": "ATP Buenos Aires 1976 - Doppio", "text": "Il doppio del torneo di tennis ATP Buenos Aires 1976, facente parte della categoria Grand Prix, ha avuto come vincitori Carlos Kirmayr e Tito V\u00e1zquez che hanno battuto in finale Ricardo Cano e Belus Prajoux 6\u20134, 7\u20135."}
{"id": "3661858", "revid": "729019", "url": "https://it.wikipedia.org/wiki?curid=3661858", "title": "Stazione di Casa-Port", "text": "La stazione di Casa-Port si trova al centro della citt\u00e0 di Casablanca in Marocco, nei pressi del porto di Casablanca, ed \u00e8 servita dai treni nazionali e regionali. \u00c8 una delle stazioni marocchine col pi\u00f9 alto numero di viaggiatori.\nRinnovo.\nI lavori di ristrutturazione della stazione sono terminati nel 2013, per un totale di 250 milioni di dirham."}
{"id": "3661859", "revid": "124982102", "url": "https://it.wikipedia.org/wiki?curid=3661859", "title": "Raoul Precht", "text": "Biografia.\nDopo la laurea in lingue e letterature straniere moderne all'Universit\u00e0 \"La Sapienza\" di Roma con una tesi sul conflitto padre-figlio in Calder\u00f3n de la Barca, Hofmannsthal e Pasolini (1984), ha insegnato per alcuni anni e si \u00e8 trasferito nel 1990 a Lussemburgo, dove lavora al Parlamento europeo.\nHa pubblicato saggi su Cervantes, Calder\u00f3n de la Barca, Quevedo, Cort\u00e1zar, Pasolini e su aspetti di teoria della traduzione. Alcuni racconti e poesie sono apparsi sulle riviste letterarie on-line \"Pseudolo\" e \"Zibaldoni e altre meraviglie\", con traduzioni in spagnolo sulla rivista \"abril\", in francese nel blog dell'Universit\u00e0 della Sorbona \"Une autre po\u00e9sie italienne\" e in esperanto nella rivista \"Beletra Almanako\". Sue poesie sono state pubblicate inoltre dalla \"Italian Poetry Review\". La rivista on-line \"succedeoggi\" ospita una sua rubrica quindicinale.\nHa collaborato con la RAI-Radiotelevisione italiana, quotidiani, riviste letterarie e d'arte, la Deutsche Grammophon Gesellschaft e l'Istituto di Studi Verdiani.\nOpere.\nPoesia \nNarrativa\nSaggi e volumi misti\nNarrativa breve\nTeatro \nTraduzioni e curatele"}
{"id": "3661870", "revid": "124123", "url": "https://it.wikipedia.org/wiki?curid=3661870", "title": "Anthime Dupont", "text": "Fu una personalit\u00e0 della Comune di Parigi.\nBiografia.\nImpiegato di banca, anti-bonapartista, nel 1870 fu condannato a 15 anni di prigione per \u00abcomplotto contro la sicurezza dello Stato\u00bb. Scarcerato alla proclamazione della Repubblica, fece parte del Comitato centrale dei venti arrondissement.\nCon l'insurrezione del 18 marzo 1871 fu nominato commissario di polizia e il 23 marzo capo della polizia. Partecip\u00f2 alle elezioni complementari del 16 aprile, venendo eletto al Consiglio della Comune e sedendo alla Commissione sicurezza. Fu favorevole all'istituzione del Comitato di Salute pubblica.\nSfugg\u00ec alla repressione dei versagliesi rifugiandosi a Londra, ma torn\u00f2 clandestinamente in Francia nel 1872 e, arrestato, fu condannato a morte il 26 luglio. La pena fu commutata in novembre nei lavori forzati a vita, e nel 1879 fu amnistiato ed espulso dalla Francia."}
{"id": "3661871", "revid": "834", "url": "https://it.wikipedia.org/wiki?curid=3661871", "title": "Classe Cassiopea I", "text": ""}
{"id": "3661874", "revid": "834", "url": "https://it.wikipedia.org/wiki?curid=3661874", "title": "Classe Cassiopea II", "text": ""}
{"id": "3661879", "revid": "2184720", "url": "https://it.wikipedia.org/wiki?curid=3661879", "title": "Cuore azzurro", "text": "Cuore azzurro \u00e8 un singolo dei Pooh del 2006, inno della nazionale italiana inciso in occasione della Coppa del Mondo del 2006.\nIl ricavato venne devoluto interamente in beneficenza per il recupero dei bambini soldato della Sierra Leone.\nIn \"Cuore Azzurro\" le musiche sono firmate da Roby Facchinetti, Dodi Battaglia e Red Canzian ed il testo da Valerio Negrini e Stefano D'Orazio. Cuore Azzurro \u00e8 stata anche interpretata da tutti i calciatori della Nazionale di calcio italiana del 2006.\nFormazione.\nVoci calciatori: Gianluigi Buffon, Cristian Zaccardo, Fabio Grosso, Daniele De Rossi, Fabio Cannavaro, Andrea Barzagli, Alessandro Del Piero, Gennaro Gattuso, Luca Toni, Francesco Totti, Alberto Gilardino, Angelo Peruzzi, Alessandro Nesta, Marco Amelia, Vincenzo Iaquinta, Mauro Germ\u00e1n Camoranesi, Simone Barone, Filippo Inzaghi, Gianluca Zambrotta, Simone Perrotta, Andrea Pirlo, Massimo Oddo, Marco Materazzi."}
{"id": "3661881", "revid": "834", "url": "https://it.wikipedia.org/wiki?curid=3661881", "title": "Classe Costellazioni", "text": ""}
{"id": "3661883", "revid": "922375", "url": "https://it.wikipedia.org/wiki?curid=3661883", "title": "Il commissario Zagaria", "text": "Il commissario Zagaria \u00e8 una miniserie televisiva in due puntate trasmessa su Canale 5 il 12 settembre e il 13 settembre 2011 in prima serata con la regia di Antonello Grimaldi. Qui, il protagonista Lino Banfi interpreta di nuovo il personaggio Pasquale Zagaria (suo vero nome) gi\u00e0 interpretato nel film Il brigadiere Pasquale Zagaria ama la mamma e la polizia del 1973, dove ricopre per la prima volta il ruolo di protagonista.\nNell'estate 2018 la serie viene replicata in due prime serate da Mediaset Extra.\nTrama.\nPrima puntata:\nIl ritrovamento di un corpo fa pensare subito al protagonista che ci sia dietro l'omicidio il notabile Rocco Matera, uomo molto conosciuto e di cui si dice abbia a che fare con affari loschi con la malavita, di cui tiene all'oscuro la figlia Nicoletta. Zagaria da sempre prova ad incastrarlo ma invano, e questa potrebbe essere la volta buona.\nLe cose si complicano quando scompare Sara, figlia di Pagano, uno degli uomini di Matera ma anche caro amico di Zagaria. Il timore \u00e8 che la ragazza sia stata presa dai calabresi, contro cui Matera stava lottando per avere il controllo del Salento. Zagaria, quindi, si trover\u00e0 in mezzo ad una storia molto pi\u00f9 grossa di quanto pensasse.\nIl gruppo di lavoro del protagonista, oltre al Vicequestore, \u00e8 composto per\u00f2 anche da altri personaggi, simpatici ma anche bravi nel loro mestiere: Anna, giovane poliziotta che Zagaria tiene sotto controllo e mette alla prova tenendone a bada l'entusiasmo; il sovrintendente De Simone, fidato del Commissario da trent'anni, con cui ha un rapporto di amore/odio ma che aiuta sempre, sia nel lavoro che nella vita quotidiana. Alla squadra si aggiunge Emma, sostituto procuratore e nuora di Zagaria.\nAnche la famiglia del Commissario ha un ruolo importante, almeno nel definire il personaggio ed il rispetto che tutti hanno nei suoi confronti: il figlio, Enrico, \u00e8 un insegnante di liceo con cui suo padre divide la casa, un uomo colto e capace di riprendere il padre e la moglie, troppo assenti per lavoro dalla famiglia, dove c'\u00e8 anche Giulia, figlia di Enrico ed Emma.\nSeconda puntata:\nIl Commissario Zagaria, il procuratore Sardella, il commissario Amato e la poliziotta Anna Lepore, accertano che il corpo restituito dal mare non appartiene a Sara Pagano ma a Veronica, amica di quest'ultima. E cos\u00ec Tony Pagano si mette alla ricerca della figlia per ritrovarla. Al contempo anche Zagaria apre delle indagini, non solo per salvare Sara ma anche per assicurare alla giustizia l'assassino di Veronica.\nCuriosit\u00e0.\nL'assistente De Simone \u00e8 un chiaro riferimento a \"Fracchia la belva umana\".\nIn una scena, quando viene inquadrato l'appartamento di Zagaria, su un mobile si vedono dei quadretti: in uno di questo vi \u00e8 una scena di \"Fracchia la belva umana\" (precisamente la scena in cui il commissario Auricchio, dopo aver tentato di comunicare con la centrale, cerca di strangolare l'assistente De Simone). Erroneamente viene fatto riferimento al fatto, in questa fiction, che i due si conoscessero gi\u00e0 dai tempi in cui venne girato \"Fracchia la belva umana\" (vedasi l'inquadratura del quadretto in cui Auricchio tenta di strangolare l'innocente De Simone dopo aver tentato invano di comunicare con la centrale), ma non \u00e8 cos\u00ec in quanto Lino Banfi interpreta due personaggi distinti e in pi\u00f9 non vi \u00e8 nemmeno un riferimento all'uccisione del killer \"belva umana\" e quella involontaria del povero Giandomenico Fracchia. Si potrebbe ipotizzare che il personaggio qui presente possa essere il fratello gemello del poliziotto del film anni '80, anche se non viene specificato. Inoltre non \u00e8 la prima volta che Lino Banfi interpreta il personaggio di Pasquale Zagaria (ironicamente anche suo nome reale), avendo interpretato un personaggio omonimo nel film \"Il brigadiere Pasquale Zagaria ama la mamma e la polizia\"."}
{"id": "3661892", "revid": "1846281", "url": "https://it.wikipedia.org/wiki?curid=3661892", "title": "Troph\u00e9e des champions 2008", "text": "La Supercoppa di Francia 2008 (ufficialmente Troph\u00e9e des champions 2008) \u00e8 stata la trentaduesima edizione della Supercoppa di Francia, la tredicesima organizzata dalla Ligue de Football Professionnel.\nSi \u00e8 svolta il 2 agosto 2008 allo Stadio Jacques Chaban-Delmas di Bordeaux tra l'Olympique Lione, vincitore della Ligue 1 2007-2008 e della Coppa di Francia 2007-2008, e il Bordeaux, secondo classificato nella Ligue 1 2007-2008.\nA conquistare il titolo \u00e8 stato il Bordeaux che ha vinto per 5-4 ai rigori dopo lo 0-0 dei tempi regolamentari."}
{"id": "3661894", "revid": "486946", "url": "https://it.wikipedia.org/wiki?curid=3661894", "title": "Ekaterina Romanovna Daskova", "text": ""}
{"id": "3661898", "revid": "287204", "url": "https://it.wikipedia.org/wiki?curid=3661898", "title": "Scream Awards 2011", "text": "La 6\u00aa edizione degli Scream Award, premio dedicato al cinema horror, fantasy e di fantascienza, alla televisione e ai fumetti, ha avuto luogo il 15 ottobre 2011 presso gli Universal Studios. La cerimonia \u00e8 stata poi trasmessa il 18 ottobre su Spike TV.\nI film \"Harry Potter e i Doni della Morte - Parte 2\" e \"X-Men - L'inizio\" hanno ottenuto il maggior numero di \"nomination\", 14 a testa. Tra le altre produzioni con il maggior numero di candidature vi sono, \"Captain America - Il primo Vendicatore\" (11), \"Thor\" (9), \"True Blood\" e \"Il Trono di Spade\" (7) e \"The Walking Dead\" (6)."}
{"id": "3661900", "revid": "22229", "url": "https://it.wikipedia.org/wiki?curid=3661900", "title": "Grgo Marti\u0107", "text": "Biografia.\nMartic nacque a Posu\u0161je, nella provincia della Bosnia, parte dell'allora Impero Ottomano e venne educato a Zagabria ed a Pest. Ordinato sacerdote francescano il 25 dicembre 1844, prest\u00f2 servizio per i tre anni successivi nei monasteri di Kre\u0161evo e Osova.\nDal 1851 al 1879 fu parroco a Sarajevo. Egli trascorse per\u00f2 gran parte della propria vita lavorando in Bosnia, nel monastero francescano di Kre\u0161evo ove oper\u00f2 come scrittore e traduttore, dedicandosi nello specifico alla traslitterazione delle opere di Omero e Goethe in lingua croata. All'epoca dell'occupazione austro-ungarica della Bosnia e dell'Herzegovina fu attivo anche a livello politico sostenendo l'indipendenza del popolo croato al quale riteneva che le due regioni dovessero essere annesse. Durante la giovinezza gi\u00e0 era stato sostenitore del Movimento illirico.\nMartic apr\u00ec una scuola a Kre\u0161evo nel 1847 ed un ginnasio poi a Sarajevo. La sua opera letteraria pi\u00f9 conosciuta \u00e8 indubbiamente \"Osvetnici\", un racconto epico che narra le guerre combattute dal suo popolo contro gli ottomani.\nUn monumento a lui dedicato si trova oggi di fronte alla chiesa di Posu\u0161je. La statua rappresenta il frate con un libro in mano recante le seguenti parole: \"Te\u0161ko domu bez ljubavi bratske, ko i Bosni bez zemlje Hrvatske\" (\"\u00c8 difficile sopravvivere per una casa senza l'amore tra i fratelli, come per la Bosnia senza le terre della Croazia\").\nUna croce commemorativa in pietra con una targa in suo onore si trova invece a Rastovaca, con l'intento di denotare il suo luogo di nascita, la sua vita e le sue opere. Martic \u00e8 stato anche commemorato da un francobollo."}
{"id": "3661906", "revid": "119978483", "url": "https://it.wikipedia.org/wiki?curid=3661906", "title": "Bolt-on", "text": "Bolt-on \u00e8 un metodo di costruzione degli strumenti musicali cordofoni che consiste nell'unione del manico al corpo utilizzando delle viti piuttosto che incollando i pezzi, come con il metodo set-in. La locuzione, introdotta dalla Fender, ideatrice del metodo, \u00e8 in effetti imprecisa, giacch\u00e9 il sistema prevede l'utilizzo di sole viti e non di bulloni (in inglese appunto \"bolt\").\nCaratteristiche.\nQuesto metodo \u00e8 ampiamente utilizzato nella produzione industriale di chitarre e bassi elettrici. In un normale bolt-on, il manico viene sovrapposto al corpo in modo parallelo e fissato con 3 o pi\u00f9 viti. Dato che la testa delle viti potrebbe rovinare il legno, sulla parte del corpo dove si inseriscono le viti di norma viene posta una piastra di metallo, su cui sono spesso riportati il logo e il numero di serie dello strumento. Negli strumenti montati con il sistema bolt-on, suonare sui tasti pi\u00f9 alti pu\u00f2 risultare meno agevole rispetto a quelli montati con il sistema neck-thru, in quanto l'attacco \u00e8 pi\u00f9 spesso del resto del manico.\nTalvolta negli strumenti a corpo vuoto (hollow body), come nelle chitarre acustiche della Taylor, le viti sono avvitate dall'interno della cassa.\nPer la produzione di massa il bolt-on \u00e8 pi\u00f9 semplice ed economico rispetto al sistema artigianale neck-thru, mentre consente di reggere pesi maggiori rispetto al sistema set-in e, per questo, \u00e8 preferito nella fabbricazione degli strumenti a corpo pieno (solid body)."}
{"id": "3661907", "revid": "1573940", "url": "https://it.wikipedia.org/wiki?curid=3661907", "title": "Natator depressus", "text": "La tartaruga a dorso piatto (Natator depressus ) \u00e8 una tartaruga marina endemica della piattaforma continentale australiana. Come altre tartarughe marine, appartiene alla famiglia dei Chelonidi ed \u00e8 l'unica specie del genere Natator .\nIl nome generico, \"Natator\", significa \u00abnuotatore\u00bb in latino, mentre quello specifico, \"depressus\", che nella stessa lingua vuol dire \u00abpiatto\u00bb, si riferisce alla forma del carapace. I popoli aborigeni conoscono quest'animale con vari nomi; ad esempio, i Bardi la chiamano \"barwanjan\" e i Wunambil \"madumal\".\nDescrizione.\nIl carapace degli esemplari adulti misura in media 90\u00a0cm di lunghezza. \u00c8 appiattito, ha i margini rivolti all'ins\u00f9 e presenta quattro paia di scaglie costali in pi\u00f9 delle altre tartarughe marine. Le regioni superiori sono di colore grigio-oliva, mentre quelle inferiori sono pi\u00f9 chiare. Caratteristico di questa specie \u00e8 il paio di scaglie situate sulla parte anteriore della testa.\nDistribuzione e habitat.\nLe tartarughe a dorso piatto si incontrano solitamente nelle baie, sui bassi fondali ricchi di alghe, nelle barriere coralline, negli estuari e nelle lagune lungo le coste settentrionali dell'Australia e al largo delle coste della Papua Nuova Guinea.\nPossono spingersi in cerca di cibo anche in acque indonesiane e papua, ma nidificano solamente in Australia, pi\u00f9 precisamente lungo la met\u00e0 settentrionale del Paese, da Exmouth, nell'Australia Occidentale, al Parco di Conservazione di Mon Repos, nel Queensland. Il sito di nidificazione pi\u00f9 importante \u00e8 Crab Island, nella parte occidentale dello Stretto di Torres. La nidificazione, tuttavia, pu\u00f2 avvenire anche sulle isole della Grande Barriera Corallina meridionale e sulle spiagge a nord di Gladstone, cos\u00ec come sulle isolette nei pressi della stessa localit\u00e0.\nBiologia.\nAlimentazione.\nLa tartaruga a dorso piatto si nutre di una grande variet\u00e0 di organismi, come erbe marine, invertebrati marini, tra cui molluschi, meduse e gamberetti, e perfino pesci. Mangia anche coralli morbidi, cetrioli di mare e altre creature dal corpo morbido.\nRiproduzione.\nLa tartaruga a dorso piatto \u00e8 insolita, poich\u00e9, tra tutte le tartarughe marine, \u00e8 quella che depone il minor numero di uova, sebbene queste siano pi\u00f9 grandi di quelle delle altre specie. Come in queste ultime, per\u00f2, la femmina giunge sulla stessa spiaggia dove era nata pi\u00f9 di 30 anni fa, per deporre a sua volta le uova.\nI maschi non ritornano mai sulla costa e infatti l'accoppiamento, che dura circa un'ora e mezzo, avviene in mare. La femmina scava prima una cavit\u00e0 con le zampe anteriori per togliere via gli strati pi\u00f9 superficiali di sabbia asciutta; in seguito utilizza le zampe posteriori per costruire una piccola camera di incubazione. Depone allora una covata di 50-75 uova che ricopre gettandovi prima sabbia con le zampe posteriori e poi con quelle anteriori. Nel corso dell'intera stagione della nidificazione ogni femmina depone in tutto 1-4 covate ogni 16-17 giorni, utilizzando nidi diversi. Esse si riproducono solo ogni 2-3 anni. Ogni covata \u00e8 composta in media da 54 uova e le colonie dove la specie nidifica sono di solito poco numerose.\nLe uova sono vulnerabili alla predazione da parte di dingo, varani delle sabbie (\"Varanus gouldii\") e volpi, creature nocive, queste ultime, introdotte dall'uomo. In alcuni siti di nidificazione ben conosciuti, come Port Hedland, l'attivit\u00e0 umana ha arrecato disturbo alle abitudini riproduttive della specie. Gli esemplari adulti rimangono talvolta intrappolati nelle reti dei pescherecci; inoltre, in tutto l'areale, la carne di questa tartaruga viene ancora consumata dagli aborigeni.\nI piccoli di tartaruga a dorso piatto sono i pi\u00f9 grandi tra quelli di qualunque altra tartaruga. La schiusa \u00e8 il periodo pi\u00f9 pericoloso per i membri di questa specie. Guidati dalla bassa linea dell'orizzonte, i neonati si dirigono verso il mare. La loro unica difesa contro gli attacchi degli uccelli e dei granchi sta nel numero. Tuttavia, perfino una volta giunti in mare non sono al sicuro. Squali e pesci pattugliano le acque basse nel tentativo di catturarne qualcuno. Gli studiosi stimano che solo un esemplare su cento riesca a raggiungere l'et\u00e0 adulta. Comunque, una volta divenute adulte, queste tartarughe hanno pochissimi predatori. La curva di sopravvivenza della specie \u00e8 nota come Tipo III: nelle specie con questa curva i piccoli hanno un tasso di mortalit\u00e0 elevatissimo, mentre gli adulti prosperano.\nConservazione.\nLa tartaruga a dorso piatto viene considerata una specie vulnerabile nell'Australia Occidentale, ma la Lista Rossa della IUCN la considera di status sconosciuto, poich\u00e9 ritiene che i dati finora raccolti non siano sufficienti a valutare a pieno le sue condizioni.\nLe popolazioni che nidificano nel nord-ovest del Kimberley sono minacciate dallo sviluppo industriale e necessitano di un'adeguata protezione."}
{"id": "3661908", "revid": "637734", "url": "https://it.wikipedia.org/wiki?curid=3661908", "title": "Natator", "text": ""}
{"id": "3661910", "revid": "2033069", "url": "https://it.wikipedia.org/wiki?curid=3661910", "title": "Amici di letto (serie televisiva)", "text": "Amici di letto (\"Friends with Benefits\") \u00e8 una serie televisiva statunitense trasmessa dalla NBC creata da Scott Neustadter e Michael H. Weber. La prima ed unica stagione, composta da 13 episodi, \u00e8 andata in onda dal 5 agosto al 9 settembre 2011. L'ultimo episodio \u00e8 stato reso disponibile esclusivamente su iTunes e su Netflix.\nIn Italia la serie viene trasmessa su Fox dal 13 dicembre 2012.\nTrama.\nLa serie racconta di un gruppo di amici che vive a Chicago. Una commedia romantica che esplora le vie dell'amicizia, dell'amore e del sesso."}
{"id": "3661911", "revid": "701324", "url": "https://it.wikipedia.org/wiki?curid=3661911", "title": "Funimation", "text": "Funimation Global Group (precedentemente nota come \"Funimation Productions\") \u00e8 una societ\u00e0 di intrattenimento statunitense. Originariamente fondata nel 1994 da Gen Fukunaga, l'azienda \u00e8 diventata una filiale della Navarre Corporation in data 11 maggio 2005. Nell'aprile del 2011 Navarre ha venduto Funimation ad un gruppo di investitori, tra cui Gen Fukunaga, a 24 milioni di dollari.\nSi pensa che Funimation sia stata venduta a un cos\u00ec basso costo (in confronto alla cifra per cui era stata originariamente acquistata, 100 milioni in contanti e 15 milioni in azioni nel 2005) perch\u00e9 la Navarre ha voluto continuare la distribuzione delle merci in relazione ai prodotti, ma non gestire la pubblicazione.\nFunimation commercializza e distribuisce animazione giapponese e altre propriet\u00e0 di intrattenimento negli Stati Uniti, in Canada e nei mercati internazionali. Si occupa del doppiaggio, pubblica prodotti home video e licenza i prodotti per le televisioni; ha anche un proprio servizio di streaming digitale che in precedenza era un canale televisivo chiamato Funimation Channel.\nFunimation \u00e8 una propriet\u00e0 di Sony Pictures Television,divisione di Sony Pictures Entertainment, in joint venture con Aniplex.\nLa societ\u00e0 ha sede a Coppel, nel Texas. Funimation \u00e8 una parola macedonia delle parole inglesi fun (\"divertimento\") e animation (\"animazione\")."}
{"id": "3661915", "revid": "117927263", "url": "https://it.wikipedia.org/wiki?curid=3661915", "title": "Samuel Garman", "text": "Studi\u00f2 sotto la guida di Louis Agassiz. Nel 1868 si un\u00ec, insieme a John Wesley Powell, ad una spedizione diretta verso l'Ovest americano. Fu amico e regolare corrispondente del naturalista Edward Drinker Cope e nel 1872 lo accompagn\u00f2 in un viaggio alla ricerca di fossili nel Wyoming. Nel 1873 divenne direttore assistente di erpetologia e ittiologia del Museo di Zoologia Comparata di Harvard. Le sue opere sono quasi tutte dedicate alla classificazione dei pesci, soprattutto degli squali, ma comprendono anche trattati su rettili e anfibi."}
{"id": "3661917", "revid": "767487", "url": "https://it.wikipedia.org/wiki?curid=3661917", "title": "Enid Greene", "text": "Biografia.\nNata in California, la Greene si laure\u00f2 in legge alla Brigham Young University e lavor\u00f2 come avvocato per la Novell, per poi essere assunta in uno studio legale.\nNel 1992 la Greene si candid\u00f2 alla Camera dei Rappresentanti come membro del Partito Repubblicano. Nella competizione la Greene affront\u00f2 la democratica Karen Shepherd, che la sconfisse per tre punti percentuali.\nL'anno successivo la Greene spos\u00f2 Joe Waldholtz e assunse il cognome del marito dopo il matrimonio. Waldholtz divenne poi manager della sua campagna elettorale del 1994, una rivincita contro la Shepherd. La Greene spese oltre due milioni di dollari durante la campagna e alla fine batt\u00e9 la Shepherd per dieci punti percentuali.\nNel 1995 la Greene divenne la seconda deputata a partorire durante il mandato al Congresso (dopo la californiana Yvonne Brathwaite Burke), ma qualche mese dopo fu vittima di un grande scandalo: emerse infatti che suo marito Joe aveva sottratto circa un milione e ottocentomila dollari al padre di Enid e poi aveva utilizzato il denaro per la campagna elettorale del 1994. Waldholtz fu accusato di frode e la Greene fu convinta dal partito a non ripresentare la propria candidatura nelle elezioni seguenti, nonostante avesse divorziato dal marito.\nNegli anni successivi la Greene torn\u00f2 ad utilizzare il suo nome da nubile e cerc\u00f2 di farsi strada diversamente nel campo della politica. Venne eletta vicepresidente del \"Partito Repubblicano dello Utah\" e nel 2004 cerc\u00f2 di farsi eleggere vicegovernatrice, venendo tuttavia sconfitta gi\u00e0 nelle primarie."}
{"id": "3661919", "revid": "619191", "url": "https://it.wikipedia.org/wiki?curid=3661919", "title": "Chang-Sat Bangkok Open 2011", "text": "Il Chang-Sat Bangkok Open 2011 \u00e8 stato un torneo professionistico di tennis maschile giocato sul cemento. \u00c8 stata la 3\u00aa edizione del torneo, facente parte dell'ATP Challenger Tour nell'ambito dell'ATP Challenger Tour 2011. Si \u00e8 giocato a Bangkok in Thailandia dal 29 agosto al 4 settembre 2011.\nPartecipanti.\nAltri partecipanti.\nGiocatori che hanno ricevuto una wild card:\nGiocatori che sono passati dalle qualificazioni:\nCampioni.\nSingolare.\n Cedrik-Marcel Stebe ha battuto in finale Amir Weintraub, 7\u20135, 6\u20131\nDoppio.\n Pierre-Ludovic Duclos / Riccardo Ghedin hanno battuto in finale Nicholas Monroe / Ludovic Walter, 6\u20134, 6\u20134"}
{"id": "3661920", "revid": "287204", "url": "https://it.wikipedia.org/wiki?curid=3661920", "title": "Ecomuseo delle Rocche del Roero", "text": "LEcomuseo delle Rocche del Roero si trova in provincia di Cuneo, in Piemonte e fa parte della rete ecomuseale piemontese.\nRiunisce in un unico museo a cielo aperto otto comuni di sommit\u00e0, Cisterna d'Asti, Mont\u00e0, Santo Stefano Roero, Montaldo Roero, Monteu Roero, Baldissero d'Alba, Sommariva Perno e Pocapaglia, sorti dopo l'anno mille sulla faglia delle Rocche del Roero, fenomeno geologico di erosione che caratterizza la porzione centrale del Roero.\nA Mont\u00e0 \u00e8 aperta la sede dell'Ecomuseo per informazioni e gestione della componente turistica.\nStoria del territorio.\nGli otto comuni dell'Ecomuseo delle Rocche del Roero sono parte di un territorio che ha caratteristiche storiche, geografiche e culturali comuni.\nL'unit\u00e0 territoriale della zona risale al X secolo, quando l'imperatore don\u00f2 al vescovo di Asti le cinque pievi della zona e la grande fascia boschiva ad esse limitrofa (il nemus cellar). Con questa donazione l'imperatore concedeva al vescovo la giurisdizione su di un territorio molto vasto, comprendente buona parte dell'attuale Roero.\nPi\u00f9 tardi un altro elemento di coesione tra i centri della zona fu la \"coniuratio dell'Astisio\". Il comune di Asti ebbe un'enorme espansione economica e politica tra XII e XIII secolo, e il Roero fu una delle principali zone strategiche e di interesse. Asti tentava di imporre la propria egemonia attraverso l'uso delle armi e inserendo propri uomini all'interno dei castelli.\nVerso gli ultimi vent'anni del 1800 la zona che nel medioevo era stata denominata Astisio prese gradualmente la denominazione Roero, derivata dal grande casato astigiano che possedeva buona parte dei castelli della zona.\nNel medioevo il Roero sub\u00ec anche una forte riorganizzazione territoriale, che ha portato alla creazione dei paesi attuali.\nA partire dall'XI secolo una serie di signori, proprietari di ricchezze e terreni, cominciarono a far valere la propria supremazia militare. Essi costruirono il castello in posizione elevata, sulle alture pi\u00f9 facili da difendere dagli attacchi dei nemici. Nacquer\u00f2 cos\u00ec i \"borghi di sommit\", piccoli centri accerchiati dalle Rocche che erano usate come fossato di difesa.\nMission dell'Ecomuseo.\nL'ecomuseo si prefigge i seguenti obbiettivi:\nI sentieri.\nL'Ecomuseo ha aperto una serie di sentieri tematici improntati sulla cultura e le tradizioni locali."}
{"id": "3661926", "revid": "124946313", "url": "https://it.wikipedia.org/wiki?curid=3661926", "title": "N\u00fc shu", "text": "Il n\u00fc shu (\u5973\u4e66 in caratteri cinesi semplificati, \u5973\u66f8 in caratteri cinesi tradizionali, letteralmente \"scrittura delle donne\") \u00e8 una scrittura sillabica derivata dai caratteri cinesi, che era usata esclusivamente tra le donne del popolo Yao nella Provincia dello Hunan.\nLa lingua N\u00fc shu \u00e8 stata inclusa nello standard Unicode da giugno 2017.\nDescrizione.\nA differenza del cinese scritto standard, che \u00e8 logografico (cio\u00e8 ogni carattere rappresenta una parola o parte di una parola), il n\u00fcshu \u00e8 fonetico, con ciascuno dei suoi circa 600-700 caratteri che rappresentano una sillaba. Questo \u00e8 circa la met\u00e0 del numero richiesto per rappresentare tutte le sillabe in Tuhua, poich\u00e9 le distinzioni tonali sono spesso ignorate, rendendola \"la semplificazione pi\u00f9 rivoluzionaria e completa dei caratteri cinesi mai tentata\". Zhou Shuoyi, descritto come l'unico maschio ad aver imparato la scrittura, ha compilato un dizionario che elenca 1.800 caratteri, varianti e allografi.\nI tratti dei caratteri sono sotto forma di punti, trattini, virgole e archi. La frase \u00e8 tradizionalmente scritta in colonne verticali che vanno da destra a sinistra, ma nei contesti moderni pu\u00f2 essere scritta in linee orizzontali da sinistra a destra, proprio come il cinese moderno. A differenza del cinese standard, scrivere caratteri N\u00fcshu con linee molto sottili, quasi filiformi, \u00e8 visto come un segno di raffinata calligrafia.\nDescrizione storica.\nLe donne del popolo Yao, non abituate ad una societ\u00e0 maschilista come quella cinese Han (la societ\u00e0 Yao era matriarcale), dove solo gli uomini potevano partecipare alla vita politica mentre le donne dovevano condurre una vita casalinga, svilupparono questo linguaggio, sconosciuto agli uomini, che veniva cantato durante le \"riunioni\" delle donne in cucina. I simboli venivano anche cuciti sui vestiti, e dagli uomini venivano scambiati per decorazioni, per la loro forma tondeggiante e non squadrata come quella dei segni cinesi.\nIl sistema era composto da circa 700 simboli, relativamente semplice in confronto agli antichi 71.000 del cinese e relativamente complicato per donne analfabete, cio\u00e8 la maggior parte della popolazione, non solo femminile.\nGli uomini cominciarono ad interessarsi a quello strano linguaggio solo negli anni '50 del XX secolo, in cui si temeva che fossero simboli criptati di qualche rete di spionaggio, ma nonostante il governo cinese avesse chiamato i migliori esperti in materia, non si riusc\u00ec a decifrare il n\u00fc shu.\nSolo negli anni '80 le donne Yao rivelarono il loro segreto, perch\u00e9 ormai non ne avevano pi\u00f9 bisogno: la societ\u00e0 cinese cominciava ad ottenere l'uguaglianza tra i sessi. \nYang Huany, l'ultima donna che scriveva correntemente questa lingua, abitante nella contea di Jiangyong, \u00e8 deceduta il 20 settembre 2004, all'et\u00e0 di 96-98 anni. La lingua n\u00fc shu e il luogo in cui si parlava hanno attratto investimenti stranieri per la costruzione di infrastrutture in possibili siti turistici e una sovvenzione di $ 209.000 dalla Fondazione Ford per costruire un museo tematico che avrebbe dovuto aprire nel 2007.\nIl compositore cinese Tan Dun ha creato una sinfonia multimediale intitolata \"Nu Shu: The Secret Songs of Women\" per arpa, orchestra e 13 microfilm. Tan Dun ha trascorso 5 anni conducendo ricerche sul campo nella provincia di Hunan, documentando su pellicola le varie canzoni che le donne usano per comunicare. Quelle canzoni diventano una terza dimensione per la sua sinfonia e sono proiettate insieme all'orchestra e al solista all'arpa."}
{"id": "3661927", "revid": "767487", "url": "https://it.wikipedia.org/wiki?curid=3661927", "title": "Copa Sevilla 2011", "text": "Il Copa Sevilla 2011 \u00e8 stato un torneo professionistico di tennis maschile giocato sulla terra battuta. \u00c8 stata la 14\u00aa edizione del torneo, facente parte dell'ATP Challenger Tour nell'ambito dell'ATP Challenger Tour 2011. Si \u00e8 giocato a Siviglia in Spagna dal 5 al 10 settembre 2011.\nPartecipanti.\nAltri partecipanti.\nGiocatori che hanno ricevuto una wild card:\nGiocatori che sono passati dalle qualificazioni:\nCampioni.\nSingolare.\n Daniel Gimeno Traver ha battuto in finale Rub\u00e9n Ram\u00edrez Hidalgo, 6\u20133, 6\u20133\nDoppio.\n Daniel Mu\u00f1oz de la Nava / Rub\u00e9n Ram\u00edrez Hidalgo hanno battuto in finale Gerard Granollers / Adri\u00e1n Men\u00e9ndez Maceiras, 6\u20134, 6\u20137(4\u20137), [13\u201311]"}
{"id": "3661929", "revid": "339392", "url": "https://it.wikipedia.org/wiki?curid=3661929", "title": "FUNimation Entertainment", "text": ""}
{"id": "3661930", "revid": "1005847", "url": "https://it.wikipedia.org/wiki?curid=3661930", "title": "Elezioni presidenziali in Montenegro del 1997", "text": "Le elezioni presidenziali in Montenegro del 1997 si tennero il 5 ottobre (primo turno) e il 19 ottobre (secondo turno); videro la vittoria di Milo \u0110ukanovi\u0107."}
{"id": "3661934", "revid": "1543377", "url": "https://it.wikipedia.org/wiki?curid=3661934", "title": "Troph\u00e9e des Alpilles 2011", "text": "Il Troph\u00e9e des Alpilles 2011 \u00e8 stato un torneo professionistico di tennis maschile giocato sul cemento. \u00c8 stata la 3\u00aa edizione del torneo, facente parte dell'ATP Challenger Tour nell'ambito dell'ATP Challenger Tour 2011. Si \u00e8 giocato a Saint-R\u00e9my-de-Provence in Francia dal 5 all'11 settembre 2011.\nPartecipanti.\nAltri partecipanti.\nGiocatori che hanno ricevuto una wild card:\nGiocatori che sono entrati nel tabellone principale come alternate:\nGiocatori che sono passati dalle qualificazioni:\nCampioni.\nSingolare.\n \u00c9douard Roger-Vasselin ha battuto in finale Arnaud Cl\u00e9ment, 6\u20134, 6\u20133\nDoppio.\n Pierre-Hugues Herbert / \u00c9douard Roger-Vasselin hanno battuto in finale Arnaud Cl\u00e9ment / Nicolas Renavand, 6\u20130, 4\u20136, [10\u20137]"}
{"id": "3661936", "revid": "834", "url": "https://it.wikipedia.org/wiki?curid=3661936", "title": "Duomo di Bisceglie", "text": ""}
{"id": "3661937", "revid": "657658", "url": "https://it.wikipedia.org/wiki?curid=3661937", "title": "Centrale idroelettrica di Scandarella", "text": ""}
{"id": "3661940", "revid": "307923", "url": "https://it.wikipedia.org/wiki?curid=3661940", "title": "Duomo di Ascoli Satriano", "text": ""}
{"id": "3661941", "revid": "767487", "url": "https://it.wikipedia.org/wiki?curid=3661941", "title": "Ropharma Challenger Bra\u0219ov 2011", "text": "Il Ropharma Challenger Bra\u0219ov 2011 \u00e8 stato un torneo professionistico di tennis maschile giocato sulla terra battuta. \u00c8 stata la 16\u00aa edizione del torneo, facente parte dell'ATP Challenger Tour nell'ambito dell'ATP Challenger Tour 2011. Si \u00e8 giocato a Bra\u0219ov in Romania dal 5 all'11 settembre 2011.\nPartecipanti.\nAltri partecipanti.\nGiocatori che hanno ricevuto una wild card:\nGiocatori che sono passati dalle qualificazioni:\nCampioni.\nSingolare.\n Beno\u00eet Paire ha battuto in finale Maxime Teixeira, 6\u20134, 3\u20130, rit.\nDoppio.\n Victor Anagnastopol / Florin Mergea hanno battuto in finale Du\u0161an Lojda / Beno\u00eet Paire, 6\u20132, 6\u20133"}
{"id": "3661942", "revid": "991694", "url": "https://it.wikipedia.org/wiki?curid=3661942", "title": "Accademia Nazionale di Danza", "text": ""}
{"id": "3661943", "revid": "339392", "url": "https://it.wikipedia.org/wiki?curid=3661943", "title": "Ropharma Challenger Bra\u0219ov", "text": ""}
{"id": "3661945", "revid": "339392", "url": "https://it.wikipedia.org/wiki?curid=3661945", "title": "Duomo di Cerignola", "text": ""}
{"id": "3661947", "revid": "617444", "url": "https://it.wikipedia.org/wiki?curid=3661947", "title": "Duomo di Manfredonia", "text": ""}
{"id": "3661950", "revid": "1543377", "url": "https://it.wikipedia.org/wiki?curid=3661950", "title": "Orwell (contea di Bradford)", "text": "Orwell \u00e8 una township degli Stati Uniti d'America, nella contea di Bradford nello Stato della Pennsylvania. Secondo il censimento del 2000 la popolazione \u00e8 di 1.097 abitanti.\nSociet\u00e0.\nEvoluzione demografica.\nLa composizione etnica vede una maggioranza di quella bianca (99,18%), seguita dai nativi americani (0,18%) dati del 2000."}
{"id": "3661954", "revid": "287204", "url": "https://it.wikipedia.org/wiki?curid=3661954", "title": "Alan Riverstone McCulloch", "text": "Nacque a Sydney e inizi\u00f2 la sua carriera scientifica all'et\u00e0 di 13 anni, come assistente non retribuito di Edgar Ravenswood Waite presso il Museo Australiano della citt\u00e0 natale; Waite lo incoraggi\u00f2 nello studio della zoologia. Tre anni dopo venne assunto come \u00abassistente meccanico\u00bb e altri cinque anni dopo divenne curatore dei pesci, impiego che mantenne fino alla morte.\nMcCulloch fu un prolifico collezionista e pubblicatore; a partire dal suo primo lavoro del 1906 (pubblicato nei \"Records of the Australian Museum\"), non pass\u00f2 un anno senza un suo contributo alla scienza e scrisse in tutto pi\u00f9 di 100 lavori originali, molti dei quali illustrati da lui stesso. Per ingrandire le sue collezioni viaggi\u00f2 moltissimo, raggiungendo il Queensland, l'isola di Lord Howe, la Nuova Guinea, la Grande Barriera Corallina e varie isole del Pacifico. Oggetto principale dei suoi studi furono i pesci, ma tra il 1905 e il 1921 fu anche responsabile della collezione di crostacei e scrisse alcune opere significative sui decapodi. Nel 1922 viaggi\u00f2 attraverso il Papua con il Capitano Frank Hurley. Nello stesso anno la Societ\u00e0 Zoologica Reale del Nuovo Galles del Sud pubblic\u00f2 la sua \"Check List of Fishes and Fish-like Animals of New South Wales\".\nL'intenso lavoro di McCulloch sembra che avesse danneggiato la sua salute, dal momento che fu costretto a trascorrere un anno lontano dagli studi per motivi di salute. Ciononostante, nel 1925 mor\u00ec a Honolulu. In tutto la sua collezione comprendeva oltre 40.000 esemplari e David Starr Jordan lo consider\u00f2 \u00abil pi\u00f9 grande esporto di pesci dell'emisfero australe\u00bb. A Lord Howe venne eretto un monumento in sua memoria. Nel 1930 venne pubblicata l'imponente \"A Check List of the Fishes Recorded from Australia\", edita da Gilbert P. Whitley a partire da materiali scritti da McCulloch stesso."}
{"id": "3661956", "revid": "212348", "url": "https://it.wikipedia.org/wiki?curid=3661956", "title": "Karen Shepherd", "text": "Biografia.\nNata in Nuovo Messico, la Shepherd studi\u00f2 alla Brigham Young University e lavor\u00f2 come insegnante per alcuni anni.\nSuccessivamente entr\u00f2 in politica con il Partito Democratico e nel 1991 riusc\u00ec ad ottenere un seggio al Senato di stato dello Utah. L'anno seguente la Shepherd si candid\u00f2 alla Camera dei Rappresentanti e venne eletta, battendo la repubblicana Enid Greene.\nNel 1994 la Greene sfid\u00f2 la Shepherd per la seconda volta, ma in questo caso la repubblicana ebbe la meglio e la Shepherd dovette abbandonare il Congresso. Due anni pi\u00f9 tardi tuttavia si scopr\u00ec che dietro la vittoria della Greene c'era una frode messa in atto dal marito della donna.\nDopo aver lasciato la Camera la Shepherd non si occup\u00f2 pi\u00f9 attivamente di politica."}
{"id": "3661957", "revid": "986213", "url": "https://it.wikipedia.org/wiki?curid=3661957", "title": "Angelo d'Anna de Sommariva", "text": "Biografia.\nProveniente da una nobile famiglia napoletana, entr\u00f2 giovane nella Congregazione camaldolese in un convento presso Lodi.\nNel concistoro del 17 dicembre del 1384 papa Urbano VI lo nomin\u00f2 cardinale diacono di Santa Lucia in Septisolio. Fu inviato in Sicilia come nunzio apostolico di Papa Bonifacio IX.\nDivenuto cardinale protodiacono nel 1394, nel 1396 opt\u00f2 per il titolo di cardinale presbitero di santa Pudenziana e nel 1408 divenne cardinale protoprete. Nel 1409 abbandon\u00f2 l'obbedienza romana per quella di Pisa, partecipando alla elezione dell'antipapa Alessandro V e successivamente a quella dell'antipapa Giovanni XXIII. Nel 1412 opt\u00f2 per il titolo di cardinale vescovo di Palestrina. Fu legato pontificio a Napoli. Prese parte al Concilio di Costanza. Nel 1426 divenne Decano del Sacro Collegio.\nFu anche abate \"in commendam \" dell'Abbazia di Casamari.\nAlla sua morte la salma venne inumata nella Chiesa di Santa Maria di Portanova a Napoli.\nConclavi.\nNel suo periodo di cardinalato, Angelo d'Anna de Sommaria partecip\u00f2 ai seguenti conclavi:"}
{"id": "3661958", "revid": "1543377", "url": "https://it.wikipedia.org/wiki?curid=3661958", "title": "TEAN International 2011", "text": "Il TEAN International 2011 \u00e8 stato un torneo professionistico di tennis giocato sul cemento. \u00c8 stata la 16\u00aa edizione del torneo maschile, l'11a del torneo femminile, che fanno parte dell'ATP Challenger Tour nell'ambito dell'ATP Challenger Tour 2011 e dell'ITF Women's Circuit nell'ambito dell'ITF Women's Circuit 2011. Il torneo maschile e quello femminile si sono giocati a Alphen aan den Rijn in Paesi Bassi dal 5 all'11 settembre 2011.\nPartecipanti ATP.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nPartecipanti WTA.\nAltre partecipanti.\nGiocatrici che hanno ricevuto una wild card:\nGiocatrici passate dalle qualificazioni:\nCampioni.\nSingolare maschile.\n Igor Sijsling ha battuto in finale Jan-Lennard Struff, 7\u20136(7\u20132), 6\u20133\nSingolare femminile.\n Stephanie Vogt ha battuto in finale Katarzyna Piter, 6\u20132, 6\u20134\nDoppio maschile.\n Thiemo de Bakker / Antal van der Duim hanno battuto in finale Matw\u00e9 Middelkoop / Igor Sijsling, 6\u20134, 6\u20137(4\u20137), [10\u20136]\nDoppio femminile.\n Diana Enache / Dani\u00eblle Harmsen hanno battuto in finale Katarzyna Piter / Barbara Sobaszkiewicz, 6\u20132, 6\u20137(4\u20137), [11\u20139]"}
{"id": "3661959", "revid": "617444", "url": "https://it.wikipedia.org/wiki?curid=3661959", "title": "Duomo di Altamura", "text": ""}
{"id": "3661960", "revid": "838137", "url": "https://it.wikipedia.org/wiki?curid=3661960", "title": "Duomo di Gravina in Puglia", "text": ""}
{"id": "3661962", "revid": "486946", "url": "https://it.wikipedia.org/wiki?curid=3661962", "title": "Duomo di Acquaviva delle Fonti", "text": ""}
{"id": "3661963", "revid": "767487", "url": "https://it.wikipedia.org/wiki?curid=3661963", "title": "Carlos Gilberto Nascimento Silva", "text": "Carriera.\nClub.\nHa esordito nel 2009 in prima squadra dove ha collezionato, per due stagioni, 59 presenze e una rete per poi trasferirsi nel 2011 al Valenciennes.\nNazionale.\nViene convocato per la Copa Am\u00e9rica Centenario negli Stati Uniti."}
{"id": "3661966", "revid": "617444", "url": "https://it.wikipedia.org/wiki?curid=3661966", "title": "Duomo di Andria", "text": ""}
{"id": "3661967", "revid": "1442080", "url": "https://it.wikipedia.org/wiki?curid=3661967", "title": "Chang-Sat Bangkok Open 2011 - Singolare", "text": "Il singolare del Chang-Sat Bangkok Open 2011 \u00e8 stato un torneo di tennis facente parte dell'ATP Challenger Tour 2011.\nGrigor Dimitrov era il detentore del titolo,ma quest'anno ha partecipato agli US Open.\nCedrik-Marcel Stebe ha battuto in finale Amir Weintraub 7\u20135, 6\u20131."}
{"id": "3661968", "revid": "521302", "url": "https://it.wikipedia.org/wiki?curid=3661968", "title": "Primera Divisi\u00f3n spagnola 2011-2012", "text": ""}
{"id": "3661969", "revid": "124262191", "url": "https://it.wikipedia.org/wiki?curid=3661969", "title": "Tourist Trophy 1963", "text": "Il Tourist Trophy fu la quarta prova del motomondiale 1963, nonch\u00e9 la 45\u00aa edizione della prova.\nSi svolse il 10, il 12 e l'14 giugno 1963 e vi corsero tutte le classi disputate in singolo (per la classe maggiore si tratt\u00f2 della prima prova stagionale), nonch\u00e9 i sidecar. Gareggiarono per prime il 10 giugno la 250 e i sidecar, il 12 si svolsero le gare della 50 e della 125, il 14 giugno quelle della 350 e della 500; tutte le prove si svolsero sul Circuito del Mountain.\nI vincitori furono: Mike Hailwood si impose nella classe 500 in sella a MV Agusta, Jim Redman nella 350 e nella 250 su Honda, Hugh Anderson in 125 e Mitsuo Itoh in 50, entrambi su Suzuki; l'equipaggio svizzero Florian Camathias/Alfred Herzig si impose tra i sidecar.\nClasse 500.\nAl Senior TT, gara conclusiva del gran premio disputata venerd\u00ec 14 giugno, furono 63 i piloti alla partenza e 23 vennero classificati al termine della gara. Tra i piloti ritirati vi furono Alan Shepherd, Jack Findlay, Gyula Marsovszky e Franti\u0161ek \u0160\u0165astn\u00fd.\nClasse 350.\nLa gara si \u00e8 disputata il 14 giugno; allo Junior TT furono 77 i piloti alla partenza e 43 quelli classificati al termine della corsa. Tra i ritirati vi furono Mike Hailwood, Gyula Marsovszky, Tommy Robb e Phil Read.\nClasse 250.\nNel Lightweight TT, in programma il 10 giugno, furono 53 i piloti alla partenza e 18 quelli classificati al termine della prova. Tra i ritirati vi furono Jack Findlay, Luigi Taveri, Kunimitsu Takahashi, Barry Smith e Ralph Bryans.\nQuesta gara rappresent\u00f2 anche il ritorno della Yamaha alle gare dell'Isola di Man, ottenendo anche il suo primo piazzamento sul podio.\nClasse 125.\nNell'Ultra-Lightweight TT, disputato il 12 giugno, furono 53 i piloti alla partenza e 33 classificati al traguardo. Tra i ritirati Fred Stevens, Bill Ivy e Mike Duff.\nClasse 50.\nNella gara riservata alla cilindrata minore furono 18 i piloti alla partenza e 8 risulta abbiano passato la linea del traguardo. Tra i ritirati Ernst Degner, Alberto Pagani, Dave Simmonds e Bert Schneider.\nLa vittoria di Mitsuo Itoh rappresent\u00f2 anche il primo successo di un pilota giapponese al Tourist Trophy.\nSidecar TT.\nSi tratt\u00f2 della 73\u00aa prova disputata per le motocarrozzette dall'istituzione del motomondiale. Disputata il 10 giugno sulla distanza di tre giri, furono 36 equipaggi alla partenza e 24 al traguardo."}
{"id": "3661970", "revid": "617444", "url": "https://it.wikipedia.org/wiki?curid=3661970", "title": "Duomo di Conversano", "text": ""}
{"id": "3661971", "revid": "767487", "url": "https://it.wikipedia.org/wiki?curid=3661971", "title": "Jess Harnell", "text": "Biografia.\nSuo padre era il noto compositore jazz Joe Harnell."}
{"id": "3661973", "revid": "1442080", "url": "https://it.wikipedia.org/wiki?curid=3661973", "title": "Chang-Sat Bangkok Open 2011 - Doppio", "text": "Il doppio del Chang-Sat Bangkok Open 2011 \u00e8 stato un torneo di tennis facente parte dell'ATP Challenger Tour 2011.\nGong Maoxin e Li Zhe erano i detentori del titolo, ma hanno perso nei quarti di finale contro Lee Hsin-han e Christopher Rungkat.\nPierre-Ludovic Duclos e Riccardo Ghedin hanno battuto in finale Nicholas Monroe e Ludovic Walter 6\u20134, 6\u20134."}
{"id": "3661974", "revid": "617444", "url": "https://it.wikipedia.org/wiki?curid=3661974", "title": "Duomo di Giovinazzo", "text": ""}
{"id": "3661976", "revid": "729019", "url": "https://it.wikipedia.org/wiki?curid=3661976", "title": "Strada provinciale 4 Inn. SS 111 - Confine Provincia", "text": "La strada provinciale 4 Inn. SS 111 - Confine Provincia (SP 4) \u00e8 una strada extraurbana nella Provincia di Reggio Calabria, ente competente della gestione dell'arteria.\nStoria.\nIn seguito al decreto legislativo n. 112 del 1998, dal 2002 la gestione dell'ex SS 536 \u00e8 passata dall'ANAS alla Regione Calabria, che ha provveduto al trasferimento dell'infrastruttura al demanio della Provincia di Vibo Valentia e della Provincia di Reggio Calabria per le tratte territorialmente competenti. Quest'ultima l'ha poi rinominata in SP 4..\nPercorso.\nAttraversa i centri abitati di San Pietro di Carid\u00e0, Serrata, Candidoni, Laureana di Borrello, Maropati, Anoia, Cinquefrondi, Polistena (circonvallazione) e Taurianova.\nA Taurianova si innesta con la SP 1 ex SS 111."}
{"id": "3661978", "revid": "617444", "url": "https://it.wikipedia.org/wiki?curid=3661978", "title": "Duomo di Otranto", "text": ""}
{"id": "3661979", "revid": "1573940", "url": "https://it.wikipedia.org/wiki?curid=3661979", "title": "Toticoryx", "text": "Toticoryx \u00e8 un genere di ragni appartenente alla famiglia Salticidae.\nEtimologia.\nCome segnalato dalle descrittrici, il nome del genere \u00e8 frutto di una casuale combinazione di lettere.\nCaratteristiche.\nGli esemplari raccolti di questo genere misurano circa 3 millimetri ed hanno una forma fortemente appiattita. L'aspetto esteriore richiama quello dei ragni del genere Pseudicius .\nDistribuzione.\nL'unica specie oggi nota di questo genere \u00e8 stata rinvenuta nella Guinea.\nTassonomia.\nA giugno 2011, si compone di una specie:"}
{"id": "3661980", "revid": "617444", "url": "https://it.wikipedia.org/wiki?curid=3661980", "title": "Duomo di Ostuni", "text": ""}
{"id": "3661981", "revid": "1442080", "url": "https://it.wikipedia.org/wiki?curid=3661981", "title": "TEAN International 2011 - Singolare maschile", "text": "Il singolare maschile del TEAN International 2011 \u00e8 stato un torneo di tennis facente parte dell'ATP Challenger Tour 2011.\nJesse Huta Galung era il detentore del titolo, ma non ha partecipato perch\u00e9 si \u00e8 ritirato prima dell'incontro contro Alban Meuffels. Marek Michali\u010dka l'ha rimpiazzato, ma ha perso in semifinale contro Igor Sijsling.\nIgor Sijsling ha battuto in finale Jan-Lennard Struff 7\u20136(7\u20132), 6\u20133."}
{"id": "3661984", "revid": "110157", "url": "https://it.wikipedia.org/wiki?curid=3661984", "title": "Ko\u0161ick\u00e9 O\u013e\u0161any", "text": "Ko\u0161ick\u00e9 O\u013e\u0161any (in ungherese \"Kassaolcsv\u00e1r\") \u00e8 un comune della Slovacchia facente parte del distretto di Ko\u0161ice-okolie, nella regione di Ko\u0161ice."}
{"id": "3661986", "revid": "647919", "url": "https://it.wikipedia.org/wiki?curid=3661986", "title": "Duomo di Nard\u00f2", "text": ""}
{"id": "3661987", "revid": "287204", "url": "https://it.wikipedia.org/wiki?curid=3661987", "title": "Kosicke Olsany", "text": ""}
{"id": "3661988", "revid": "1442080", "url": "https://it.wikipedia.org/wiki?curid=3661988", "title": "TEAN International 2011 - Singolare femminile", "text": "Julia Schruff era il detentore del titolo, ma quest'anno non ha partecipato.\nStephanie Vogt ha battuto in finale contro Katarzyna Piter 6\u20132, 6\u20134."}
{"id": "3661989", "revid": "339392", "url": "https://it.wikipedia.org/wiki?curid=3661989", "title": "Duomo di Gallipoli", "text": ""}
{"id": "3661990", "revid": "617444", "url": "https://it.wikipedia.org/wiki?curid=3661990", "title": "Duomo di Ugento", "text": ""}
{"id": "3661992", "revid": "1442080", "url": "https://it.wikipedia.org/wiki?curid=3661992", "title": "TEAN International 2011 - Doppio maschile", "text": "Il doppio maschile del TEAN International 2011 \u00e8 stato un torneo di tennis facente parte dell'ATP Challenger Tour 2011.\nFarruch Dustov e Bertram Steinberger erano i detentori del titolo, ma quest'anno non hanno partecipato.\nThiemo de Bakker e Antal van der Duim hanno battuto in finale Matw\u00e9 Middelkoop e Igor Sijsling 6\u20134, 6\u20137(4\u20137), [10\u20136]."}
{"id": "3661993", "revid": "3831", "url": "https://it.wikipedia.org/wiki?curid=3661993", "title": "Accademia d'Arte Drammatica della Calabria", "text": ""}
{"id": "3661994", "revid": "617444", "url": "https://it.wikipedia.org/wiki?curid=3661994", "title": "Duomo di Santa Maria di Leuca", "text": ""}
{"id": "3661995", "revid": "767487", "url": "https://it.wikipedia.org/wiki?curid=3661995", "title": "Ko\u0161ick\u00fd Kle\u010denov", "text": "Ko\u0161ick\u00fd Kle\u010denov (in ungherese \"Kelecsenyborda\") \u00e8 un comune della Slovacchia facente parte del distretto di Ko\u0161ice-okolie, nella regione di Ko\u0161ice."}
{"id": "3661996", "revid": "256896", "url": "https://it.wikipedia.org/wiki?curid=3661996", "title": "Duomo di Oria", "text": ""}
{"id": "3661997", "revid": "287204", "url": "https://it.wikipedia.org/wiki?curid=3661997", "title": "Kosicky Klecenov", "text": ""}
{"id": "3662004", "revid": "617444", "url": "https://it.wikipedia.org/wiki?curid=3662004", "title": "Duomo di Castellaneta", "text": ""}
{"id": "3662005", "revid": "1442080", "url": "https://it.wikipedia.org/wiki?curid=3662005", "title": "TEAN International 2011 - Doppio femminile", "text": "Dani\u00eblle Harmsen e Julia Schruff erano le detentrici del titolo, ma Schruff quest'anno non ha partecipato. Harmsen ha fatto coppia con Diana Enache e hanno battuto in finale Katarzyna Piter e Barbara Sobaszkiewicz 6\u20132, 6\u20137(4\u20137), [11\u20139]."}
{"id": "3662007", "revid": "3831", "url": "https://it.wikipedia.org/wiki?curid=3662007", "title": "Accademia Nazionale d'Arte Drammatica", "text": ""}
{"id": "3662009", "revid": "729019", "url": "https://it.wikipedia.org/wiki?curid=3662009", "title": "Linea Karasuma", "text": "La , o linea K, \u00e8 una delle due linee della metropolitana di Kyoto, gestita dall'operatore Ky\u014dto City Transportation Bureau a Kyoto, nella prefettura omonima, in Giappone. \u00c8 contrassegnata dal colore verde e le sue stazioni sono indicate con una \"K\" seguita da un numero.\nPercorso.\nLa linea scorre, nella sua parte centrale, sotto la strada Karasuma (), e da qui deriva il nome. Presso la stazione di Karasuma-\u014cike la linea incontra la linea T\u014dzai, l'altra linea del sistema metropolitano di Kyoto, e alla stazione di Shij\u014d \u00e8 presente l'interscambio con la linea suburbana Hanky\u016b Ky\u014dto che collega Kyoto con Osaka, presso la stazione di Karasuma. Procedendo a sud, la linea serve la stazione di Kyoto dove \u00e8 possibile effettuare l'interscambio sulle diverse linee JR West, la linea Kintetsu Ky\u014dto e il T\u014dkaid\u014d Shinkansen, il treno ad alta velocit\u00e0 che collega Tokyo a Osaka e prosegue quindi a sud.\nLa linea continua quindi uscendo da Kyoto e spingendosi verso sud fino alla stazione di Takeda, dove alcuni treni terminano la corsa, mentre altri continuano senza rottura di carico innestandosi sulla linea Kintetsu Kyoto fino alla stazione di Nara, salendo quindi in superficie.\nStoria.\nLa linea \u00e8 stata completata il 29 maggio 1981 fra le stazioni di Kita\u014dji e di Kyoto, e sette anni dopo \u00e8 stata estesa fino a Takeda. Dallo stesso anno sono iniziati anche i servizi in cooperazione con le Ferrovie Kintetsu fino alla stazione di Shin-Tanabe. Nel 1990 il capolinea nord \u00e8 arrivato a Kitayama, mentre l'ultima estensione risale al 1997, fino al nuovo capolinea nord di Kokusaikaikan. Nell'anno 2000 i servizi in cooperazione con Kintetsu sono stati estesi alla stazione di Kintetsu Nara."}
{"id": "3662012", "revid": "617444", "url": "https://it.wikipedia.org/wiki?curid=3662012", "title": "Duomo di Bovino", "text": ""}
{"id": "3662013", "revid": "767487", "url": "https://it.wikipedia.org/wiki?curid=3662013", "title": "Kr\u00e1\u013eovce", "text": "Kr\u00e1\u013eovce (in ungherese \"Kir\u00e1lyn\u00e9pe\") \u00e8 un comune della Slovacchia facente parte del distretto di Ko\u0161ice-okolie, nella regione di Ko\u0161ice."}
{"id": "3662015", "revid": "287204", "url": "https://it.wikipedia.org/wiki?curid=3662015", "title": "Kralovce", "text": ""}
{"id": "3662017", "revid": "617444", "url": "https://it.wikipedia.org/wiki?curid=3662017", "title": "Duomo di Foggia", "text": ""}
{"id": "3662018", "revid": "1442080", "url": "https://it.wikipedia.org/wiki?curid=3662018", "title": "Copa Sevilla 2011 - Singolare", "text": "Il singolare del Copa Sevilla 2011 \u00e8 stato un torneo di tennis facente parte dell'ATP Challenger Tour 2011.\nAlbert Ramos era il detentore del titolo, ma ha perso in semifinale contro Daniel Gimeno Traver.\nDaniel Gimeno Traver ha battuto in finale Rub\u00e9n Ram\u00edrez Hidalgo 6\u20133, 6\u20133."}
{"id": "3662021", "revid": "1442080", "url": "https://it.wikipedia.org/wiki?curid=3662021", "title": "Copa Sevilla 2011 - Doppio", "text": "Il doppio del Copa Sevilla 2011 \u00e8 stato un torneo di tennis facente parte dell'ATP Challenger Tour 2011.\nDaniel Mu\u00f1oz de la Nava e Santiago Ventura erano i detentori del titolo, ma Ventura quest'anno non ha partecipato.\nMu\u00f1oz-de la Nava ha giocato in coppia con Rub\u00e9n Ram\u00edrez Hidalgo e ha battuto in finale Gerard Granollers e Adri\u00e1n Men\u00e9ndez Maceiras 6\u20134, 6\u20137(4\u20137), [13\u201311]."}
{"id": "3662024", "revid": "1442080", "url": "https://it.wikipedia.org/wiki?curid=3662024", "title": "Troph\u00e9e des Alpilles 2011 - Singolare", "text": "Il singolare del Troph\u00e9e des Alpilles 2011 \u00e8 stato un torneo di tennis facente parte dell'ATP Challenger Tour 2011.\nJerzy Janowicz era il detentore del titolo, ma quest'anno ha partecipato al Copa Sevilla 2011.\n\u00c9douard Roger-Vasselin ha battuto in finale Arnaud Cl\u00e9ment 6\u20134, 6\u20133."}
{"id": "3662027", "revid": "729019", "url": "https://it.wikipedia.org/wiki?curid=3662027", "title": "Stazione di Rabat-Agdal", "text": "La stazione di Rabat-Agdal \u00e8 situata nel quartiere Agdal di Rabat, in Marocco. \u00c8 la seconda stazione della capitale, insieme a quella di Rabat-Ville."}
{"id": "3662028", "revid": "1573940", "url": "https://it.wikipedia.org/wiki?curid=3662028", "title": "Udalmella", "text": "Udalmella \u00e8 un genere di ragni appartenente alla famiglia Salticidae.\nDistribuzione.\nL'unica specie oggi nota di questo genere \u00e8 stata rinvenuta a Panama.\nTassonomia.\nA giugno 2011, si compone di una specie:"}
{"id": "3662031", "revid": "1442080", "url": "https://it.wikipedia.org/wiki?curid=3662031", "title": "Troph\u00e9e des Alpilles 2011 - Doppio", "text": "Il doppio del Troph\u00e9e des Alpilles 2011 \u00e8 stato un torneo di tennis facente parte dell'ATP Challenger Tour 2011.\nGilles M\u00fcller e \u00c9douard Roger-Vasselin erano i detentori del titolo, ma M\u00fcller quest'anno non ha partecipato.\nRoger-Vasselin e Pierre-Hugues Herbert hanno battuto in finale Arnaud Cl\u00e9ment e Nicolas Renavand 6\u20130, 4\u20136, [10\u20137]."}
{"id": "3662033", "revid": "287204", "url": "https://it.wikipedia.org/wiki?curid=3662033", "title": "Shanghai Challenger 2011 - Singolare", "text": "Il singolare dello Shanghai Challenger 2011 \u00e8 stato un torneo di tennis facente parte dell'ATP Challenger Tour 2011.\nCedrik-Marcel Stebe ha battuto in finale Aleksandr Kudrjavcev 6\u20134, 4\u20136, 7\u20135."}
{"id": "3662035", "revid": "1442080", "url": "https://it.wikipedia.org/wiki?curid=3662035", "title": "Shanghai Challenger 2011 - Doppio", "text": "Il doppio dello Shanghai Challenger 2011 \u00e8 stato un torneo di tennis facente parte dell'ATP Challenger Tour 2011.\nSanchai Ratiwatana e Sonchat Ratiwatana hanno battuto in finale Fritz Wolmarans e Michael Yani 7\u20136(7\u20134), 6\u20133."}
{"id": "3662036", "revid": "2048388", "url": "https://it.wikipedia.org/wiki?curid=3662036", "title": "Nazionale di hockey su ghiaccio maschile della Serbia", "text": "La nazionale di hockey su ghiaccio della Serbia (\u0420\u0435\u043f\u0440\u0435\u0437\u0435\u043d\u0442\u0430\u0446\u0438\u0458\u0430 \u0421\u0440\u0431\u0438\u0458\u0435 \u0443 \u0445\u043e\u043a\u0435\u0458\u0443 \u043d\u0430 \u043b\u0435\u0434\u0443) \u00e8 controllata dalla Federazione serba di hockey su ghiaccio ed \u00e8 allenata dal canadese Petar Petrovic."}
{"id": "3662039", "revid": "3115", "url": "https://it.wikipedia.org/wiki?curid=3662039", "title": "Kysak", "text": "Kysak (in ungherese \"S\u00e1rosk\u0151szeg\") \u00e8 un comune della Slovacchia facente parte del distretto di Ko\u0161ice-okolie, nella regione di Ko\u0161ice.\nKysak \u00e8 un importante nodo ferroviario posto sul collegamento internazionale Ko\u0161ice-Bohum\u00edn e vi ha origine l'altra linea internazionale Kysak-Muszyna, collegamento con la rete ferroviaria della Polonia. "}
{"id": "3662041", "revid": "92723", "url": "https://it.wikipedia.org/wiki?curid=3662041", "title": "Ropharma Challenger Bra\u0219ov 2011 - Singolare", "text": "Il singolare del Ropharma Challenger Bra\u0219ov 2011 \u00e8 stato un torneo di tennis facente parte dell'ATP Challenger Tour 2011.\n\u00c9ric Prodon ha deciso di non difendere il titolo.\nBeno\u00eet Paire ha battuto in finale Maxime Teixeira che si \u00e8 ritirato sul punteggio di 6\u20134, 3\u20130."}
{"id": "3662044", "revid": "1086846", "url": "https://it.wikipedia.org/wiki?curid=3662044", "title": "Associazione Sportiva Bari 1958-1959", "text": "Questa voce raccoglie le informazioni riguardanti l'Associazione Sportiva Bari nelle competizioni ufficiali della stagione 1958-1959.\nStagione.\nIl club biancorosso \u00e8 tornato in Serie A dopo otto anni. L'allenatore Federico Allasio, che ha guidato i biancorossi alla promozione, passa ad allenare il e viene chiamato a sostituirlo il faentino Paolo Tabanelli. Fra gli acquisti effettuati dal club, i pi\u00f9 conosciuti sono l'estroso Ra\u00fal Conti e Per Bredesen, mantenendo una rosa giovane, con tredici esordienti in massima serie (in tale ottica sono ingaggiati anche Tofani e Amante, giovani provenienti da formazioni di serie inferiori). In totale vengono spesi 120 milioni di lire. L'AS Bari, con un deficit di 100 milioni, a inizio stagione 1958-59 \u00e8 la societ\u00e0 con meno perdite della massima serie.\nUltimata la rosa Tabanelli porta la formazione, definita \"artigiana\" dalla stampa, in ritiro a Gioia del Colle e la sottopone a un lavoro impegnativo. Il nuovo coach romagnolo mostra cautela nelle interviste, non azzardando previsioni sul campionato che potrebbe fare la sua squadra. In Coppa Italia, dopo aver superato il secondo e terzo turno nei derby, rispettivamente con e (entrambe formazioni di Serie C), il Bari cede il passo al , anch'esso di terza serie, perdendo 1-2 in casa pur dopo aver disputato una buona gara.\nNel girone d'andata del campionato i \"galletti\" mostrano un andamento discontinuo. In quarta giornata, nella partita che il Bari vince 4-1 contro la Talmone Torino allenata da Allasio, all'89\u00ba minuto Bruno Cicogna mette a segno la sua prima rete in biancorosso (allo stesso tempo il quarto goal dei pugliesi). Dalla 10\u00aa alla 13\u00aa giornata il Bari subisce dieci reti e ne mette a segno tre, ottenendo un punto in casa con il Lanerossi Vicenza (Rebizzi, autore della rimonta, ha sostituito Erba durante l'incontro). I galletti hanno ricavato otto punti in tredici gare. Negli ultimi quattro incontri d'andata guadagnano invece cinque punti per un totale di 18 punti in tutto il girone d'andata. Nella 16\u00aa giornata l'undici di Tabanelli ha battuto fuori casa 1-2 il nel \"derby del Sud\": il giovane Biagio Catalano, alla seconda gara in A dopo quella con l' (in quella contro il Napoli ha sostituito l'infortunato Conti) ha realizzato il secondo goal del Bari e il suo primo in Serie A.\nAll'indomani della 19\u00aa giornata i giornali pugliesi elogiano la prova sostenuta dai galletti, che hanno battuto in casa la per 2-1; Magnanini ha parato un rigore al romanista Guarnacci a due minuti dal termine. Apprezzati anche il pareggio a Padova, 0-0 contro i \"panzer\" di Nereo Rocco, e l'1-0 al della Vittoria sull', ottenuto con un tiro di Mazzoni da fuori area. Il rendimento del Bari nel girone di ritorno \u00e8 simile a quello dell'andata e anche questo a gare alterne. In quartultima giornata, in casa contro la , squadra in lotta per la salvezza, le parate di Magnanini contribuiscono allo 0-0 finale con cui i biancorossi sono considerati virtualmente salvi. Nell'ultima giornata, vinta 0-1 a Ferrara contro la , viene apprezzata la prestazione del secondo portiere Buttarelli alla sua prima presenza in campionato.\nA campionato concluso il ventenne Biagio Catalano, con i suoi 5 goal in 20 partite disputate viene premiato con il simbolico \"oscar\" quale miglior prodotto del vivaio barese.\nTatticamente, Tabanelli pratic\u00f2 con il Bari un catenaccio: oltre al portiere titolare Magnanini, il libero, pi\u00f9 arretrato, era Seghedoni, mentre gli altri due difensori erano Gariboldi e Mupo (o Romano). I centrocampisti erano Bredesen, Cappa (centrale) e Mazzoni, mentre l'ala sinistra Cicogna. De Robertis era il tornante destro, e infine i terminali offensivi erano Erba e, generalmente pi\u00f9 arretrato e dedito alla manovra o agli assist allo stesso Erba, Ra\u00fal Conti.\nMaglie.\nLe divise per la stagione '58-'59 sono state le seguenti:\nOrganigramma societario.\nArea direttiva\nArea tecnica\nArea sanitaria\nCalciomercato.\nSessione estiva.\nIl costo totale dei sei acquisti \u00e8 di 120 milioni di \u00a3 (come specificato nella sezione \"Stagione\").\nSessione autunnale (novembre).\nNessuna operazione."}
{"id": "3662047", "revid": "1442080", "url": "https://it.wikipedia.org/wiki?curid=3662047", "title": "Ropharma Challenger Bra\u0219ov 2011 - Doppio", "text": "Il doppio del Ropharma Challenger Bra\u0219ov 2011 \u00e8 stato un torneo di tennis facente parte dell'ATP Challenger Tour 2011.\nFlavio Cipolla e Daniele Giorgini erano i detentori del titolo, ma quest'anno non hanno partecipato.\nVictor Anagnastopol e Florin Mergea hanno battuto in finale Du\u0161an Lojda e Beno\u00eet Paire 6\u20132, 6\u20133."}
{"id": "3662048", "revid": "1543377", "url": "https://it.wikipedia.org/wiki?curid=3662048", "title": "The Beverly Hillbillies", "text": "The Beverly Hillbillies \u00e8 una sitcom statunitense originariamente trasmessa per nove stagioni dalla CBS dal 1962 al 1971. La serie fu ideata da Paul Henning e vedeva protagonisti Buddy Ebsen, Irene Ryan, Donna Douglas e Max Baer Jr. La serie ruota intorno ad una povera famiglia di campagnoli trasferitasi a Beverly Hills, in California, dopo aver trovato il petrolio nel proprio territorio.\n\"The Beverly Hillbillies\" si \u00e8 classificata tra le prime dodici serie televisive pi\u00f9 viste per sette delle nove stagioni in cui \u00e8 andata in onda, raggiungendo per due volte la prima posizione, con una serie di episodi che rimangono fra i pi\u00f9 visti nella storia della televisione.\nL'enorme popolarit\u00e0 della serie ha fatto s\u00ec che nel 1993 la 20th Century Fox abbia prodotto il remake \"A Beverly Hills... signori si diventa\".\nSinossi.\nLa serie inizia con Jed Clampett, un povero campagnolo, che vive nei pressi di una palude insieme alla figlia e alla suocera, un'arzilla vecchietta. Un perito della \"OK Oil Company\" si rende conto che la palude \u00e8 un giacimento di petrolio, e la compagnia paga una fortuna a Jed per avere il diritto di perforare nel suo podere per estrarvi il prezioso olio. La cugina Pearl convince Jed a trasferirsi in California dopo essere venuta a sapere che la sua modesta propriet\u00e0 pu\u00f2 fruttargli oltre 25 milioni di dollari. La famiglia si trasferisce in una villa a Beverly Hills e diventa vicina di casa del banchiere Milburn Drysdale. I Clampett portano una vera e propria ventata di freschezza e simpatica rozzezza all'ambiente snob del quartiere, mettendo in imbarazzo con i loro modi di fare \"campagnoli\" e senza pretese la superficialit\u00e0 della comunit\u00e0. Lo scontro tra questi due ambienti tanto diversi \u00e8 il punto cruciale dell'umorismo sul quale \u00e8 basata la sitcom. Le trame degli episodi spesso vertono sugli sforzi di Drysdale di far restare i Clampett a Beverly Hills e, soprattutto, i loro soldi nella sua banca. I Clampett infatti, sono il maggior correntista dell'istituto di credito.\nPersonaggi principali.\nJ.D. \"Jed\" Clampett.\nNonostante sia poco istruito, Jed Clampett possiede molto buon senso. Jed \u00e8 il figlio di Luke Clampett e ha una sorella di nome Myrtle. Uno dei personaggi principali dello show, Jed \u00e8 un uomo semplice ma di buon cuore ed \u00e8 apparentemente il capo-famiglia. La moglie di Jed (la madre di Elly May) \u00e8 morta da tempo e si chiamava Rose Ellen. Jed \u00e8 un esperto tiratore ed \u00e8 estremamente leale verso la sua famiglia. La scoperta del giacimento di petrolio nella sua propriet\u00e0 d\u00e0 il via alla sua scalata verso i quartieri alti di Beverly Hills. Anche se sente forte la nostalgia per le sue montagne, fa del suo meglio per ambientarsi nella nuova realt\u00e0. Spesso, quando non trova la soluzione di un problema, \u00e8 solito sedersi sulla soglia di casa fino a quando la risposta non gli viene in mente. Jed \u00e8 uno degli unici tre personaggi che appaiono in tutti i 274 episodi della serie.\nNonna.\nDaisy May Moses, confidenzialmente chiamata \"nonna\" (\"granny\") da tutti (parenti e non), \u00e8 la suocera di Jed. Paul Henning, il creatore/produttore della serie, scart\u00f2 subito l'idea che ella potesse essere la madre di Jed, perch\u00e9 sarebbero cambiate le dinamiche dello show, rendendo la nonna la matriarca della famiglia e quindi Jed a lei subordinato. Talvolta nonna pu\u00f2 essere aggressiva ma viene spesso tenuta a freno da Jed. In cuor suo \u00e8 una fervente sostenitrice degli Stati Confederati d'America, prende sempre le difese del Presidente Jefferson Davis, della bandiera, e dello stile di vita semplice e ruspante. Piccola e minuta, nonna si porta dietro frequentemente un fucile a doppia canna, caricato a pallettoni di sale e non si fa scrupoli ad usarlo. Senza occhiali \u00e8 praticamente cieca. Ha il terrore degli indiani e delle piscine (non sapendo nuotare e avendo paura dell'acqua).\nIl nome del personaggio, Daisy Moses, \u00e8 un omaggio alla popolare artista folk Anna Mary Robertson, conosciuta come Grandma Moses. (Grandma Moses mor\u00ec nel 1961, un anno prima del debutto televisivo di \"Beverly Hillbillies\"). Spesso viene chiamata \"nonna Clampett\" ma tecnicamente il suo cognome \u00e8 Moses. Nonna appare in tutti e 274 gli episodi.\nElly May Clampett.\nElly May, \u00e8 l'unica figlia di Jed e Rose Ellen Clampett, \u00e8 una bellezza campagnola con il corpo di una pinup e l'anima di un maschiaccio. Ama gli animali, che spesso considera migliori delle persone. \u00c8 assolutamente incapace di cucinare. Durante l'ultima stagione delle serie, Elly May va a lavorare come segretaria in una banca quando Jed e nonna la convincono che \u00e8 ora che si \"trovi un marito\".\nJethro Bodine.\nJethro \u00e8 il figlio della cugina di Jed, Pearl Bodine. Nonostante sia stato a scuola, Jethro \u00e8 un idiota totale, ingenuo e credulone anche se grande e grosso all'apparenza. All'inizio della serie, Jethro \u00e8 semplicemente uno sprovveduto ma con il proseguire della serie diventa sempre pi\u00f9 ignorante e presuntuoso. A Beverly Hills, decide di iscriversi al college. \u00c8 un mangiatore da competizione.\nMolte puntate della serie vertono sui tentativi di Jethro di decidere che professione intraprendere da \"grande\", con ipotesi quali neurochirurgo, pilota, spia, produttore hollywoodiano, ecc...\nI Drysdale.\nMilburn, Margaret, e Sonny: sono i vicini di casa dei Clampett. Milburn \u00e8 il presidente della Camera di Commercio e direttore della banca che gestisce il patrimonio della famiglia. Estremamente attaccato al denaro, quando ha un attacco di panico si risolleva \"sniffando\" una mazzetta di banconote. Interessato a tenere il denaro dei Clampett nella propria banca, il signor Drysdale d\u00e0 sempre ragione a loro, e afferma che tutto quello che fanno \u00e8 giusto sopra ogni dubbio. Spesso costringe gli altri, specialmente la sua segretaria, a placare i Clampett esaudendo le loro richieste pi\u00f9 strane.\nSua moglie Margaret, nobildonna di Boston, prova disprezzo verso i \"campagnoli\" e \"zotici\" Clampett, ma acconsente tacitamente a tollerarli per amore del marito e per questione di convenienza famigliare. Margaret odia particolarmente la nonna, con la quale spesso si scontra. L'anziano padre di Margaret ha sperperato gran parte del patrimonio di famiglia.\nIl figlio della coppia \u00e8 Sonny, uno studente trentacinquenne fuori corso che non ha nessuna intenzione di mettersi a lavorare ed \u00e8 un inguaribile \"mammone\". Fisicamente attratto da Elly May, la corteggia a lungo invano. Sonny appare in soli quattro episodi, tre volte nel 1962 e l'ultima volta nel 1966.\nJane Hathaway.\nJane Hathaway, che i Clampett chiamano \"Miss Jane\", \u00e8 la fedele ed efficiente segretaria del signor Drysdale. Jane \u00e8 benvoluta dai Clampett, e lei si considera quasi parte della famiglia; persino la nonna, la pi\u00f9 contraria allo stile di vita californiano, la apprezza. Sembra avere una perenne cotta per Jethro. Spesso la signorina Hathaway deve togliere dai pasticci il suo capo dalle situazioni assurde nelle quali si \u00e8 cacciato, senza ricevere mai nemmeno un grazie da lui.\nNel 1999, \"TV Guide\" inser\u00ec Jane Hathaway alla posizione numero 38 nella sua lista \"50 Greatest TV Characters of All Time\".\nSigla.\nIl tema musicale dello show, \"The Ballad of Jed Clampett\", fu scritto dal produttore Paul Henning e originariamente eseguito dai musicisti bluegrass Flatt &amp; Scruggs. La canzone \u00e8 cantata da Jerry Scoggins (supportato ai cori da Flatt &amp; Scruggs) sui titoli di testa e di coda di ogni puntata. Successivamente Flatt &amp; Scruggs incisero la propria versione del brano (con Flatt alla voce) per la Columbia Records; e la pubblicarono come singolo, raggiungendo la posizione numero 44 della \"Billboard\" Hot 100 e la vetta della classifica \"Billboard\" Hot Country.\nNel 1963 i sei protagonisti della serie parteciparono all'album della colonna sonora prodotto dalla Columbia. In aggiunta, Ebsen, Ryan, e Douglas pubblicarono anche qualche singolo a loro nome grazie al successo del programma, incluso il 45 giri parlato della Ryan \"Granny's Miniskirt\" pubblicato nel 1966.\nAccoglienza.\nAll'epoca \"Beverly Hillbillies\" ricevette critiche generalmente negative. \"The New York Times\" defin\u00ec lo show \"straniante e non divertente\"; \"Variety\" lo descrisse come \"sgradevole a vedersi\". Fuori dal coro fu la recensione del noto critico Gilbert Seldes nel numero del 15 dicembre 1962 di \"TV Guide\": \"L'intero concetto sul quale si basa \"The Beverly Hillbillies\" \u00e8 fondato sull'incoraggiamento all'ignoranza... Ma \u00e8 divertente. Cosa posso farci?\"\nNonostante le critiche sfavorevoli, la serie divenne molto popolare e riscosse gran successo di pubblico. Durante le prime due stagioni, fu il programma pi\u00f9 visto negli Stati Uniti. Durante la seconda stagione, ebbe i rating di ascolto pi\u00f9 alti mai registrati per una sit-com di mezz'ora di durata. L'episodio \"The Giant Jackrabbit\" della seconda stagione divenne il programma pi\u00f9 visto di sempre in America all'epoca della sua prima messa in onda.\nCancellazione.\nLa nona stagione del telefilm trasmessa nel 1970\u201371 si classific\u00f2 alla trentatreesima posizione su 96 programmi totali nell'indice di gradimento del pubblico. Nonostante il risultato dignitoso, il programma venne cancellato nella primavera del 1971 dopo 274 episodi. La CBS, su pressione degli sponsor, era alla ricerca di un pubblico maggiormente sofisticato, e decise di focalizzare l'attenzione su show dall'ambientazione pi\u00f9 giovane, moderna ed urbana. Per fare spazio a queste nuove produzioni, tutti i programmi comici a tema campestre furono cancellati in contemporanea. L'operazione divenne nota con il nome \"purga rurale\". Pat Buttram, che impersonava Mr. Haney in \"La fattoria dei giorni felici\", notoriamente disse: \u00abFu l'anno nel quale la CBS uccise qualsiasi programma che mostrasse un albero al suo interno\u00bb.\nReunion.\nFilm-tv del 1981.\nNel 1981, il film-tv \"Return of the Beverly Hillbillies\", scritto e prodotto da Paul Henning, venne trasmesso sul canale televisivo CBS. Irene Ryan era morta nel 1973, e Raymond Bailey nel 1980. Anche se nella sceneggiatura viene fatto riferimento alla morte della nonna, fu introdotto il personaggio della sua centenaria madre (interpretata da Imogene Coca) per avere una figura simile. Max Baer Jr. rifiut\u00f2 di riprendere il ruolo che aveva condizionato tutta la sua carriera d'attore, e cos\u00ec Jethro Bodine venne interpretato da Ray Young.\nLa trama del film vede Jed tornare alla sua vecchia casa a Bug Tussle, avendo spartito il suo patrimonio tra Elly May e Jethro, entrambi stabilitisi sulla West Coast. Jethro \u00e8 diventato un egocentrico produttore hollywoodiano, Elly May dirige uno zoo-fattoria con animali domestici. La signorina Jane e il suo boss (Werner Klemperer) hanno una storia d'amore. Alla fine della storia i quattro personaggi principali si riuniscono insieme.\nEssendo stato girato dieci anni dopo la conclusione della serie, generalmente il giudizio degli spettatori circa il film-tv fu che lo spirito originale della serie era ormai andato perduto, complici le scomparse della Ryan e di Bailey e l'assenza di Baer, con quindi solo tre dei sei membri originali del cast in grado di riprendere il proprio ruolo. Inoltre, molte delle location originarie, compresa villa Clampett, non furono disponibili per le riprese a causa dei costi troppo elevati richiesti dai nuovi proprietari. Henning stesso ammise di aver provato imbarazzo a vedere il prodotto finito trasmesso in televisione, rimpiangendo di non aver avuto il tempo necessario per rifinire meglio il copione.\nSpeciale del 1993.\nNel 1993, Ebsen, Douglas, e Baer si riunirono sugli schermi in occasione di \"The Legend of the Beverly Hillbillies\", uno speciale celebrativo dedicato alla serie da CBS-TV. Si tratt\u00f2 di uno dei rari omaggi alla sitcom da parte della CBS, che doveva gran parte del suo successo alle serie prodotte negli anni sessanta, i cui vertici per\u00f2 provarono sempre una sorta di imbarazzo verso \"The Beverly Hillbillies\", spesso sminuendo l'importanza del programma nella storia del network ed invitando raramente i membri del cast a partecipare ai vari programmi retrospettivi.\nLo speciale \"The Legend of The Beverly Hillbillies\" ignora del tutto gli sviluppi della trama visti nel film tv del 1981; per esempio Jethro non \u00e8 un produttore cinematografico bens\u00ec un eminente medico di Los Angeles, Elly May si occupa ancora di animali, ma Jed \u00e8 tornato a casa sulle montagne, avendo perso la sua fortuna, sottrattagli dal disonesto banchiere Drysdale poi finito in prigione. Nancy Kulp era morta nel 1991 e quindi furono fatti solo sporadici riferimenti al suo personaggio nonostante i molteplici filmati di repertorio che la riguardavano mostrati all'interno dello special. Nel 1995 \"The Legend of The Beverly Hillbillies\" fu pubblicato in VHS dalla CBS/Fox Video, e nel 2009 venne inserito nei contenuti extra del cofanetto DVD della terza stagione della serie."}
{"id": "3662049", "revid": "599013", "url": "https://it.wikipedia.org/wiki?curid=3662049", "title": "Carol Blazejowski", "text": "Collegamenti esterni.\n "}
{"id": "3662050", "revid": "617444", "url": "https://it.wikipedia.org/wiki?curid=3662050", "title": "Duomo di Vieste", "text": ""}
{"id": "3662051", "revid": "339392", "url": "https://it.wikipedia.org/wiki?curid=3662051", "title": "Duomo di San Giovanni Rotondo", "text": ""}
{"id": "3662052", "revid": "96758", "url": "https://it.wikipedia.org/wiki?curid=3662052", "title": "Stazione di Meknes Al Amir", "text": ""}
{"id": "3662053", "revid": "617444", "url": "https://it.wikipedia.org/wiki?curid=3662053", "title": "Duomo di San Severo", "text": ""}
{"id": "3662054", "revid": "96758", "url": "https://it.wikipedia.org/wiki?curid=3662054", "title": "Stazione di Casablanca Port", "text": ""}
{"id": "3662055", "revid": "486946", "url": "https://it.wikipedia.org/wiki?curid=3662055", "title": "Stazione di L'Oasis", "text": ""}
{"id": "3662056", "revid": "729019", "url": "https://it.wikipedia.org/wiki?curid=3662056", "title": "Linea Kintetsu Ky\u014dto", "text": "La \u00e8 una linea a gestione privata che collega la citt\u00e0 giapponese di Ky\u014dto con Nara passando per Uji. Il percorso della linea privata \u00e8 in diretta concorrenza con la linea Nara, gestita dalla JR West che segue pi\u00f9 o meno lo stesso percorso in parallelo di pochi chilometri. Molti treni continuano fino alla stazione di Kintetsu Nara o sulla linea Kintetsu Kashihara tramite il nodo di interscambio della stazione di Yamato-Saidaiji dove formalmente la linea termina. Alcuni treni continuano invece nella linea Karasuma della metropolitana di Ky\u014dto.\nStoria.\nLa linea fu costruita dalle nel 1928, e entr\u00f2 a far parte delle Ferrovie Kintetsu nel 1963. Fra il 1945 e il 1968 si svolgevano dei servizi in collaborazione con le Ferrovie Keihan verso Kyoto a partire dalla stazione di Tambahashi. La collaborazione con la linea Karasuma part\u00ec nel 1988."}
{"id": "3662058", "revid": "617444", "url": "https://it.wikipedia.org/wiki?curid=3662058", "title": "Duomo di Lanusei", "text": ""}
{"id": "3662062", "revid": "617444", "url": "https://it.wikipedia.org/wiki?curid=3662062", "title": "Duomo di Terralba", "text": ""}
{"id": "3662063", "revid": "121070214", "url": "https://it.wikipedia.org/wiki?curid=3662063", "title": "Imminio", "text": "L'imminio o immonio \u00e8 un catione organico di struttura generale [R1R2C=NR3R4]+ ed \u00e8 considerabile come una immina terziaria. Gli ioni imminio sono importanti intermedi in molte reazioni organiche come il riarrangiamento di Beckmann, la reazione di Vilsmeier-Haack, la reazione di Stephen o la reazione di Duff. Non potendo essere isolati puri, a causa della carica netta, si trovano in natura sotto forma di sali.\nStruttura.\nI cationi imminio adottano geometrie simili a quelle degli alcheni. L'unti\u00e0 CN centrale \u00e8 quasi coplanare con tutti e quattro i sostituenti. La lunghezza del legame C=N \u00e8 di circa 129 picometri.\nFormazione.\nI cationi imminio si ottengono per protonazione e alchilazione delle immine corrispondenti:\nSono inoltre generati per condensazione di ammine secondarie con chetoni o aldeidi:\nSono note anche altre vie sintetiche per i cationi imminio, si possono per esempio ottenere tramite reazioni di apertura d'anello della piridina."}
{"id": "3662065", "revid": "1305772", "url": "https://it.wikipedia.org/wiki?curid=3662065", "title": "Tales of the Tempest", "text": " \u00e8 un videogioco di ruolo parte della serie videoludica \"Tales of\", sviluppato dalla Dimps e dalla Namco Tales Studio per Nintendo DS. Il gioco \u00e8 stato pubblicato in Giappone il 26 ottobre 2006. Il genere caratteristico di \"Tales of the Tempest\" \u00e8 chiamato . Il brano musicale principale del gioco \u00e8 \"VS\", interpretato da Misono.\n\"Tales of the Tempest\" era originariamente considerato parte della serie principale di \"Tales of\", ma nel 2007 con l'annuncio dello sdoppiamento dei titoli della serie in due classi denominate \"serie madre\" e \"serie di scorta\", il produttore Makoto Yoshizumi ha ufficialmente cambiato lo status di \"Tales of the Tempest\" a \"titolo di scorta\", il che lo esclude dalla principale serie di \"Tales\".."}
{"id": "3662074", "revid": "913245", "url": "https://it.wikipedia.org/wiki?curid=3662074", "title": "Shalonda Solomon", "text": ""}
{"id": "3662076", "revid": "47767", "url": "https://it.wikipedia.org/wiki?curid=3662076", "title": "Tides of Darkness", "text": ""}
{"id": "3662077", "revid": "47767", "url": "https://it.wikipedia.org/wiki?curid=3662077", "title": "Reign of Chaos", "text": ""}
{"id": "3662079", "revid": "1494169", "url": "https://it.wikipedia.org/wiki?curid=3662079", "title": "Beyond the Dark Portal", "text": ""}
{"id": "3662080", "revid": "729019", "url": "https://it.wikipedia.org/wiki?curid=3662080", "title": "Stazione dell'aeroporto di Casablanca-Muhammad V", "text": "La stazione dell'aeroporto di Casablanca-Muhammad V \u00e8 una stazione ferroviaria di Nouaceur, in Marocco, a servizio dell'aeroporto di Casablanca-Muhammad V, situata al livello -1 del terminal 1.\nEssa assicura il trasporto dall'aeroporto alle varie stazioni di Casablanca con la rete ferroviaria di treni regionali \"Al Bidaoui\". Questa serve l'aeroporto con una frequenza di un treno ogni ora. Le partenze dall'aeroporto a Casablanca si fanno dalle 6:00 alle 22:00, mentre viceversa avvengono dalle 4:30 alle 21:57 a partire dalla stazione di Ain Sebaa."}
{"id": "3662083", "revid": "16784", "url": "https://it.wikipedia.org/wiki?curid=3662083", "title": "Mo\u0161\u010dena", "text": "Mo\u0161\u010dena (in Ucraino: \"\u041c\u043e\u0449\u0435\u043d\u0430\") \u00e8 un villaggio (\"selo\") dell'Ucraina occidentale. Situato nel distretto di Kovel', nell'Oblast' di Volinia, dista approssimativamente 9\u00a0km dal centro amministrativo distrettuale, Kovel'."}
{"id": "3662085", "revid": "1494169", "url": "https://it.wikipedia.org/wiki?curid=3662085", "title": "Lord of the Clans", "text": ""}
{"id": "3662086", "revid": "47767", "url": "https://it.wikipedia.org/wiki?curid=3662086", "title": "The Last Guardian", "text": ""}
{"id": "3662087", "revid": "1305772", "url": "https://it.wikipedia.org/wiki?curid=3662087", "title": "Ljubov' Timofeevna Kosmodem'janskaja", "text": "Dopo la morte dei due figli nella Seconda guerra mondiale, Ljubov' Kosmodem'janskaja si dedica ad un'instancabile opera di testimonianza pacifista, che la porta a partecipare al Congresso mondiale della pace di Parigi del 1949 e a tenere conferenze in scuole, universit\u00e0, fabbriche, caserme e navi da guerra di molti Paesi del blocco sovietico.\nIl suo libro del 1950 \"Racconto di Zoja e \u0160ura\" () viene ristampato numerose volte anche all'estero.\nA Ljubov' Kosmodem'janskaja \u00e8 dedicato l'asteroide 2072 Kosmodemyanskaya."}
{"id": "3662089", "revid": "47767", "url": "https://it.wikipedia.org/wiki?curid=3662089", "title": "Cycle of Hatred", "text": ""}
{"id": "3662091", "revid": "1087849", "url": "https://it.wikipedia.org/wiki?curid=3662091", "title": "Pizzo Dosd\u00e8", "text": "Il Pizzo Dosd\u00e8 (3.280 ) \u00e8 situato in val Dosd\u00e8, di cui \u00e8 la montagna pi\u00f9 alta.\nDescrizione.\nSi trova nella provincia di Sondrio, vicino al confine con la Svizzera. il Bivacco Angelo e Seconda Caldarini pu\u00f2 essere usato come punto di appoggio per la salita alla vetta.\nCollegamenti esterni.\nPizzo di Dosd\u00e8 su camptocamp.org."}
{"id": "3662094", "revid": "256896", "url": "https://it.wikipedia.org/wiki?curid=3662094", "title": "Accademia teatrale ITACA", "text": ""}
{"id": "3662097", "revid": "1983214", "url": "https://it.wikipedia.org/wiki?curid=3662097", "title": "Nick Love", "text": " \nLove \u00e8 arrivato all'attenzione del pubblico nel Regno Unito per aver partecipato ai film \"The Football Factory\", \"The Business\" e \"The Firm\". Ha due tatuaggi del Millwall, di cui uno all'interno del suo labbro inferiore.\nLove \u00e8 noto per aver collaborato con l'attore Danny Dyer. I due hanno collaborato su molti film tra cui \"Goodbye Charlie Bright\", \"The Football Factory\", \"The Business\" e \"Outlaw\".\nVita privata.\nLove \u00e8 stato brevemente sposato con l'attrice di \"EastEnders\", Patsy Palmer."}
{"id": "3662100", "revid": "1452073", "url": "https://it.wikipedia.org/wiki?curid=3662100", "title": "Alice in Wonderland (videogioco 2000)", "text": "Alice in Wonderland \u00e8 un videogioco a piattaforme sviluppato dalla Digital Eclipse Software e pubblicato dalla Nintendo per Game Boy Color. \u00c8 stato pubblicato in America del Nord il 4 ottobre 2000. Il videogioco segue la trama del film d'animazione \"Alice nel Paese delle Meraviglie\"."}
{"id": "3662101", "revid": "271907", "url": "https://it.wikipedia.org/wiki?curid=3662101", "title": "Ljubov' Kosmodem'janskaja", "text": ""}
{"id": "3662106", "revid": "339392", "url": "https://it.wikipedia.org/wiki?curid=3662106", "title": "Duomo di Tempio Pausania", "text": ""}
{"id": "3662107", "revid": "1573940", "url": "https://it.wikipedia.org/wiki?curid=3662107", "title": "Cyriacotheriidae", "text": "I ciriacoteriidi (Cyriacotheriidae ) sono una famiglia di mammiferi estinti, appartenente all'ordine Cimolesta, vissuti nel Paleocene (64/60 milioni di anni fa), i cui resti fossili sono stati ritrovati esclusivamente in Nordamerica.\nDescrizione.\nQuesti mammiferi sono conosciuti principalmente per resti cranici, che indicano animali di medie dimensioni (lunghezza circa un metro) dalle caratteristiche corporee non ben definite. La caratteristica principale dei ciriacoteriidi era la dentatura: i premolari erano molariformi, mentre il terzo e il quarto molare superiore erano dotati di creste a forma di W. Il genere pi\u00f9 conosciuto \u00e8 \"Cyriacotherium\".\nClassificazione.\nA causa delle insolite caratteristiche della dentatura, i ciriacoteriidi non hanno goduto di una classificazione chiara fin dalla data della prima scoperta (Rose e Krause, 1982). Numerose caratteristiche dentarie ricordano i pantodonti, quadrupedi erbivori tipici del Paleocene, come \"Pantolambda\" (ad esempio i piccoli incisivi, dilambdodontia nei molari inferiori); altri studi (Van Valen 1988, Muizon e Marshall 1992, Lucas 1993) hanno sottolineato che altre caratteristiche avvicinerebbero i ciriacoteriidi ai dermotteri, un piccolo gruppo di mammiferi arboricoli dalle incerte affinit\u00e0, forse imparentati con i primati. Pi\u00f9 di recente, la descrizione di un ciriacoteriide arcaico (\"Presbytherium\") ha messo in luce le reali affinit\u00e0 con i pantodonti (Scott 2010). \nSi suppone che le caratteristiche simili a quelle dei dermotteri fossero il risultato di una convergenza evolutiva."}
{"id": "3662108", "revid": "1776051", "url": "https://it.wikipedia.org/wiki?curid=3662108", "title": "Cyclos", "text": "Cyclos \u00e8 un software open source per online banking adatto per istituzioni di microfinanza, banche locali e regionali (specialmente in paesi in sviluppo) e sistemi di moneta alternativa come LETS, reti di baratto e banca del tempo.\nCyclos offre le seguenti funzionalit\u00e0:\nCyclos pu\u00f2 essere utilizzato tramite la rete ma funziona anche con cellulari (WAP/SMS) e dispositivi POS (Point Of Sale), possibilitando cos\u00ec pagamenti per SMS e tramite carta."}
{"id": "3662109", "revid": "729019", "url": "https://it.wikipedia.org/wiki?curid=3662109", "title": "Linea Katamachi", "text": "La , meglio nota come , \u00e8 una ferrovia suburbana della regione del Kansai, in Giappone. Collega la citt\u00e0 di Osaka con la parte nord-orientale della Prefettura di Osaka e con quella meridionale della Prefettura di Kyoto, terminando a pochi chilometri dalla citt\u00e0 di Nara. I terminali sono la stazione di Kizu a Kizugawa, nella prefettura di Ky\u014dto, e la stazione di Ky\u014dbashi, a Osaka. \u00c8 gestita da West Japan Railway Company (JR West).\nIl nome \"Gakkentoshi\", letteralmente \"citt\u00e0 della ricerca\", indica la Citt\u00e0 della scienza del Kansai, un vasto comprensorio universitario e di istituti di ricerca situato nei dintorni della stazione terminale di Kizu. La linea \u00e8 conosciuta maggiormente con questo nome che con quello ufficiale Katamachi, che era il nome della vecchia stazione terminale di Osaka, dismessa nel 1997 dopo l'apertura della linea JR T\u014dzai.\nServizi ferroviari.\nLa maggior parte dei convogli, dopo essersi fermati alla stazione di Kyobashi, proseguono sulla linea JR T\u014dzai che attraversa in sotterranea il centro di Osaka e termina alla stazione di Amagasaki. L'unione delle due linee viene chiamata linea T\u014dzai-Gakkentoshi. Da Amagasaki alcuni treni proseguono sulla linea principale T\u014dkaid\u014d (linea JR K\u014dbe) ed altri sulla linea Fukuchiyama (linea JR Takarazuka). Questo collegamento permette di viaggiare direttamente da Kizugawa a est, verso K\u014dbe, Himeji, e Sanda. Alcuni dei convogli che transitano ad Amagasaki, partono o arrivano alla stazione di Nara passando per quella di Kizu.\nSono disponibili diversi servizi ferroviari:\nStoria.\nLa linea fu costruita nel 1895 dalle ed inizialmente collegava la stazione di Katamachi a Osaka con quella di Shij\u014dnawate per un percorso di una dozzina di chilometri. Due anni dopo le Ferrovie del Kansai acquisirono la linea e costruirono il tratto da Shij\u014dnawate a Kizu, con l'intenzione di prolungare la ferrovia fino a Nagoya. Quando in seguito le Ferrovie del Kansai comprarono dalla Ferrovia di Osaka la linea da Nara a Minatomachi (l'odierna stazione di Namba), la Katamachi divenne una linea secondaria.\nNel 1932, il tratto Katamachi Shij\u014dnawate divenne la prima linea elettrica nel Kansai delle Ferrovie del Governo del Giappone. Il tratto elettrico fu esteso fino alla stazione di Nagao nel 1950 ed in seguito per lungo tempo non vi furono altre modifiche. Dopo la privatizzazione delle Ferrovie Nazionali Giapponesi, nel 1987 la linea pass\u00f2 alla West Japan JR, che nel giro di due anni apport\u00f2 sensibili miglioramenti e complet\u00f2 la linea elettrica. Nel 1997 venne inaugurata la linea JR T\u014dzai, proveniente da Amagasaki, che venne congiunta alla linea Katamachi nella stazione di Ky\u014dbashi. La vecchia stazione terminale di Katamachi fu abbandonata e sostituita da quella passante di \u014csakaj\u014d-kitazume, che fa parte della linea JR T\u014dzai. I treni poterono subito proseguire sulla linea di Fukuchiyama. Nel 2008 fu inaugurata la linea \u014csaka Higashi delle Ferrovie Osaka Soto-Kanjo, anch'essa gestita dalla West Japan JR, che collega la stazione di Hanaten della linea Katamachi con la stazione di Ky\u016bh\u014dji di Yao."}
{"id": "3662110", "revid": "339392", "url": "https://it.wikipedia.org/wiki?curid=3662110", "title": "Duomo di Mazara del Vallo", "text": ""}
{"id": "3662114", "revid": "76963", "url": "https://it.wikipedia.org/wiki?curid=3662114", "title": "Frank McRae", "text": "Biografia.\nL'attore afroamericano \u00e8 stato un giocatore di football americano prima di entrare nel mondo del cinema: ha giocato nei Chicago Bears e nei Los Angeles Rams. Nel cinema, grazie al suo fisico possente ed alla sua altezza (198\u00a0cm), ha rivestito spesso ruoli da bullo, da duro o figure di autorit\u00e0, raramente ha coperto ruoli in alcune commedie. Ha attirato l'attenzione su di s\u00e9 dopo la comparsa nel film \"Dillinger\" del 1973, nel ruolo di Reed Youngblood, personaggio che aiuter\u00e0 nella fuga Warren Oates. Ha poi rapidamente collezionato piccoli ruoli in altre importanti pellicole della seconda met\u00e0 degli anni settanta come \"L'eroe della strada\", \"F.I.S.T.\", \"Taverna Paradiso\", \"Un mercoled\u00ec da leoni\" e \"Rocky II\". Per non soffermarsi sempre negli stessi ruoli bruti, ha partecipato a pellicole comiche come \"Miracolo sull'8\u00aa strada\", \"Palle in canna\" e \"Last Action Hero - L'ultimo grande eroe\".\nMcRae \u00e8 morto il 29 aprile 2021 a causa di un infarto."}
{"id": "3662115", "revid": "767487", "url": "https://it.wikipedia.org/wiki?curid=3662115", "title": "Insidious (film)", "text": "Insidious \u00e8 un film del 2010 diretto da James Wan, su una sceneggiatura di Leigh Whannell.\nNella cronologia interna dei film della serie, rappresenta il penultimo capitolo della saga.\nTrama.\nLa coppia sposata Josh e Renai Lambert, i loro figli Dalton e Foster e la figlia piccola Cali, si trasferiscono in una nuova abitazione. Una notte, Dalton sale in soffitta e viene spaventato da qualcosa nell'ombra; il giorno dopo non si sveglia, cadendo in un coma inspiegabile.\nDopo tre mesi di trattamenti in ospedale senza risultati, Renai e Josh portano a casa Dalton. Subito dopo inizia a verificarsi nell'abitazione dell'attivit\u00e0 paranormale; Renai sente strani voci sul baby monitor quando nessuno \u00e8 nella stanza di Cali, Foster dice che Dalton cammina di notte, Renai vede una figura spaventosa di un uomo nella stanza di Cali e l'allarme di sicurezza della casa viene ripetutamente attivato senza motivo. Dopo che Renai trova un'impronta insanguinata sul letto di Dalton, ne parla con il marito che per\u00f2 ignora le sue affermazioni. La notte stessa la donna viene attaccata dalla figura nella stanza di Cali e i Lambert decidono di trasferirsi altrove.\nTuttavia le attivit\u00e0 paranormali continuano anche nella nuova casa, con Renai che vede la figura spettrale di un bambino aggirarsi nei corridoi. La madre di Josh, Lorraine, va a trovarli e dice di aver fatto un sogno su una figura oscura nella stanza di Dalton. All'improvviso vede la stessa figura - un mostruoso demone dalla faccia rossa - in piedi dietro Josh. Immediatamente dopo, la stanza di Dalton viene messa a soqquadro da forze invisibili.\nLorraine chiama Elise Rainier, una psichica, con i suoi assistenti investigatori del paranormale Specs e Tucker. Elise avverte una presenza in casa ed entrando nella stanza di Dalton vede la stessa figura demoniaca e dalla faccia rossa vista da Lorraine.\nElise spiega che Dalton non \u00e8 in coma; \u00e8 nato con la capacit\u00e0 di viaggiare mentalmente sul piano astrale, facendolo ripetutamente nel sonno credendo che le sue capacit\u00e0 fossero semplicemente sogni. Tuttavia, tre mesi prima ha viaggiato troppo lontano e si \u00e8 perso in un regno del purgatorio chiamato \"l'Altrove\", un luogo abitato dalle anime tormentate dei morti. Senza la sua presenza mentale, il corpo di Dalton appare in coma e gli spiriti potrebbero usarlo per entrare nel mondo fisico. Josh \u00e8 scettico della cosa finch\u00e9 non si rende conto che i disegni nella camera da letto di Dalton raffigurano le sue capacit\u00e0 di proiezione astrale e al demone dalla faccia rossa.\nElise esegue una seduta spiritica per comunicare con Dalton. Durante la seduta, il demone possiede brevemente il corpo di Dalton e attacca il gruppo prima di essere fermato da Elise. Quest'ultima rivela di conoscere Lorraine da decenni, avendo aiutato Josh quando aveva otto anni: Josh possiede a sua volta capacit\u00e0 di proiezione astrale che ha tramandato al figlio, ed era perseguitato dallo spirito parassitario di una vecchia malvagia che voleva possederlo che si palesava in diverse foto scattate al bambino in cui appariva sempre pi\u00f9 vicino a lui; per impedire che ci\u00f2 accadesse, Elise aveva soppresso la sua memoria dell'abilit\u00e0. Elise dice a Josh che l'unico modo per salvare Dalton \u00e8 che lui entri nell'Altrove per recuperarlo.\nElise induce Josh in trance e lui si proietta nella loro casa precedente. Va in soffitta, ma viene attaccato dalla stessa figura che ha attaccato Renai. Dopo averlo sconfitto, Josh entra nella tana del demone, dove trova Dalton incatenato al pavimento. Josh lo libera, ma vengono catturati dal demone con la faccia rossa mentre gli spiriti dell'Aldil\u00e0 invadono il mondo reale e terrorizzano Elise, Renai e gli altri. Dopo essere riuscito a scappare, Josh affronta la vecchia che lo perseguitava da bambino e le intima di lasciarlo stare, al che la vecchia si dissolve nell'oscurit\u00e0. Quando Josh e Dalton tornano ai loro corpi, si svegliano nella loro nuova casa e gli spiriti sembrano scomparire.\nSollevati dalla fine dell'incubo, Elise inizia a fare i bagagli con Josh ma si accorge che le mani dell'uomo appaioni vecchie e avvizzite. Gli scatta quindi una foto a tradimento e Josh reagisce con violenza, strangolandola a morte. Renai arriva nella stanza e trova il cadavere della donna; raccogliendo la fotocamera vede l'immagine scattata da Eloise ritraente lo spirito della vecchia, facendo intendere che Josh \u00e8 stato posseduto. Renai viene raggiunta da quello che sembra il marito, reagendo spaventata. Una scena dopo i titoli di coda mostra la vecchia spegnere una candela.\nProduzione.\nLa pellicola \u00e8 stata interamente girata a Los Angeles nei primi mesi del 2010. Inizialmente il film era intitolato \"The Further\", poi cambiato in \"The Astral\", prima di essere intitolato definitivamente \"Insidious\".\nDistribuzione.\nDivieti.\nIl film \u00e8 stato presentato in anteprima al Toronto International Film Festival il 14 settembre 2010. L'uscita nelle sale cinematografiche statunitensi \u00e8 avvenuta il 1\u00ba aprile 2011 con la classificazione di et\u00e0 PG-13, cio\u00e8 vietato ai minori di 13 anni \"per i contenuti tematici, violenza, terrore e immagini spaventose, e linguaggi fortemente scurrili\". In Italia il film \u00e8 uscito nelle sale il 28 ottobre 2011 ricevendo nessun divieto, a cura della Filmauro.\nIncassi.\nIn Italia il film ha incassato circa 2.000.000 di euro, mentre a livello globale 97.009.150 di dollari, di cui 13.271.464 solo nel weekend d'apertura.\nSequel.\nNel 2013 \u00e8 stato realizzato un sequel intitolato \"Oltre i confini del male - Insidious 2\" diretto da James Wan ed interpretato nuovamente da Patrick Wilson e Rose Byrne.\nNel 2015 \u00e8 stato realizzato il terzo capitolo della serie, \"Insidious 3 - L'inizio\", che rappresenta un prequel dei primi due capitoli. Nel terzo film tornano come attori Lin Shaye, Leigh Whannell e Angus Sampson, nei ruoli della medium e dei due aiutanti.\nNel 2018 \u00e8 uscito un ulteriore prequel intitolato \"Insidious - L'ultima chiave\": nella narrazione degli avvenimenti sarebbe un seguito del terzo capitolo, avvenuto prima dei film 1 e 2."}
{"id": "3662117", "revid": "729019", "url": "https://it.wikipedia.org/wiki?curid=3662117", "title": "Aleksandr Anatol'evi\u010d Kosmodem'janskij", "text": "Biografia.\nFratello minore di Zoja Anatol'evna Kosmodem'janskaja, come tenente anziano della Guardia comand\u00f2 una batteria di artiglieria semovente nella battaglia di K\u00f6nigsberg. Pochi giorni dopo mor\u00ec durante un attacco a Vierbr\u00fcderkrug, a nord-ovest di K\u00f6nigsberg."}
{"id": "3662120", "revid": "1452073", "url": "https://it.wikipedia.org/wiki?curid=3662120", "title": "Alice in Wonderland (videogioco 2010)", "text": "Alice in Wonderland \u00e8 un videogioco d'azione pubblicato dalla Disney Interactive Studios, che aveva annunciato il 23 luglio 2009 che un videogioco basato sull'omonimo film sarebbe stato pubblicato per Wii, Nintendo DS, Microsoft Windows e Zeebo nella stessa settimana della presentazione del film. La colonna sonora \u00e8 stata realizzata dal compositore di musiche per videogiochi Richard Jacques."}
{"id": "3662121", "revid": "271907", "url": "https://it.wikipedia.org/wiki?curid=3662121", "title": "Aleksandr Kosmodem'janskij", "text": ""}
{"id": "3662122", "revid": "305330", "url": "https://it.wikipedia.org/wiki?curid=3662122", "title": "Promulgata", "text": ""}
{"id": "3662123", "revid": "1226", "url": "https://it.wikipedia.org/wiki?curid=3662123", "title": "Serie Di Kamen Rider", "text": ""}
{"id": "3662128", "revid": "729019", "url": "https://it.wikipedia.org/wiki?curid=3662128", "title": "3 Count Bout", "text": " \u00e8 un videogioco del genere picchiaduro pubblicato nel 1993 da SNK.\nModalit\u00e0 di gioco.\n\"3 Count Bout\" presenta una scelta tra ben dieci lottatori di differenti nazionalit\u00e0 e con differenti tecniche di combattimento, nonch\u00e9 la possibilit\u00e0 di giocare in modalit\u00e0 singolo giocatore, in doppio con sfida tra i due giocatori oppure in doppio con cooperazione tra i due giocatori.\nLo scorrimento del gioco \u00e8 multidirezionale, e si hanno a disposizione quattro pulsanti: con il primo si sferrano pugni, con il secondo calci, con il terzo si effettua un attacco in salto colpendo l'avversario sia se \u00e8 in piedi che se \u00e8 a terra, mentre con il quarto pulsante si schiena l'avversario.\nCon varie combinazioni dei controlli \u00e8 possibile effettuare varie tecniche come attacchi in corsa, attacchi dai pali, tecniche di evasione dai colpi nemici, prese di sottomissione e altri colpi; andando in collisione con l'avversario \u00e8 possibile tentare una presa, momento durante il quale si pu\u00f2 notare una barra di energia che indica chi sta per avere la meglio: il vincitore del confronto potr\u00e0 utilizzare la mossa che preferisce.\nIl gioco consiste in dieci livelli, in quanto si dovranno affrontare tutti i personaggi del gioco compreso un clone del proprio lottatore con una differente paletta di colori; il gioco traccia una breve storyline dove il protagonista dovr\u00e0 vincere inizialmente un torneo per dilettanti, per poi puntare al titolo iridato; sul suo cammino ci saranno anche incontri lontano dal ring ufficiale, come sfide in un ring con corde elettrificate e sfide su strada in luoghi come parcheggi o cantieri, ove \u00e8 possibile utilizzare armi sparse sul suolo come mazze o taser.\nIn base al luogo di sfida cambia anche il regolamento per decretare il vincitore: sui ring si pu\u00f2 vincere per schieramento (vengono contati tre secondi), per resa causa presa di sottomissione o per uscita dal ring prolungata (vengono contati venti secondi), mentre nello street fighting la vittoria viene conseguita se uno dei lottatori a terra non si rialza prima di dieci secondi."}
{"id": "3662133", "revid": "729019", "url": "https://it.wikipedia.org/wiki?curid=3662133", "title": "Traci Brooks", "text": "Biografia.\nDopo essere cresciuta in una fattoria di St. Marys in Ontario nel 2000 apparve come \"Miss Giugno\" sul \"Toronto Sunshine Millennium Calendar\" e fu, in seguito, ingaggiata come modella per le industrie birraie Molson, Labatt e Budweiser. Ma le sue aspirazioni non si fermarono e, grazie alla preparazione atletica ricevuta dal wrestler professionista Ron Hutchinson, nel gennaio del 2001 debutt\u00f2 nel wrestling con il ring name \"Tracy Brooks\".\nCarriera.\nGli inizi (2000\u20132003).\n\u00c8 apparsa in numerose competizioni del Circuito indipendente, incluso BCW Border City Wrestling e AWF \"Apocalypse Wrestling Federation\". Durante il suo periodo di collaborazione con AWF, oltre ad aver partecipato al feud con La Felina e ad avere avuto come manager l'artista hip hop Dan-e-o, il 30 agosto 2001 (con il ring name \"Miss Apocalypse\") conquista il titolo dei pesi massimi sconfiggendo Joey Knight.\nLa sua carriera continua nei circuiti indipendenti \"Blood Sweat and Ears\" della sua regione dove, tra le sue avversarie, ci furono anche Amber O'Neal e Christie Ricci\nTotal Nonstop Action Wrestling (2003\u20132010).\nPrime apparizioni (2003\u20132004).\nIl suo debutto presso la TNA avvenne il giorno 30 aprile 2003 dove, vestita da scolaretta, attacca Lollipop una ballerina impegnata ad intrattenedere il pubblico durante gli intervalli. La settimana successiva partecipa ad un Gauntlet match in cui la vincitrice avrebbe ottenuto l'accesso all'evento del campionato mondiale dei pesi massimi WHC presso il NWA e dove, durante un match svoltosi fra tre partecipanti (lei, Desire e Trinity) vinse la prima sfida.\nNell'evento successivo fu invece eliminata da Kid Kash.\nIl 21 maggio, affianc\u00f2 David Young in un torneo di \"Anarchy Alliance\" che avrebbe determinato il numero di contendenti al NWA World Tag Team Championship. Nello stesso giorno i due vinsero contro gli avversari Kid Kash e Trinity e successivamente, il 4 giugno, vinsero anche contro Ron Killings, presentatosi da solo sul ring perch\u00e9 il suo partenr Don Harris rifiut\u00f2 di combattere al suo fianco. Persero invece contro il team America's Most Wanted composto da Chris Harris e James Storm nelle finali svoltesi il giorno 11 giugno.\nIl 18 giugno, in accordo con le wrestler Nurse Veronica e Valentina form\u00f2 uno stable tutto femminile che partecip\u00f2 al TNA pay-per-view con il nome di \"Bitchslap\". Questo trio dur\u00f2 poco per\u00f2, in quanto Nurse Veronica sciolse il contratto con TNA e Traci venne rimossa dal palinsesto televisivo.\nAl suo rientro in TNA, avvenuto il 5 novembre 2003, Traci aiuta Shane Douglas nella sconfitta di The Sandman mentre, il giorno 26 dello stesso mese, lei e lo stesso Douglas aiutano Michael Shane a sconfiggere Sonjay Dutt. Al termine del match, Douglas annuncia che il nuovo trio prende il nome di \"The New Franchise\".\nRelazione con Michael Shane (2004\u20132006).\nIl trio incomincia un feud con Triple X (Christopher Daniels, Low-Ki ed Elix Skipper) che termina il 21 aprile 2004 quando Shane Douglas, lasciatosi sfuggire la possibilit\u00e0 di schienare Daniels, litiga con il suo mentore e Traci, afferrando quest'ultimo alla schiena, offre al suo compagno la possibilit\u00e0 di colpirlo con un superkick. Traci continuer\u00e0 ad aiutarlo anche nella settimana successiva quando, in un match singolo, lo stesso Shane Douglas viene di nuovo sconfitto.\nLa sua carriera di valletta in appoggio a Michael Shane continua anche mentre questi \u00e8 impegnato nei combattimenti del X Division Championship e dove si dimostra incapace di battere A.J. Styles, l'incombente campione. Cos\u00ec, con lo scopo di aumentare il loro potenziale numerico, i due decidono di formare un nuovo stable/tag team con il wrestler Frankie Kazarian ottenendone un duo conosciuto dai fans con il nome di Shazarian.\nIl 28 luglio 2004, in uno scontro a tre del Ultimate X match i due si ritrovano a sfidarne il detentore (A.J. Styles) che, seppur in grado di neutralizzare le interferenze di Traci, subisce gli attacchi del duo Shazarian fino a cadere al tappeto incosciente e i due, al termine della scalata al X Division Championship, ottengono la cintura divenendone i co-detentori. Perderanno il titolo in un seguente Gauntlet match avvenuto il giorno 11 agosto contro Petey Williams.\nVerso la fine del 2004 Traci lascia il duo Shazarian per proporsi, in contrapposizione con Trinity, come assistente di Dusty Rhodes l'allora \"TNA Director of Authority\" il quale, e per tutta risposta, propone alle due donne di reclutare due nuovi tag team che, affrontandosi nel Destination X del 13 maggio 2005 avrebbero, vincendo, ottenuto la posizione contesa. Traci forma un team con gli Harris Brothers (Don e Ron Harris, conosciuti anche come \"the Disciples of Destruction\") e, vincendo la disputa con il team avversario (Big Tilly e Bruno Sassi \"Phi Delta Slam\"), conquista il ruolo di assistente di Dusty Rhodes.\nNel periodo successivo, Traci lascia quel ruolo per divenire valletta di Chris Sabin, impegnato in un fued con Michael Shane e Trinity. Durante il Lockdown del 24 aprile, in un incontro a quattro tra Chirs Sabin, Sonjay Dutt, Shocker e Michael Shane, lei fallisce un tentativo di prevenire le interferenze di Trinity. Il feud continua anche nel Hard Justice avvenuto il 15 maggio quando, Michael Shane e Trinity vincono contro gli stessi Sabin e Traci. Durante il match comunque, Trinity si sposta dalla parte di Sabin e Traci fa la stessa cosa con Michael Shane e per ritornare, in seguito, ad assisterlo come valletta anche quando quest'ultimo decide di sostituire il proprio ring name con il suo vero nome (Matt Bentley).\nNell'Agosto del 2005, durante la rinegoziazione del contratto del suo assistito, Traci svolge anche il lavoro di intervistatrice per la TNA e, l'11 settembre, nel corso dell'Unbreakable continua a svolgere quest'ultimo incarico anche dietro le quinte del programma televisivo. Ritorna al fianco di Matt Bentley dopo la firma del contratto.\nNel febbraio 2006 Bentley incomincia un feud con il suo ex partener Lance Hoyt e, quando in seguito Bentley ne viene estromesso a causa di un infortunio, Traci continua a lavorare per la TNA occupandosi di alcune parti promozionali.\nIl 15 maggio, durante le registrazioni di \"Impact!\", Traci lotta con Gail Kim nel primo incontro tra donne avvenuto a pi\u00f9 di un anno di distanza dall'ultimo evento del genere, ma perde l'incontro dopo le interferenze del team America's Most Wanted. Questa registrazione per\u00f2, fu svolta solamente per promuovere l'imminente vendita dei DVD di TNA Knockouts e non per la programmazione televisiva. Traci vince un successivo incontro con Gail Kim in un Hardcore War e dove il ruolo di arbitro viene svolto da Christy Hemme.\nManager di Robert Roode (2006\u20132008).\nTraci viene annunciata come valletta di Robert Roode durante il Bound for Glory del 2006 e, dopo aver cambiato il suo nome in \"Ms. Brooks\", continua nel suo nuovo incarico anche nel \"Fight for the Right Tournament\" svoltosi durante l\"'Impact!\" del 28 ottobre. Perde contro Eric Young in un bikini contest al Turning Point e le viene chiesto di proporgli un contratto dove, nella storyline, lei avrebbe dovuto insistere per ottenere un rapporto sessuale con lui e, finalmente, riuscire a sedurlo durante l'Against All Odds 2006, e proporgli di firmare un contratto con \"Robert Roode Inc.\".\nDopo un periodo passato senza storyline MS. Brooks entra in rivalit\u00e0 con Gail Kim da cui viene battuta sia durante una puntata di \"Impact!\" che durante lo Slammiversary svoltosi nello stesso anno.\nNell'episodio di \"Impact!\", del 23 agosto 2007, Robert Roode subisce un colpo basso da Gail Kim e Roode, scontento di aver perso, nel seguito del match continua ad attaccarla fino a quando Kaz (Kazarian) sopraggiunge ad aiutarla. Nell'episodio del 4 ottobre viene rivelato che Ms. Brooks e Robert Roode non sono legati sentimentalmente e che l'unica ragione per cui lei continui a subire i suoi abusi \u00e8 il fatto che vuole aiutare la propria madre ammalata. Nel seguito degli apisodi di \"Impact!\" e durante lo svolgimento del Genensis una fan si propone per essere la sostituta di Ms. Brooks e Roode, dopo essere entrato con Ms. Brooks nell'Angle Alliance continua, a malincuore, a mantenere quest'ultima al suo fianco.\nAl Genesis del 1\u00ba novembre 2007, Ms. Brooks sviene a causa di un colpo di calore e sembra riprendersi bene dopo l'aiuto ricevuto dai medici, ma corrono voci che questo svenimento sia solo una messinscena organizzata da Vince Russo.\nDurante le registrazioni dell'episodio di \"Impact!\" del 10 gennaio 2008 Roode licenzia Ms. Brooks per sostituirla con la fan gi\u00e0 rivelatasi in precedenza ed a cui assegna il nome di Ms. Payton Banks e Ms. Brooks, oltre ad essere ritornata ad utilizzare il suo ring name preferito (Traci Brooks), da inizio ad una faida con Ms. Payton Banks e riesce a sconfiggerla durante l'Against All Odds.\nIl 3 aprile, in una puntata di \"Impact!\", Traci sconfigge di nuovo Ms. Payton Banks grazie ad un facebuster sulla corda pi\u00f9 alta e, nel corso del Lockdown avvenuto il 13 aprile, partecipa nell'edizione del primo \"Queen of the Cage\" che viene vinto da Roxxi Laveaux ed infine, durante il Sacrifice tenutosi l'11 maggio 2008, Traci partecipa al TNA Knockouts Makeover Battle Royal che viene vinto da Gail Kim.\nKnockout Law (2008\u20132009).\nDurante uno scorcio di riprese avvenuto dietro le quinte dell'edizione di \"Impact!\" del 17 luglio, si vedono Jim Cornette (il manager direttore) e Traci discutere di qualcosa al riguardo delle Knockouts e subito dopo, nell'episodio di \"Impact!\" del 7 agosto, Traci svolge il ruolo di arbitro durante un match avvenuto tra Roxxi Laveaux e Jacqueline e din cui vinse Roxxi Laveaux.\nNell'Agosto dello stesso anno Cornette annuncia l'assegnazione ufficiale di Traci come arbitro della divisione Knockouts e che il nuovo ring name assegnatole \u00e8 \"Knockout Law\". Traci comunque, effettua arbitraggi anche nel corso di match maschili come ad esempio in un incontro tra il team Motor City Machineguns (Chris Sabin e Alex Shelley) anteposti alla coppia Suicide e Daniels.\nNel gennaio 2009 cessano improvvisamente le sue apparizioni nelle trasmissioni della TNA e Jim Cornette decide di riassumere il controllo della divisione femminile.\nTraci, ritorna a svolgere il suo ruolo di arbitro nell'edizione di \"Impact!\" del 12 marzo 2009.\nCompetizione singola (2009\u20132010).\nRitorna in televisione durante un episodio di \"iMPACT!\" del 23 luglio 2009 e, nel corso di un'intervista con Lauren Brooke spiega di essersi assentata da TNA per occuparsi di alcuni progetti personali ad Hollywood ed aggiunge che sarebbe ritornata a svolgere il suo ruolo di arbitro nella \"Knockout Battle Royal\" in programmazione durante la stessa serata televisiva. La vincitrice di quella competizione avrebbe ricevuto 50.000 dollari e la possibilit\u00e0 di far parte della Main Event Mafia e Traci, dopo aver atteso che le due partecipanti impegnate sul ring (Tara e Awesome Kong) si stancassero a vicenda nel corso della finale, si rivela a sua volta come contendente ai premi e vince il match gettando le due avversarie all'esterno delle corde.\nNel successivo episodio di \"Impact!\", Traci, rilasciando una nuova intervista a Lauren Brooke, spiega che i motivi delle sue assenze sono dovuti al fatto che sia la TNA ad escluderla dalla propria programmazione televisiva.\nNell'episodio del 27 agosto combatte, in coppia con Sharmell e come membro della Main Event Mafia, in un torneo TNA Knockouts Tag Team Championship e vengono eliminate dalla coppia Awesome Kong and Raisha Saeed gi\u00e0 nel primo incontro. Nell'episodio del 1\u00ba ottobre, in una \"Battle of the Playboy Models\", Traci viene sconfitta da Christy Hemme e, dopo lo scioglimento della Main Event Mafia avvenuto nell'episodio del 22 ottobre 2009, Traci apre una rivalit\u00e0 con Alissa Flash.\nIl contratto tra TNA e Traci viene sciolto il 4 marzo 2010.\nRitorno in TNA (2011\u20132012).\nTraci riappare in TNA nel corso delle registrazioni della puntata di \"Impact!\" avvenute il 14 febbraio 2011, dove giunge in soccorso di Kazarian (l'uomo che ha sposato il 7 gennaio 2010) impegnato in un combattimento contro Robbie E e Cookie.\nIl 27 aprile, nel corso di un House show avvenuto nella citt\u00e0 di Erie, (Pennsylvania) ed in un incontro valido per il TNA Women's Knockout Championship Traci sfida senza successo la wrestler Madison Rayne ma, due giorni dopo, durante un nuovo House show tenutosi nella citt\u00e0 di Cleveland in Ohio, riesce a sconfiggere quest'avversaria in un match senza titoli in palio.\nIl 21 giugno nell'edizione di \"Impact Wrestling\", Traci fa il suo ritorno in TNA correndo in aiuto di Velvet Sky e Mickie James durante un combattimento con ODB e Jacqueline.\nIl 18 agosto ritorna a svolgere il suo ruolo di arbitro e, il 1\u00ba settembre, in una nuova edizione di \"Impact Wrestling\" il ruolo di arbitro viene passato a Karen Jarrett che, di conseguenza, assume Traci come sua assistente esecutiva.\nAltri media.\nIl 26 giugno 2009 viene diffusa la notizia che TNA ha firmato un accordo con Playboy per poter fare apparire Traci come la prima delle Wrestler Knockout disposta a posare per la rivista.\nChristy Hemme comunque, aveva gi\u00e0 posato per Playboy ma lo aveva fatto prima di essere ingaggiata dalla stessa TNA.\nIl 2 settembre viene diffusa la notizia che Playboy ha deciso di non pubblicare le foto di Traci mentre, il 17 settembre, gli scatti vengono invece rilasciati sul loro sito Cyber Club.\nVita privata.\nIl 7 gennaio 2010 ha sposato il wrestler Frankie Kazarian."}
{"id": "3662141", "revid": "729019", "url": "https://it.wikipedia.org/wiki?curid=3662141", "title": "Aston Martin DB7 Zagato", "text": "La DB7 Zagato \u00e8 una autovettura gran turismo prodotta dalla Aston Martin, in collaborazione con la carrozzeria Zagato, dal 2002 al 2003 in edizione limitata.\nContesto.\nIl modello \u00e8 stato presentato al Salone dell'automobile di Parigi nell'ottobre del 2002. Tutti gli esemplari previsti furono immediatamente prenotati. Solamente 99 vetture vennero vendute al pubblico con un prezzo base di 250.000 dollari; un esemplare aggiuntivo fu invece prodotto per il museo della Aston Martin. Fu disponibile con due tipi di carrozzeria, coup\u00e9 e cabriolet, entrambe a due porte.\nLa DB7 Zagato derivava dalla DB7, e con essa condivideva il motore V12 da 6 L di cilindrata e la trasmissione manuale a sei velocit\u00e0. La trazione era posteriore, mentre il motore era anteriore.\nIl modello raggiungeva la velocit\u00e0 massima di 299 km/h e poteva accelerare da 0 a 97\u00a0km/h in 4,9 secondi.\nA differenza della successiva DB AR1, la DB7 Zagato era costruita su un telaio piuttosto corto."}
{"id": "3662142", "revid": "126257", "url": "https://it.wikipedia.org/wiki?curid=3662142", "title": "Aston Martin DB7 Vantage Zagato", "text": ""}
{"id": "3662143", "revid": "126257", "url": "https://it.wikipedia.org/wiki?curid=3662143", "title": "Aston Martin DB 7 Zagato", "text": ""}
{"id": "3662145", "revid": "110157", "url": "https://it.wikipedia.org/wiki?curid=3662145", "title": "\u010cunskij rajon", "text": "Il \u010cunskij rajon () \u00e8 un rajon dell'Oblast' di Irkutsk, nella Siberia sud orientale; il capoluogo \u00e8 \u010cunskij.\nGeografia fisica.\nL'area \u00e8 coperta quasi esclusivamente da foreste, dove predominano il pino ed il larice e vive una discreta fauna (per citarne solo alcuni: orsi, zibellini, scoiattoli, ermellini, donnole, lontre, tassi, volpi, alci, lupi). Il clima, come in tutta la regione, \u00e8 continentale.\nStoria.\nI primi esploratori russi giunsero nella zona, che era gi\u00e0 abitata dagli evenchi, nella seconda met\u00e0 del XVII secolo; questa divenne poi un luogo ideale per confinare i dissidenti, vista la sua remotezza. La popolazione vide un incremento dopo la seconda guerra mondiale, quando cominci\u00f2 lo sfruttamento delle foreste ed in occasione della costruzione della BAM.\nEconomia.\nLa principale risorsa economica dell'area \u00e8 il legname e la sua conseguente lavorazione, sono altres\u00ec presenti giacimenti di diamanti, ferro, oro e lignite."}
{"id": "3662147", "revid": "599013", "url": "https://it.wikipedia.org/wiki?curid=3662147", "title": "Joaqu\u00edn Galera", "text": "Professionista tra il 1961 e il 1972, vanta la vittoria di una tappa al Tour de France.\nCarriera.\nSi distinse soprattutto come scalatore. I principali successi da professionista furono il campionato spagnolo di montagna e la Subida a Arrate nel 1964, una tappa al Tour de France, la Vuelta a los Valles Mineros e la Subida al Naranco nel 1965, la Subida a Urkiola nel 1968 e la Subida a Arrate nel 1970. \u00c8 fratello dell'ex ciclista professionista Manuel Galera. Nel 1968 fu squalificato al Giro d'Italia per uso di sostanze dopanti, insieme ad altri 8 corridori."}
{"id": "3662148", "revid": "4106", "url": "https://it.wikipedia.org/wiki?curid=3662148", "title": "Joaquim Galera", "text": ""}
{"id": "3662150", "revid": "287204", "url": "https://it.wikipedia.org/wiki?curid=3662150", "title": "Joaquin Galera", "text": ""}
{"id": "3662151", "revid": "3831", "url": "https://it.wikipedia.org/wiki?curid=3662151", "title": "Scuola di Teatro di Bologna &quot;Alessandra Galante Garrone&quot;", "text": ""}
{"id": "3662152", "revid": "108002", "url": "https://it.wikipedia.org/wiki?curid=3662152", "title": "Boeing 737 family", "text": ""}
{"id": "3662159", "revid": "6923", "url": "https://it.wikipedia.org/wiki?curid=3662159", "title": "Sean John", "text": "Sean John Clothing Inc \u00e8 un'azienda di abbigliamento e profumeria di propriet\u00e0 del produttore e cantante di musica hip hop Sean Combs. L'azienda prende il proprio nome dal nome intero di Combs.\nStoria.\nI primi capi prodotti dall'azienda sono state delle T-shirt nere con stampata la firma del marchio. Fino al 2004 le collezioni dell'azienda si limitavano a capi di abbigliamento destinati ad un target giovane ed aderente alla cultura hip hop Dopo una sensibile flessione nei dati di vendite, sia la gestione dell'azienda che la gamma dei prodotti sono stati rivoluzionati, accostando alle classiche linee di abbigliamento a basso costo, anche varie collezioni di pr\u00eat-\u00e0-porter. Nel 2004 \u00e8 stato assunto come consulente lo stilista Zac Posen.\nNell'ottobre del 2003, la stampa statunitense ha sollevato delle accuse nei confronti dell'azienda per le condizioni di lavoro miserabili a cui sarebbero costretti gli operai honduregni di \"Sean John\". Sean Combs ha tuttavia negato queste notizie. Nel 2004 l'azienda \u00e8 stata insignita del Council of Fashion Designers of America Fashion Award nel campo dell'abbigliamento maschile.\nTestimonial.\nFra i vari testimonial del marchio si possono citare Combs stesso, i musicisti Nelly, T.I., Fabolous, Game, Dolla, Rick Ross e Busta Rhymes, l'atleta Dwyane Wade, ed i modelli Tyson Beckford e Kevin Navayne."}
{"id": "3662162", "revid": "110157", "url": "https://it.wikipedia.org/wiki?curid=3662162", "title": "Irkutskij rajon", "text": "L'Irkutskij rajon () \u00e8 un rajon dell'Oblast' di Irkutsk, nella Siberia sud orientale; il capoluogo \u00e8 Irkutsk."}
{"id": "3662165", "revid": "363629", "url": "https://it.wikipedia.org/wiki?curid=3662165", "title": "Decora lux aeternitatis auream", "text": "Decora lux aeternitatis auream o, pi\u00f9 brevemente, Decora lux \u00e8 un inno della tradizione liturgica cattolica che celebra gli apostoli Pietro e Paolo e commemora il loro martirio in nome della fede.\nLa composizione \u00e8 attribuita ad Elpide, moglie del filosofo latino Severino Boezio, morta intorno al 493. Altre fonti individuano l'autore in Paolino d'Aquileia, morto nell'802.\nIl testo originario fu considerevolmente alterato nella revisione del 1632 al Breviario Romano, con papa Urbano VIII. In precedenza il primo verso recitava: \"Aurea luce et decore roseo\".\nL'inno completo \u00e8 articolato in sei strofe, compresa la dossologia. \u00c8 recitato o cantato nella festivit\u00e0 dei santi Pietro e Paolo, il 29 giugno. Pi\u00f9 in particolare, la prima, seconda, quinta e sesta strofa si cantano durante i Vespri, la terza e la quarta nelle Lodi.\nLa quarta strofa viene recitata o cantata anche ai Vespri nel giorno dedicato alla Conversione di San Paolo, il 25 gennaio."}
{"id": "3662166", "revid": "729019", "url": "https://it.wikipedia.org/wiki?curid=3662166", "title": "Linea Asakusa", "text": "La , ufficialmente nota come Line No.1 - Toei Asakusa Line, \u00e8 una delle linee della metropolitana di Tokyo, posseduta e gestita dall'operatore Ufficio metropolitano del trasporto di Tokyo (Toei). La linea inizia presso la stazione di Nishi-Magome nel quartiere di \u014cta e termina a Oshiage, a Sumida. La linea Asakusa fu la prima linea di metropolitana in Giappone ad offire servizi diretti con le ferrovie private, e ad oggi \u00e8 quella che ne offre pi\u00f9 di qualunque altra linea. In particolare offre collegamenti con i due aeroporti maggiori di Tokyo, l'Aeroporto Internazionale Narita e l'Aeroporto di Haneda.\nStoria.\nLa linea Toei Asakusa fu la prima metropolitana costruita dal Governo Metropolitano di Tokyo (ma non la prima in assoluto). Il suo nome di pianificazione \u00e8 Linea 1: in seguito il nome fu cambiato in quello attuale per ricordare il famoso quartiere di Asakusa situato a nord-est di Tokyo. Inizialmente la linea avrebbe dovuto bypassare la stazione di Asakusa, ma il progetto fu modificato per permettere l'interscambio con le linee T\u014dbu e quelle di Tokyo Metro.\nIl primo segmento di 3.2\u00a0km fra Oshiage e Asakusabashi apr\u00ec il 4 dicembre 1960. La linea apr\u00ec quindi a tratte da nord a sud:\nDal 1998 al 2002 la linea Asakusa venne utilizzata per collegare i due aeroporti di Tokyo in modo diretto, ma dal 2002 la frequenza di questi collegamenti diretti \u00e8 diminuita.\nNel 2005 un gruppo di ricerca del governo propose la creazione di un ramo che collegasse la stazione di Tokyo alla linea Asakusa in modo da connettere questa alle linee Toei. Inoltre questo collegamento permetterebbe di raggiungere l'aeroporto di Haneda in 25 minuti, contro i 35 attuali, e quello di Narita in 40 minuti, contro i 57 attuali. Il progetto non \u00e8 ancora stato ufficialmente preso in considerazione."}
{"id": "3662171", "revid": "1305772", "url": "https://it.wikipedia.org/wiki?curid=3662171", "title": "The One That Got Away (Katy Perry)", "text": "The One That Got Away \u00e8 un singolo della cantautrice statunitense Katy Perry, pubblicato il 26 settembre 2011 come sesto estratto dal terzo album in studio \"Teenage Dream\".\nIl singolo \u00e8 stato scritto da Katy Perry, Lukasz Gottwald e Max Martin e prodotto dagli ultimi due. Il testo parla di un ragazzo incontrato al liceo con il quale la cantante ha avuto una storia che non \u00e8 potuta andare avanti.\n\"The One That Got Away\" ha ricevuto critiche generalmente positive, che hanno in particolar modo apprezzato l'insolito tono serio della cantante. Il singolo \u00e8 accompagnato da un tragico video musicale diretto da Floria Sigismondi che \u00e8 stato pubblicato l'11 novembre 2011 e vede la partecipazione dell'attore messicano Diego Luna nelle vesti dell'ex fidanzato della Perry.\nIl singolo ha raggiunto la terza posizione della classifica statunitense, rendendo cos\u00ec \"Teenage Dream\" il terzo album nella storia ad avere almeno sei singoli che sono arrivati nelle prime cinque posizioni della \"Billboard\" Hot 100. Di \"The One That Got Away\" \u00e8 stato pubblicato un remix che include due strofe cantate dal rapper B.o.B, reso disponibile sulle piattaforme digitali a partire dal 20 dicembre 2011. Il brano ha venduto 5.5 milioni di copie a livello mondiale.\nPubblicazione.\n\"Nessun'avventura, nessun guadagno,\" ha detto Greg Thompson, un presidente dell'etichetta discografica di Katy Perry il 13 settembre 2011 a \"Billboard\". Il giorno dopo \u00e8 stato confermato che \"The One That Got Away\" sarebbe stato il sesto singolo estratto da \"Teenage Dream\". Grazie al singolo precedente, \"Last Friday Night (T.G.I.F.)\", Katy ha equiparato il record di Michael Jackson come maggior numero di canzoni in vetta alla classifica statunitense contenute nello stesso album. \"Se arrivasse in vetta, sarebbe fantastico\" ha detto Thompson. \"Se non ci arrivasse, avremmo comunque una canzone di Katy in radio negli ultimi mesi di quest'anno.\" Amy Sciarretto, critica del sito PopCrush.com, ha affermato che \"\u00e8 stato furbo da parte dei pezzi grossi dell'etichetta della Perry pubblicare questa canzone durante il periodo in cui gli studenti tornano a scuola, dato che i liceali si ritroveranno in ci\u00f2 che la cantante dice in essa.\"\nLa copertina di \"The One That Got Away\" \u00e8 stata pubblicata il 29 settembre 2011 sul profilo Twitter di Katy Perry. Assieme alla copertina, la cantante ha scritto \"The One That Got Away... It's happening!!!\". Nell'immagine, Katy ha i capelli rosa e un cappello futuristico circolare oro con una spirale marrone al suo centro con un'eleganza classica in stile anni cinquanta. Il suo sguardo \u00e8 volto verso l'alto, da dove viene una luce.\nComposizione.\n\"The One That Got Away\" \u00e8 una canzone dance pop e teen pop con un tempo di 138 battiti per minuto e composta in chiave di Sol, in tonalit\u00e0 di Mi maggiore. La voce della cantante va dal Si3 al Mi5. La canzone segue una progressione di Mi\u2013Sol\u266fm\u2013Do\u266fm\u2013La. Costruita attorno a un ritmo creato da una batteria, una melodia da carillon e la voce di Katy, la canzone si apre con dei ricordi del liceo (\"Summer after high school/When we first met/We'd make out in your Mustang/To Radiohead\"). Il testo di \"The One That Got Away\" parla di un ragazzo conosciuto negli anni delle scuole superiori con il quale la cantante progettava di vivere per sempre, ma tutti questi piani sono andate in fumo con il passare del tempo.\nSubito dopo la notizia della pubblicazione di \"The One That Got Away\" come singolo, Katy Perry ha affermato: \"Sono contenta del fatto che \"The One That Got Away\" sia stata estratta come mio sesto singolo perch\u00e9 questa canzone mostra un lato diverso di me che i miei precedenti singoli su questo album non hanno mostrato. Penso che chiunque si possa ritrovare in questa canzone. Parla di quando dici a qualcuno che gli starai accanto per sempre, ma alla fine non riesci a mantenere la promessa.\"\nAccoglienza.\nLa canzone ha ricevuto critiche miste. Ben Norman, critico del sito About.com, ha detto: \"\"The One That Got Away\" suona come una versione noiosa di \"Teenage Dream\". La produzione \u00e8 un po' pi\u00f9 noiosa, il testo un po' pi\u00f9 dimenticabile.\" Leah Greenblatt di \"Entertainment Weekly\" ha mostrato disapprovazione nell'estrazione della canzone come sesto singolo, affermando che l'album \"Teenage Dream\" contiene canzoni migliori che sarebbero potute essere estratte: \"La canzone, un brano midtempo che parla di un amore estivo, [...] potrebbe non essere la giusta scelta. Rob Sheffield di \"Rolling Stone\" ha detto che il brano \u00e8 uno dei migliori tra quelli inerenti al titolo dell'album, dicendo che con questa canzone la cantante \"\u00e8 a casa sua\". Joanna Holcombe di Yahoo! Musica l'ha ritenuta la migliore per gli adolescenti, in quanto \u00e8 quella nella quale possono ritrovarsi di pi\u00f9 per via del tema che tratta: il primo amore. Kitty Empire di \"The Guardian\" si \u00e8 complimentata con il team di produzione, dicendo: \"Katy Perry e Dr. Luke sono i pezzi forti di \"The One That Got Away\", che \u00e8 una ballata. C'\u00e8 un non so che di malinconico nella voce di Katy, che fa riferimenti inaspettati - June Carter Cash e Johnny Cash a 'ci baciamo nella sua Mustang ascoltando i Radiohead' - ed \u00e8 certamente una cosa che accade solo in California\". Dall'altra parte, Simon Price, critico del giornale \"The Independent\", ha preso di mira lo stesso verso appena descritto, definendolo \"il meno sexy in assoluto\".\nSuccesso commerciale.\nStati Uniti e Canada.\nPrima di uscire come singolo, a fine settembre 2011, \"The One That Got Away\" aveva venduto 77.000 copie digitali nei soli Stati Uniti. Il 29 ottobre 2011 il singolo ha fatto la sua comparsa all'interno della classifica radiofonica statunitense, debuttando alla posizione numero 75 e divenendo il quarto debutto pi\u00f9 alto della settimana. Contemporaneamente \u00e8 entrato alla posizione numero 94 nella \"Billboard\" Hot 100. La settimana successiva, mentre il suo successo radiofonico aumentava, \"The One That Got Away\" \u00e8 entrato alla posizione numero 73 della classifica digitale statunitense.\nIl singolo \u00e8 per la prima volta entrato nella top ten della classifica statunitense il 3 dicembre 2011, quando \u00e8 approdata alla decima posizione. In quella settimana si trovava all'undicesima posizione della classifica digitale e alla diciottesima di quella radiofonica. La settimana successiva \"The One That Got Away\" sale di una posizione nella Hot 100, entrando in top ten sia nella Digital Songs che nella Radio Songs: nella prima classifica salta al quinto posto con 137.000 copie vendute, il 29% in pi\u00f9 rispetto alla settimana precedente; nella seconda sale al decimo in seguito ad un incremento di audience radiofonica del 19% a 70 milioni di ascoltatori. Ci\u00f2 \u00e8 avvenuto soprattutto grazie all'esibizione della cantante agli American Music Award. Nella sua terza settimana in top ten e ottava in totale \"The One That Got Away\" si mantiene stabile alla nona posizione della classifica statunitense, con un aumento di ascoltatori radiofonici del 17% a 82 milioni, ma con un calo di vendite del 31% a 95.000. La settimana successiva sale alla quarta posizione della Hot 100, salendo di un gradino sia sulla classifica radiofonica (92 milioni di ascoltatori, il 12% in pi\u00f9), sia su quella digitale (117.000 copie vendute, il 24% in pi\u00f9, in gran parte grazie allo sconto della canzone a 69 centesimi sulle piattaforme digitali), arrivando alla sesta posizione di entrambe le classifiche. \"Teenage Dream\" diventa cos\u00ec il terzo album nella storia ad avere almeno sei singoli nelle prime cinque posizioni della \"Billboard\" Hot 100, equiparando \"Faith\" di George Michael, che tra il 1987 e il 1988 ha prodotto sei singoli top five. L'unico album ad aver visto pi\u00f9 di sei dei suoi singoli nelle prime cinque posizioni della classifica \u00e8 \"Rhythm Nation 1814\" di Janet Jackson, che, tra il 1989 e il 1991, vi ha piazzato sette successi. Nella settimana del 31 dicembre 2011 \"The One That Got Away\" perde una posizione della \"Billboard Hot 100\", piazzandosi alla quinta, seppur conquistandone una nella classifica radiofonica (100 milioni di ascoltatori, il 9% in pi\u00f9) e rimanendo stabile su quella digitale con un numero di vendite pressoch\u00e9 invariato (116.000, meno 2%).\nNella settimana del 7 gennaio 2012 \"The One That Got Away\", assistito dall'appena avvenuta pubblicazione del remix, vede un aumento di vendite del 157% a 297.000. Il remix comprende tuttavia solo 76.000 di queste. La canzone sale cos\u00ec di quattro posizioni sulla classifica digitale, giungendo alla seconda. Il singolo sale inoltre di una posizione nella classifica radiofonica (5-4), seppur con un calo di audience (99 milioni, meno 1%), e ci\u00f2 gli permette di salire alla terza posizione della \"Billboard\" Hot 100, un nuovo picco. Inoltre, nella stessa settimana, grazie a \"The One That Got Away\", \"Teenage Dream\" diventa il primo album in assoluto a posizionare sette canzoni nella classifica dance statunitense, dopo gli altri cinque singoli e il singolo promozionale \"Peacock\". \"The One That Got Away\" \u00e8 inoltre l'ottavo brano ad arrivare in vetta in tutta la carriera della Perry, contando anche il singolo \"Waking Up in Vegas\" estratto dal suo album \"One of the Boys\". Nella settimana del 14 gennaio 2012 il singolo rimane stabile alla terza posizione della \"Billboard\" Hot 100. Guadagna 99 milioni di ascoltatori, poco meno dell'1% rispetto alla settimana precedente, che gli consente di rimanere stabile alla quarta posizione della classifica radiofonica, e vende altre 308.000 copie, un aumento del 4% rispetto alla settimana del 7 gennaio, che tuttavia gli fa perdere una posizione nella classifica digitale. Le vendite del remix consistono solo nel 26% (57.000) delle vendite del singolo e calano del 18% rispetto alla settimana passata. Dopo due settimane alla terza posizione, il singolo vede un grande calo di vendite digitali che gli fanno perdere sei posizioni della classifica digitale, dove scende alla numero 9 (154.000 copie, il 50% in meno rispetto alla settimana precedente); tuttavia, l'audience radiofonica aumenta del 12% a 110 milioni di persone, e favorisce al brano di salire di una posizione nella Radio Songs alla numero 3, raggiungendo un nuovo picco.\nNella settimana del 21 gennaio 2012 il singolo scende di tre posizioni nella \"Billboard\" Hot 100 alla numero 6. La settimana successiva \"The One That Got Away\" si mantiene stabile alla sesta posizione della Hot 100, uscendo tuttavia dalla top ten digitale e posizionandosi al quattordicesimo posto. Sulla classifica radiofonica il singolo scende alla quarta posizione. Il 4 febbraio 2012 il singolo risale di una posizione sulla \"Billboard\" Hot 100 (6-5), registrando un aumento di vendite digitali del 9% (117.000) e rimanendo alla quarta posizione della Radio Songs. La settimana successiva \"The One That Got Away\" scende alla nona posizione della classifica statunitense. Perde molte posizioni sulla classifica digitale, cadendo alla numero 25, e scende di un gradino al quinto posto di quella radiofonica. Il singolo sale tuttavia alla prima posizione della Pop Songs, una classifica radiofonica che misura l'audience delle canzoni pop. \"The One That Got Away\" \u00e8 il sesto singolo da \"Teenage Dream\" a tagliare questo traguardo. Il record era tuttavia gi\u00e0 stato stabilito con il singolo precedente, \"Last Friday Night (T.G.I.F.)\", visto che nessun album se non quello della Perry ha mai piazzato pi\u00f9 di quattro brani alla vetta della Pop Songs. Gli unici due album di cui almeno quattro singoli hanno raggiunto tale posizione sono \"FutureSex/LoveSounds\" di Justin Timberlake (2006) e \"The Fame\" di Lady Gaga (2009). Katy Perry supera cos\u00ec Britney Spears, Pink e Lady Gaga per il maggior numero di canzoni in vetta alla Pop Songs (ai sei singolo di \"Teenage Dream\" si aggiungono \"Hot n Cold\" e \"Waking Up in Vegas\", estratti dal suo album precedente \"One of the Boys\"); solo Rihanna ha pi\u00f9 numeri uno sulla classifica (nove).\nIn Canada \"The One That Got Away\" ha fatto il suo ingresso in classifica alla posizione numero 76 il 29 ottobre 2011. Nella sua quinta settimana in classifica, il singolo ha raggiunto la top ten, approdando alla decima posizione. \u00c8 poi salito al settimo posto, dove \u00e8 rimasto per tre settimane, per poi saltare al quinto il 31 dicembre 2011, regalando a \"Teenage Dream\" il suo sesto singolo top five in Canada, dopo quattro numeri uno (\"California Gurls\", \"Firework\", \"E.T.\" e \"Last Friday Night (T.G.I.F.)\") e un numero due (\"Teenage Dream\"). La settimana del 7 gennaio 2011 il singolo, aiutato anche dalle vendite del remix, raggiunge la seconda posizione della classifica canadese.\nEuropa e Oceania.\n\"The One That Got Away\" ha avuto un discreto successo nel resto del mondo, entrando nelle prime cinque posizioni delle classifiche di solo altri cinque Paesi (Austria, Irlanda, Nuova Zelanda, Regno Unito e Slovacchia). Il singolo \u00e8 parte della scaletta del tour della cantante in supporto al suo album \"Teenage Dream\", il \"California Dreams Tour\", che ha toccato varie tappe in tutto il mondo nel corso del 2011. Il 12 ottobre 2011 Katy Perry ha fatto un mash-up di \"The One That Got Away\" e \"Someone like You\", un singolo della cantante inglese Adele, durante la sua tappa alla Motorpoint Arena di Sheffield, in Inghilterra. Il 16 ottobre ha inoltre cantato la canzone live durante una serata della settima edizione del talent show britannico \"The X Factor\". La settimana successiva il singolo \u00e8 entrato alla ventiduesima posizione della classifica britannica vendendo 15.759 copie nella sua prima settimana. La settimana successiva il singolo \u00e8 sceso di trentatr\u00e9 posizioni alla numero 55, ma \u00e8 riuscito a riconquistare terreno a partire dalla fine di novembre, fino a giungere, nella classifica del 1\u00ba gennaio 2012, al suo picco, il diciottesimo posto.\nIn Australia e Nuova Zelanda \"The One That Got Away\" non ha avuto lo stesso successo degli altri singoli estratti da \"Teenage Dream\", che sono tutti arrivati in top ten, fermandosi rispettivamente alle posizioni numero 27 e 12. \u00c8 stato tuttavia certificato disco d'oro dalla Recording Industry Association of New Zealand il 13 dicembre 2011 per aver venduto almeno 7.500 copie in Nuova Zelanda. Il 1\u00ba gennaio 2012 viene inoltre premiato del disco d'oro in Australia dall'Australian Recording Industry Association in seguito ad aver superato le 35.000 copie vendute; il mese successivo supera le 70.000 vendite e diventa disco di platino.\nVideo musicale.\nPubblicazione.\nA settembre 2011 \u00e8 stato confermato che \"The One That Got Away\" sarebbe stata accompagnata da un video musicale, le cui riprese si sarebbero svolte nei primi di ottobre. Le registrazioni del video sono iniziate il 30 settembre 2011 e sono terminate il 2 ottobre. \u00c8 stato inoltre confermato che l'attore messicano Diego Luna avrebbe interpretato il ruolo dell'ex fidanzato della cantante. Alcune foto del set che sono state pubblicate su internet mostrano Katy Perry nelle vesti di una donna anziana, con addosso un vestito con le maniche lunghe in stile antiquato e con dei capelli grigi e delle rughe sul viso. Il video \u00e8 stato prodotto da Floria Sigismondi, che all'inizio del 2011 aveva gi\u00e0 prodotto il video di un altro singolo della Perry, \"E.T.\"\nIl 4 novembre 2011 \u00e8 stata pubblicata un'anteprima del video narrata da Stevie Nicks. Nicks interpreta la voce della Perry anziana, parlando del passato e desiderando di tornarvi un giorno. Il video contiene scene di lei e del suo ex fidanzato che litigano, contrapposte ad altre scene in cui i due sono mostrati in un rapporto pacifico. Viene mostrata infine l'immagine dell'anziana donna, con aspetto nostalgico e vestita all'antica, che sta in piedi presso una recinzione, guardando un imprecisato punto in lontananza. Il video in s\u00e9, della durata di quattro minuti e cinquantun secondi, \u00e8 stato pubblicato l'11 novembre 2011; lo stesso giorno \u00e8 uscita una versione di sette minuti che includeva in aggiunta delle scene del film \"My Week with Marilyn\".\nIl video ha ottenuto la certificazione Vevo.\nSinossi.\nIl video inizia con una Katy Perry anziana in una casa moderna con quello che \u00e8 presumibilmente il marito. Mentre si prepara un caff\u00e8 inizia a ricordare il suo primo amore: attraverso un flashback, si vede una Perry pi\u00f9 giovane con il suo fidanzato, un artista, mentre si fanno i ritratti l'uno dell'altra e, successivamente, mentre ballano a una festa. Seduti sul letto, lui le fa un tatuaggio. Queste immagini felici sono contrapposte a inquadrature della vecchia Perry col volto triste. Nel flashback si vedono poi la Perry pi\u00f9 giovane e il suo ragazzo mentre hanno un acceso litigio che si conclude con la ragazza che spruzza della vernice rossa su uno dei dipinti del fidanzato. Questo, allora, lascia arrabbiato l'appartamento e parte con la sua macchina. La Perry pi\u00f9 giovane appare davanti alla pi\u00f9 anziana nella sua camera da letto. L'attenzione ritorna sul ragazzo che, mentre sta guidando, distraendosi nel guardare un velo della ragazza e non vedendo dei grandi massi caduti sulla strada, cerca invano di evitare l'impatto, e va fuori strada, cadendo in un dirupo all'interno della vettura. A questo punto si vede la vecchia Perry in piedi sul ciglio della strada presso il quale l'ex fidanzato mor\u00ec con il sottofondo della canzone di Johnny Cash \"You Are My Sunshine\". Il fantasma del fidanzato le appare e le tiene la mano, mostrando i tatuaggi alla corrispondenza delle loro mani. Tuttavia, pochi momenti dopo, il ragazzo svanisce e la musica si ferma, e la vecchia Perry si allontana lentamente dal dirupo.\nCritica.\nJillian Mapes, critico per la rivista \"Billboard\", ha commentato che il video \u00e8 stato \"filmato meravigliosamente\" e ha elogiato l'interessante trama. Un critico di \"Rolling Stone\" ha scritto: \"\u00c8 un video carino per una canzone dolce, ma \u00e8 difficile riprodurre il severo trucco da donna anziana.\" Erin Strecker di \"Entertainment Weekly\" ha paragonato il video al film \"Titanic\" (1997) e al video di Rihanna \"We Found Love\". Strecker l'ha inoltre definito pi\u00f9 \"tragico\" di quanto ci si potesse mai aspettare da Katy Perry. Jessica Misener dell'\"Huffington Post\" ha parlato positivamente del video nella sua critica, soprattutto per quanto riguarda l'abbigliamento dei personaggi. Jocelyn Vena di MTV News ha detto: \"Il suggestivo e contemplativo video per la canzone di Katy Perry \"The One That Got Away\" cattura perfettamente sia la felicit\u00e0 dell'essere innamorati che lo sgomento del dover lasciar andare. Viaggia nel tempo e nello spazio e richiama una veritiera storia passata della Perry.\" Chris Coplan, un critico per \"Consequence\", ha definito il video \"un po' pi\u00f9 cupo\" dei video che la Perry ha fatto per \"E.T.\" e \"Last Friday Night (T.G.I.F.)\". Laura Schreffler di \"Daily Mail\" ha affermato che la Perry nel video \"mostra un lato di s\u00e9 che non aveva mai mostrato prima\".\nAltre versioni.\nRemix.\nIl 15 dicembre 2011 un remix di \"The One That Got Away\" con la partecipazione del rapper statunitense B.o.B \u00e8 stato inviato alle radio per la promozione del singolo. Questa nuova versione, uscita sulle piattaforme digitali il 20 dicembre, include due strofe, una all'inizio del brano e un'altra dopo il secondo ritornello, cantate dal rapper.\nLa decisione dei discografici della Perry di pubblicare un remix per fornire a \"Teenage Dream\" il sesto numero uno, superando cos\u00ec i cinque singoli alla vetta della \"Billboard\" Hot 100 collezionati da Michael Jackson con il suo album \"Bad\", e di ridurre il prezzo della canzone a 69 centesimi \u00e8 stato oggetto di critica, soprattutto per via del fatto che \u00e8 la terza volta in un anno che la cantante fa uso di artisti ospiti nella sua canzone per aumentare le vendite dei propri singoli. Il suo singolo \"E.T.\", che ha passato cinque settimane non consecutive alla vetta della classifica statunitense a inizio anno, ha visto la partecipazione del rapper Kanye West, mentre \"Last Friday Night (T.G.I.F.)\", numero uno per due settimane nell'estate 2011, \u00e8 stato aiutato dal remix con Missy Elliott.\nTuttavia, Gary Trust, un editore della rivista \"Billboard\", la quale pubblica le classifiche statunitensi settimanalmente, ha scritto un articolo in difesa della Perry, affermando che le classifiche contano tutte le versioni, sia originali che remix, in cui vengono vendute le canzoni, e che nel 2011 gi\u00e0 altri artisti, come Rihanna e Britney Spears, avevano gi\u00e0 pubblicato remix per aumentare le proprie vendite.\nNella sua prima settimana di pubblicazione il remix vende 76.000 copie, circa un quarto delle vendite totali di \"The One That Got Away\" durante quei sette giorni (297.000 copie). La settimana successiva le sue vendite scendono del 18% a 57.000 e consistono solo nel 26% delle vendite totali del singolo, che ammontano a 308.000 copie. In due settimane il remix vende 133.000 copie.\nVersione acustica.\nUna versione acustica della canzone \u00e8 stata pubblicata su iTunes il 10 gennaio 2012. Questa versione ha ricevuto critiche positive, che hanno sottolineato il fatto che \"The One That Got Away\" \u00e8 una ballata dal suono molto naturale. Questa versione \u00e8 stata prodotta da Jon Brion. In seguito alla pubblicazione della canzone, la Capitol Records, l'etichetta discografica della Perry, ha lanciato un concorso che consiste nel far pubblicare ai fan la loro versione acustica della canzone; il vincitore avrebbe visto il proprio video pubblicato sulla bacheca della pagina Facebook della cantante.\nCrediti e formazione.\nI crediti di \"The One That Got Away\" sono stati presi dal booklet del CD \"Teenage Dream\"."}
{"id": "3662173", "revid": "1543377", "url": "https://it.wikipedia.org/wiki?curid=3662173", "title": "Kim Ashfield", "text": " In qualit\u00e0 di Miss Galles, la Ashfield ha partecipato l'8 luglio a Miss Universo 1980 che si \u00e8 tenuto a Seul. Il 13 novembre dello stesso anno ha inoltre rappresentato il Galles a Miss Mondo 1980, che si \u00e8 tenuto il 13 novembre a Londra, dove si \u00e8 classificata alla quinta posizione."}
{"id": "3662175", "revid": "767487", "url": "https://it.wikipedia.org/wiki?curid=3662175", "title": "RX-M Destinazione Luna", "text": "RX-M Destinazione Luna (\"Rocketship X-M\"), o semplicemente Destinazione Luna, \u00e8 un film del 1950 diretto, prodotto e sceneggiato da Kurt Neumann.\nGirato in breve tempo per approfittare della pubblicit\u00e0 del film uscente \"Uomini sulla Luna\" di George Pal, \"RX-M Destinazione Luna\" costituisce la prima avventura cinematografica nello spazio del secondo dopoguerra. Narra le vicende di una missione spaziale per la Luna che, a causa di una serie di eventi imprevisti, giunge invece al lontano pianeta Marte.\nTrama.\nQuattro uomini e una donna vengono lanciati nello spazio dal campo missilistico di White Sands a bordo del vascello spaziale \"RX-M\" (Rocketship Expedition-Moon), nella prima spedizione dell'umanit\u00e0 verso la Luna. A met\u00e0 strada dalla loro destinazione i motori della \"RX-M\" tuttavia si arrestano; il problema viene risolto ricalcolando i rapporti di miscela di carburante e quindi spostando alcuni dei serbatoi di propellente e i loro tubi di collegamento. Quando i motori si riaccendono, la \"RX-M\" sbanda rapidamente fuori controllo, inserendosi accidentalmente in una rotta di fuga oltre la Luna e nello spazio profondo.\nDurante questa rapida accelerazione, tutti i membri dell'equipaggio, a uno a uno, perdono conoscenza a causa di un calo di pressione dell'ossigeno. I motori si spengono appena in tempo. Dopo qualche tempo, forse molti giorni, lentamente si riprendono. L'equipaggio rianimato scopre ben presto che la RX-M ha percorso circa 50 milioni di miglia durante lo stato di incoscienza. Contro ogni previsione, questa sorprendente sequenza di eventi li ha portati in una rotta diretta verso Marte. Notano inoltre che la velocit\u00e0 della \"RX-M\" \u00e8 ancora in aumento, questa volta a causa dell'attrazione gravitazionale del Pianeta rosso. Ben presto calcolano di essere a sole 50.000 miglia di distanza. Questo costringe il dottor Karl Eckstrom a \"fermarsi e osservare con rispetto, mentre qualcosa di infinitamente pi\u00f9 grande assume il controllo.\"\nLa \"RX-M\" penetra nell'atmosfera marziana e d\u00e0 inizio al suo atterraggio, posandosi infine proprio quando incomincia una tempesta di pioggia. La mattina seguente gli scienziati, indossate delle maschere di ossigeno da aviazione a causa della bassa pressione atmosferica, cominciano a esplorare la superficie desolata di Marte, per imbattersi finalmente nella prova di una civilt\u00e0 avanzata ormai defunta: una scultura con un volto di metallo parzialmente sepolta nella sabbia, con alcuni ruderi di edifici a una certa distanza. Il loro contatore Geiger tuttavia registra una pericolosa quantit\u00e0 di radiazioni in quella direzione, tenendoli lontani; dai livelli di radiazioni in questa \"citt\u00e0\", appare chiaro che molto tempo addietro su Marte c'era stata una guerra atomica.\nDopo che gli esploratori hanno trovato rifugio per la notte nella grotta di un canyon, notano in lontananza i primitivi discendenti di quella civilt\u00e0 che emergono da dietro i massi strisciando verso di loro. Stupito, il dott. Eckstrom commenta \"Dall'era atomica all'et\u00e0 della pietra\". Poco dopo avere lasciato la grotta, due esploratori hanno un incontro con una donna dai capelli scuri che ha perso il suo equilibrio ed \u00e8 rotolata gi\u00f9 da una collina verso di loro. La donna \u00e8 cieca, con spesse cataratte lattiginose su entrambi gli occhi, e urla di terrore al suono delle loro voci soffocate dalle maschere di ossigeno. Ben presto si ritirano, e lei \u00e8 condotta altrettanto rapidamente via da due membri calvi della trib\u00f9 che recano gravi ustioni da radiazioni sulla schiena. I primitivi poi attaccano, lanciando grosse pietre e asce di pietra. Armati solo di un fucile e revolver, gli esploratori si difendono mancando volutamente i loro inseguitori. Due dei terrestri muoiono durante l'inseguimento che segue, tra cui il dottor Eckstrom, abbattuto da un'ascia di pietra, e un altro \u00e8 gravemente ferito da una grande pietra lanciata. I tre sopravvissuti alla fine si aprono la strada verso la salvezza costituita dalla \"RX-M\".\nIl viaggio di ritorno si rivela disastroso: la RX-M riesce a fare ritorno sulla Terra, ma i sopravvissuti calcolano che \u00e8 rimasto troppo poco carburante per un atterraggio sicuro. Il colonnello Graham contatta la loro base di White Sands via radio e segnala il loro stato precario al dottor Fleming, che ascolta attentamente e senza dire una parola.\nLa RX-M d\u00e0 inizio alla sua discesa incontrollata e il colonnello e la dottoressa Van Horn si abbracciano mentre consolano l'un l'altro nei pochi momenti che rimangono loro. Attraverso il grande obl\u00f2 della cabina dell'equipaggio, coraggiosamente guardano loro rapida discesa che porta la RX-M a schiantarsi nelle montagne della Nuova Scozia. La stampa viene poi informato da uno scosso dottor Fleming che l'intero equipaggio \u00e8 perito. Quando viene chiesto se la loro missione \u00e8 stata un fallimento, lui risponde con fiducia e convinzione affermando che tutte le teorie su voli spaziali con equipaggio umano e l'esplorazione ora sono stati dimostrati. Egli continua sottolineando il fatto che \u00e8 stato ricevuto un terribile avvertimento che potrebbe benissimo significare la salvezza dell'umanit\u00e0, e che \"Una nuova astronave, la RX-M-2, inizia la sua costruzione domani\". L'esplorazione pionieristica inaugurata dall'eroico equipaggio della prima RX-M dunque continuer\u00e0, questo \u00e8 solo l'inizio.\nProduzione.\nQuesto lungometraggio della Lippert Pictures, prodotto, sceneggiato e diretto da Kurt Neumann, venne girato in soli 18 giorni con un budget di 94.000 dollari, approfittando del ritardo della distribuzione dell'atteso film di alto profilo di George Pal \"Uomini sulla Luna\" (\"Destination Moon\"), per sfruttarne la campagna pubblicitaria nazionale in corso. \"RX-M Destinazione Luna\" irruppe nei cinema 25 giorni prima del film di Pal.\nLa carenza di tempo e di risorse costrinse i produttori ad omettere le scene di effetti speciali della RX-M e sostituirle con dello stock footage di razzi V-2 in lancio e in volo per completare alcune sequenze che altrimenti sarebbero state effettuate utilizzando la miniatura della nave a razzo RX-M; gli inserti con le V-2 crearono problemi di continuit\u00e0 molto evidenti.\nNegli anni settanta i diritti del film vennero acquistati da Wade Williams (poi Wade Williams Productions/Englewood Video/Wade Williams Collection), che fece rigirare alcune scene di effetti speciali per migliorare la continuit\u00e0 complessiva della vicenda; le edizioni del film distribuite in VHS, laser disc e DVD includono queste scene rigirate.\nDistribuzione.\nLa pellicola \u00e8 entrata nel pubblico dominio negli Stati Uniti.\nCritica.\nIl film fu candidato ai Retro Hugo Award per il 1951 per la \"migliore presentazione drammatica\" dopo 50 anni, nel 2001."}
{"id": "3662180", "revid": "86599", "url": "https://it.wikipedia.org/wiki?curid=3662180", "title": "Osservatorio di Nihondaira", "text": "L'osservatorio di Nihondaira \u00e8 un osservatorio astronomico giapponese situato sull'omonima collina che sovrasta la citt\u00e0 portuale di Shimizu nella prefettura di Shizuoka, alle coordinate a 303 m s.l.m.. Il suo codice MPC \u00e8 \"385 Nihondaira Observatory\".\nL'osservatorio conta tra le proprie strutture la stazione Oohira accreditata dal Minor Planet Center per la scoperta di sei asteroidi effettuate tra il 1988 e il 1989. \nGli sono stati dedicati gli asteroidi 2880 Nihondaira e 8533 Oohira."}
{"id": "3662181", "revid": "729019", "url": "https://it.wikipedia.org/wiki?curid=3662181", "title": "Gerd L\u00fcdemann", "text": "Ha insegnato teologia e Nuovo Testamento, nel periodo 1983-1999, alla Facolt\u00e0 Teologica Protestante della Georg-August-Universit\u00e4t di Gottinga. Dal 1999 fino al pensionamento nel 2011, ha presieduto la cattedra di Storia e letteratura del cristianesimo primitivo presso l\"'Institut f\u00fcr Spezialforschungen\" della stessa universit\u00e0.\nLe origini del cristianesimo.\nDopo un periodo di insegnamento e di ricerca presso la McMaster University (1977-79) e la Vanderbilt University (1979-1982), gli \u00e8 stata assegnata nel 1983 la cattedra di \"Studi sul Nuovo Testamento\" alla Facolt\u00e0 di Teologia della \"Georg-August-Universit\u00e4t\" di Gottinga.\nNel marzo 1998, dopo una serie di pubblicazioni storico-critiche sul cristianesimo delle origini, ha pubblicato il libro \"Der gro\u00dfe Betrug. Und was Jesus wirklich sagte und tat\" (\"La grande frode. Ci\u00f2 che Ges\u00f9 ha detto e fatto veramente\"), dove ha analizzato i testi dei Vangeli canonici e del Vangelo di Tommaso per delineare la figura del Ges\u00f9 storico rispetto alla tradizione cristiana successiva. Con l'ausilio dei criteri storico-critici, L\u00fcdemann afferma che il dato empirico testimonia come \u00absolo il cinque per cento delle parole e delle azioni di Cristo \u00e8 da attribuire a Cristo stesso. Il resto \u00e8 il risultato di un adattamento successivo.\u00bb\nL\u00fcdemann si riallaccia al filone critico inaugurato da Hermann Samuel Reimarus, secondo cui Ges\u00f9 era considerato dai suoi seguaci come un messia politico le cui aspettative sono rimaste deluse per via della condanna a morte: i primi cristiani hanno rimaneggiato la narrazione della vita di Ges\u00f9, inventando l'episodio evangelico della resurrezione; il teologo riprende anche l'analisi di Ludwig Feuerbach, per il quale la credenza nell'incarnazione di Dio e negli altri dogmi cristiani ha una spiegazione psicologica.\nIl prof. L\u00fcdemann propone la confutazione della verit\u00e0 storica della resurrezione, criticando anche la ricostruzione della figura di Cristo nel libro \"Ges\u00f9 di Nazareth\" di Benedetto XVI, ritenuta \u00abun deragliamento imbarazzante\u00bb e \u00abintellettualmente non credibile\u00bb\nContenzioso.\nDopo la pubblicazione di \"Der gro\u00dfe Betrug\" la Confederazione delle Chiese protestanti nella Bassa Sassonia ha chiesto la sua destituzione dalla cattedra di Nuovo Testamento. L\u00fcdemann afferma che i suoi studi lo hanno convinto che la sua precedente fede cristiana, basata com'era su studi biblici, era diventata impossibile: 'la persona stessa di Ges\u00f9 diventa insufficiente come fondamento della fede una volta che la maggior parte delle affermazioni del Nuovo Testamento su di lui si sono dimostrate essere successive interpretazioni della comunit\u00e0'.\nSebbene il suo licenziamento sia stato respinto dal governo della Bassa Sassonia, i membri della facolt\u00e0, sotto la pressione della Chiesa, si lamentarono con il presidente dell'Universit\u00e0 che il professor L\u00fcdemann aveva \"messo radicalmente in discussione la solidit\u00e0 intrinseca della teologia protestante presso l'Universit\u00e0\". Come risultato la cattedra del Nuovo Testamento \u00e8 stata ribattezzata come cattedra di Storia e letteratura del primo cristianesimo, il suo finanziamento alla ricerca \u00e8 stato tagliato ed il suo insegnamento non fece pi\u00f9 parte del curriculum. L\u00fcdemann si lament\u00f2 dicendo 'la maggior parte dei miei colleghi hanno da tempo lasciato i principi della Chiesa alle loro spalle, ma ancora cercano di attaccarsi a questa tradizione con l'interpretazione simbolica ed altre scelte interpretative'.\nVita privata.\nSi spos\u00f2 ed ebbe quattro figlie. In seguito alla pubblicazione del suo libro \"Der gro\u00dfe Betrug\", si dichiar\u00f2 non credente Mor\u00ec nel 2021 dopo una lunga malattia."}
{"id": "3662184", "revid": "287204", "url": "https://it.wikipedia.org/wiki?curid=3662184", "title": "9556 Gaywray", "text": "9556 Gaywray \u00e8 un asteroide areosecante della fascia principale. Scoperto nel 1986, presenta un'orbita caratterizzata da un semiasse maggiore pari a 2,3188693\u00a0UA e da un'eccentricit\u00e0 di 0,1808843, inclinata di 23,58219\u00b0 rispetto all'eclittica.\nL'asteroide \u00e8 dedicato allo statunitense Gay Firestone Wray, ricercatore allo Smithsonian Astrophysical Observatory."}
{"id": "3662187", "revid": "110157", "url": "https://it.wikipedia.org/wiki?curid=3662187", "title": "Ka\u010dugskij rajon", "text": "Il Ka\u010dugskij rajon () \u00e8 un rajon dell'Oblast' di Irkutsk, nella Siberia sud orientale; il capoluogo \u00e8 Ka\u010dug.\nL'area \u00e8 coperta quasi esclusivamente da foreste, dove predominano il pino ed il cedro."}
{"id": "3662189", "revid": "125223020", "url": "https://it.wikipedia.org/wiki?curid=3662189", "title": "Andr\u00e9 Leon Talley", "text": "Fu uno dei primi afro-americani ad avere successo nel campo del giornalismo di moda.\nBiografia.\nDopo aver lavorato presso le riviste \"Interview\" e \"New York Times\", nel 1983 Talley inizi\u00f2 a scrivere per \"Vogue\", e nel 1988 ne divenne direttore artistico. Dal 1995 fu per tre anni direttore dell'edizione parigina di \"W Magazine\", per poi tornare a \"Vogue\", dove tenne una rubrica molto seguita dai lettori.\nPer pi\u00f9 di venticinque anni fu uno dei pi\u00f9 assidui frequentatori delle settimane della moda di New York, Parigi, Londra e Milano, e utilizz\u00f2 la propria influenza nel settore per promuovere giovani stilisti afro-americani.\nNel 2007 venne classificato alla quarantacinquesima posizione della classifica stilata dalla rivista \"Out\" relativa ai cinquanta uomini gay pi\u00f9 influenti in America.\nNel marzo 2010, Talley entr\u00f2 a far parte della giuria del talent show \"America's Next Top Model\". Apparve anche nel film \"Sex and the City\", e nei documentari \"\" e \"The September Issue\".\nTalley \u00e8 morto nel 2022 per complicazioni da Covid-19."}
{"id": "3662190", "revid": "729019", "url": "https://it.wikipedia.org/wiki?curid=3662190", "title": "Port Authority Trans-Hudson", "text": "La Port Authority Trans-Hudson (nota anche in inglese con la sigla PATH) \u00e8 una metropolitana che collega il distretto di Manhattan della citt\u00e0 di New York alle citt\u00e0 di Newark, Harrison, Hoboken e Jersey City nel nord del New Jersey. \u00c8 gestita dalla Autorit\u00e0 Portuale di New York e New Jersey, un'agenzia controllata dai governi dei due stati.\nAnche se alcune stazioni della PATH sono adiacenti o collegate a quelle della metropolitana di New York, della Newark Light Rail, della Hudson-Bergen Light Rail e della New Jersey Transit, i sistemi di trasporto sono indipendenti tra loro e non hanno tariffe in comune; \u00e8 comunque possibile utilizzare sulla PATH come mezzo di pagamento la tessera prepagata MetroCard della metropolitana di New York.\nLa PATH ha una lunghezza totale di 22,2\u00a0km, sono sotterranei solo i tratti di Manhattan, Hoboken e del centro di Jersey City. L'attraversamento del fiume Hudson avviene attraverso tunnel in ghisa risalenti all'inizio del XX secolo. Il tratto da Grove Street a Jersey City a Newark corre in superficie, in trincea e sopraelevato.\nNel 2016 la media giornaliera di passeggeri era di 269.000, il numero di passeggeri trasportati nell'anno 2015 \u00e8 stato 78,6 milioni; il servizio \u00e8 in funzione 24 ore al giorno, 7 giorni alla settimana."}
{"id": "3662195", "revid": "827882", "url": "https://it.wikipedia.org/wiki?curid=3662195", "title": "PATH", "text": ""}
{"id": "3662202", "revid": "838137", "url": "https://it.wikipedia.org/wiki?curid=3662202", "title": "Coalizione Blu", "text": "La Coalizione Blu (in bulgaro \u0421\u0438\u043d\u044f\u0442\u0430 \u043a\u043e\u0430\u043b\u0438\u0446\u0438\u044f, Sinyata Koalitsiya) \u00e8 stata una coalizione politica bulgara di centrodestra fondata nel 2009. A essa hanno preso parte tre soggetti politici:\nEntrambe le formazioni politiche aderiscono al Partito Popolare Europeo.\nAlle elezioni parlamentari del 2005, SDS e DSB avevano ottenuto nel complesso il 14,1% dei voti, ossia il 7,7% e il 6,4% rispettivamente; in tale occasione, tuttavia, l'SDS si era presentato insieme ad altre formazioni minori (nell'ambito della coalizione denominata \"Forze Democratiche Unite\"). Alle successive elezioni europee del 2007, i due partiti avevano ottenuto complessivamente il 9% dei voti, dimostrando una pressoch\u00e9 uguale consistenza elettorale.\nLa Coalizione Blu si presenta per la prima volta in occasione delle elezioni europee del 2009, quando ottiene l'8% dei voti e un seggio: \u00e8 eletta Nadezhda Neynsky, esponente dell'Unione delle Forze Democratiche.\nAlle successive elezioni parlamentari del 2009, la coalizione ottiene il 6,8% dei voti e 15 seggi."}
{"id": "3662209", "revid": "74801", "url": "https://it.wikipedia.org/wiki?curid=3662209", "title": "Universit\u00e0 del Middlesex", "text": "La Middlesex University (abbr. MU, MDX) \u00e8 un'universit\u00e0 che si trova nel nord di Londra, Inghilterra. Si trova ai confini della storica contea di Middlesex da cui prende il nome.\nNel 2005, l'universit\u00e0 ha iniziato a razionalizzare le sue facolt\u00e0 concentrando i suoi punti di forza nel mondo degli affari, dell'informatica e delle arti."}
{"id": "3662211", "revid": "43500581", "url": "https://it.wikipedia.org/wiki?curid=3662211", "title": "Decora lux", "text": ""}
{"id": "3662212", "revid": "363629", "url": "https://it.wikipedia.org/wiki?curid=3662212", "title": "Abuso minorile (ordinamento italiano)", "text": "Labuso minorile, nell'ordinamento penale italiano, \u00e8 un reato.\nFonti.\nFino al 1996 il reato di abuso sessuale ai danni di un minore era previsto dall'art. del codice penale.\nCon la legge 66 del 15 febbraio 1996, \"Norme contro la violenza sessuale\", si \u00e8 disposta l'abrogazione integrale della disciplina previgente e si \u00e8 delineata una fattispecie \"ad hoc\" intitolata \"Atti sessuali con minorenne\" (per distinguere i casi in cui il minore abbia prestato il suo consenso da quelli in cui vi \u00e8 stata vera e propria costrizione), aggiungendo al codice penale i seguenti articoli:\nSuccessivamente \u00e8 stata emanata la legge 269/1998, \"Norme contro lo sfruttamento della prostituzione, della pornografia, del turismo sessuale in danno di minori, quali nuove forme di riduzione in schiavit\u00f9\", chiamata informalmente, e con terminologia inesatta, \"legge anti-pedofilia\". Questa legge ha introdotto nel codice penale gli articoli:\nLa legge 269/1998 \u00e8 stata recentemente aggiornata dalla legge n. 38 del 2 marzo 2006 (38/2006), pubblicata nella Gazzetta Ufficiale del 15 febbraio 2006, recante titolo: \"Disposizioni in materia di lotta contro lo sfruttamento sessuale dei bambini e la pedopornografia anche a mezzo Internet\" (legge che modifica la precedente normativa in particolare adeguandola ai recenti accordi internazionali e alla decisione quadro europea). Le principali novit\u00e0 hanno riguardato:\nRimane inalterata la previsione finale dell'art. 609 bis, nota come attenuante della minore gravit\u00e0, secondo la quale: \"Nei casi di minore gravit\u00e0 la pena \u00e8 diminuita in misura non eccedente i due terzi\".\nTale attenuante viene di frequente invocata dalla parte difensiva nei procedimenti penali per i reati di abuso minorile. \nCon la sentenza n. 3026 del 27 settembre 2018, la Corte di Cassazione ha stabilito che il reato di violenza sessuale \u00e8 consumato quando \"la condotta violenta dell'agente abbia determinato un'evidente e concreta invasione della sfera intima della vittima')\", negando la concessione dell'attenuante che era stata basata su elementi, quali: \"la brevit\u00e0 della relazione corporea tra agente e vittima\" e \"la mancata penetrazione e soddisfazione erotica dell'aggressore\". Sono invece state considerate potenziali aggravanti l'et\u00e0 precoce della vittima, la prolungata estensione temporale delle molestie sessuali e l'esistenza di un legame fiduciario fra vittima e aggressore.\nAspetti di diritto comparato.\nLa legge italiana persegue anche i reati compiuti all'estero: gli italiani che compiono turismo sessuale potrebbero essere inquisiti nello Stato estero, su denuncia delle vittime, e poi in Italia, d'ufficio dalla magistratura. Le autorit\u00e0 competenti straniere non sono obbligate dal diritto internazionale a dare comunicazione dei fatti alla magistratura italiana perch\u00e9 avvii un procedimento, n\u00e9 a fornire prove, atti processuali in caso di rogatoria, n\u00e9 collaborazione nelle indagini delle forze di polizia. Analogo discorso vale per la magistratura italiana nei confronti delle leggi e autorit\u00e0 competenti del Paese in cui \u00e8 stato commesso il reato. Un eventuale coordinamento pu\u00f2 essere stabilito tramite un accordo bilaterale.\nDiversi ordinamenti, come Regno Unito e Stati Uniti, prevedono la costituzione di un \"database\" nazionale per i reati sessuali, ad uso interno delle Forze di Polizia, e la pubblicazione dei nomi e foto dei pedofili, dopo il termine di estinzione della pena. \nIn Italia, non \u00e8 ammessa la castrazione chimica. \nLa castrazione chimica \u00e8 un trattamento farmacologico, che dovrebbe dissuadere il pedofilo da recidive eliminando la libido connessa all'atto violento ed \u00e8 utilizzato in diversi paesi, spesso in combinazione con misure di sospensione condizionale della pena. Nel corso del 2005, l'allora Ministro per le riforme Roberto Calderoli ne ripropose l'utilizzo in Italia.\nAi pedofili \u00e8 imposto dalla Legge Megan negli USA il divieto di frequentare o avvicinarsi a luoghi in cui sono presenti i minori o le vittime. La possibilit\u00e0 di emettere un ordine interdittivo contro le molestie su donne e minori \u00e8 stata introdotta anche in Italia con la legge sullo Stalking.\nConvenzione di Lanzarote.\nRispetto a quanto previsto dalla Convenzione di Lanzarote, resta scarsamente applicato l'accesso, anche fuori dall'ambito carcerario durante l'esecuzione della pena, dei sex offender a programmi o misure d'intervento volte a ridurre il rischio di reiterazione del reato sessuale. &lt;br&gt;\nIl D. Lgs. 231/2001 in materia di responsabilit\u00e0 amministrativa delle persone giuridiche non \u00e8 stato modificato per recepire la Convenzione di Lanzarote (art. 26), per cui in Italia non sussiste la responsabilit\u00e0 civile o amministrativa in materia di abuso sessuale su minori commesso da chi esercita una posizione dirigenziale con potere di rappresentanza, decisionale o di controllo.\nLa responsabilit\u00e0 delle persone giuridiche, concorrente a quella penale dei singoli, \u00e8 prevista dalla Direttiva 2011/92/UE art. 12; cos\u00ec come i Programmi o misure di intervento su base volontaria durante o dopo il procedimento penale, efficaci per prevenire e ridurre al minimo il rischio di recidiva per i reati sessuali a danno di minori, all'interno e all'esterno delle strutture carcerarie (art. 24"}
{"id": "3662217", "revid": "1543377", "url": "https://it.wikipedia.org/wiki?curid=3662217", "title": "Henry Winter", "text": "Fratello minore del professor Timothy Winter, frequent\u00f2 la Westminster School e l'Universit\u00e0 di Edimburgo.\nDopo la laurea, si dedic\u00f2 per un anno alla realizzazione di una rivista sportiva a Londra.\nLavor\u00f2 successivamente per il quotidiano \"The Independent\" nei primi anni di pubblicazione, curando rubriche su sport e istruzione.\nDurante il campionato mondiale di calcio 2006 in Germania tenne un webcast sulla competizione in generale, con particolari approfondimenti sulla Nazionale inglese.\nWinter prende spesso parte a programmi televisivi, tra cui \"Sunday Supplement\" di Sky Sports, e radiofonici, come quelli trasmessi su BBC Radio 5 Live.\n\u00c8 stato il ghostwriter delle autobiografie dei calciatori del Liverpool Football Club Kenny Dalglish, John Barnes e Steven Gerrard."}
{"id": "3662221", "revid": "173617", "url": "https://it.wikipedia.org/wiki?curid=3662221", "title": "Valter Giorgetti", "text": "Campione d'Europa dei pesi gallo dal 9 giugno 1983 al 22 settembre 1984.\nLa carriera.\nAllenato dal maestro Aldo Maistro, passa da dilettante a professionista in pochissimo tempo. \nDopo nove vittorie e una sola sconfitta, si aggiudica il titolo italiano dei pesi gallo, il 9 luglio 1982 a Pineto, battendo ai punti Roberto Serreli. Difende vittoriosamente il titolo a Pesaro contro Giancarlo Ravaioli per knock-out tecnico all'8\u00ba round e poi lo mantiene pareggiando a Bergamo con Paolo Castrovilli.\nIl 9 giugno 1983 il gallaratese conquista la cintura europea battendo il compagno di scuderia Giuseppe Fossati con un discusso verdetto ai punti sul \"neutro\" di Sciacca, nello splendido scenario di Torre Macauda. \nIl 22 settembre successivo a Roseto degli Abruzzi, alla prima difesa del titolo, Giorgetti spazza via a in sette round lo spagnolo Ignacio Martinez Antunez. A Campobasso al termine di un vibrante combattimento respinge ai punti l'assalto dell'inglese John Feeney. A Treviso il franco-algerino Kamel Djadda, allievo di Laurent Dauthuille, resiste solo cinque round. \nCon alle spalle Rodolfo Sabbatini, Giorgetti tenta l'avvicinamento al titolo mondiale, e, per questo il 22 settembre 1984 \u00e8 dichiarato decaduto dal titolo europeo per non averlo difeso nei tempi prescritti. Contemporaneamente si presenta fuori forma e poco allenato a Montecarlo contro l'americano Jeff Whaley e subisce un'imprevista sconfitta prima del limite.\nA Messina, il 2 maggio 1985, gli \u00e8 concessa la chance di riprendersi il titolo europeo contro Ciro De Leva. Giunge per\u00f2 psicologicamente impreparato e subisce un'altra sconfitta che lo induce a chiudere con la boxe agonistica dopo soli 23 combattimenti. Non \u00e8 un addio al pugilato: Giorgetti diventa prima maestro di boxe e poi arbitro e giudice nazionale, tutt'ora attivo."}
{"id": "3662223", "revid": "1543377", "url": "https://it.wikipedia.org/wiki?curid=3662223", "title": "Overton (Pennsylvania)", "text": "Overton \u00e8 una township degli Stati Uniti d'America, nella contea di Bradford nello Stato della Pennsylvania. Secondo il censimento del 2000 la popolazione \u00e8 di 187 abitanti.\nSociet\u00e0.\nEvoluzione demografica.\nLa composizione etnica vede una maggioranza di quella bianca (98.40%), rispetto ai nativi americani (1,60%) dati del 2000."}
{"id": "3662230", "revid": "767487", "url": "https://it.wikipedia.org/wiki?curid=3662230", "title": "Penrod (film)", "text": "Penrod \u00e8 un film muto del 1922 diretto da Marshall Neilan.\nLa sceneggiatura firmata da Lucita Squier \u00e8 basata sul lavoro teatrale \"Penrod, a Comedy in Four Acts\" tratto dal romanzo \"Penrod\" (1914) di Booth Tarkington. \u00c8 il primo di una lunga serie di film dedicati tra il 1922 e il 1938 al personaggio di \"Penrod Schofield\".\nVi compaiono come interpreti alcuni tra i pi\u00f9 celebri attori bambini del periodo: Wesley Barry (\"Penrod\"), Gordon Griffith (\"Sam\"), Newton Hall (\"George\"), Baby Peggy (\"Bay Rennsdale\"), Muriel McCormac e (non accreditati) Lina Basquette, Noah Beery Jr., Peggy Cartwright e Jackie Condon. Sull'onda del successo delle \"Simpatiche canaglie\", \u00e8 uno dei primi lungometraggi ad includere nel cast dei protagonisti due attori bambini afroamericani: Ernest Morrison (\"Herman\") e la sua sorellina Florence Morrison (anch'essa in un ruolo maschile, quello di \"Verman\").\nTrama.\nPenrod Schofield \u00e8 un ragazzino la cui vivacit\u00e0 e intraprendenza sono causa di un sacco di problemi nella sua comunit\u00e0. Nel nome della protezione dei bambini dai genitori troppo severi e dai cattivi vicini di casa, Penrod forma e dirige l'ABPA (American Boys' Protective Association), una banda multietnica di ragazzini del quartiere. Le loro azioni sconvolgono una serie di eventi sociali locali. I cittadini sono piuttosto stufi di Penrod e della sua banda, ma quando un paio di fuorilegge arrivano in citt\u00e0, Penrod e i suoi amici mostrano tutto il loro coraggio.\nProduzione.\nIl film fu prodotto dalla Marshall Neilan Productions.\nDistribuzione.\nDistribuito dalla Associated First National Pictures, il film usc\u00ec nelle sale cinematografiche statunitensi il 20 febbraio 1922. In Germania, venne distribuito dall'Universum Film (UFA) nel luglio del 1924 con il titolo \"Der Klub der Unterirdischen\"."}
{"id": "3662234", "revid": "287204", "url": "https://it.wikipedia.org/wiki?curid=3662234", "title": "Quattro di cuori", "text": "Quattro di cuori (titolo originale \"The Four of Hearts\") \u00e8 un romanzo giallo di Ellery Queen, pubblicato nel 1938.\nTrama.\nEllery Queen \u00e8 a Hollywood, dove, assunto dalla casa cinematografica Magna, da sei settimane sta cercando inutilmente di farsi ricevere dal produttore Jacques Butcher (vedi il precedente romanzo \"Hollywood in subbuglio\"). Quando finalmente riesce a contattare Butcher, viene informato che dovr\u00e0 lavorare alla sceneggiatura di un grosso progetto: un film biografico sulle vite dei celeberrimi attori Jack Royle e Blythe Stuart, famosi da anni nella Mecca del cinema per i loro burrascosi rapporti dopo la fine della loro storia d'amore molti anni prima. L'ostilit\u00e0 Royle-Stuart si \u00e8 estesa alla nuova generazione, Ty Royle, figlio di Jack, e Bonnie Stuart, figlia di Blythe (e fidanzata di Butcher), entrambi giovani attori emergenti molto amati dal pubblico. Si pu\u00f2 dunque stare certi che il film in lavorazione avr\u00e0 una pubblicit\u00e0 travolgente. L'interesse del pubblico aumenta fino al parossismo quando Jack e Blythe si riconciliano dopo vent'anni di litigi e decidono di sposarsi: un matrimonio in perfetto stile hollywoodiano, celebrato all'aeroporto di fronte a centomila persone, con gli sposi che decollano subito dopo per la luna di miele in un luogo sconosciuto lontano dalla folla. Ma dopo la partenza dell'apparecchio Ty, che doveva pilotarlo, viene ritrovato legato e imbavagliato in un hangar: un individuo misterioso ha preso il suo posto e ha rapito i due famosi divi. Scatta una gigantesca caccia all'uomo che si conclude inaspettatamente con il ritrovamento dell'aereo su un altopiano fra le colline dietro Los Angeles, con gli sposi a bordo, morti avvelenati, e nessuna traccia del pilota.\nCritica.\n\"I romanzi di Ellery Queen ambientati a Hollywood sono lavori minori nel Canone queeniano. Entrambi sono gradevoli nella narrazione, in maniera piuttosto blanda. A EQ davvero non piace Hollywood; sebbene ci si potesse aspettare che il Grande Surrealista del romanzo poliziesco avrebbe trovato un luogo ideale per le sue storie in quella scombinata citt\u00e0, la fusione non ebbe mai luogo. Pare che Dannay e Lee abbiano avuto delle esperienze personali terribili, con il loro talento sprecato in qualche film minore, e un'umiliante mancanza di successo personale. Il duo trov\u00f2 poi un ambiente molto pi\u00f9 congeniale alla radio, ma i loro sentimenti essenzialmente negativi verso Hollywood permeano quelli che avrebbero potuto essere libri migliori. [...] il secondo libro, \"Quattro di cuori\", mostra maggiormente l'arte di Queen nel costruire trame. \u00c8 anche l'unico dei suoi libri di Hollywood ad essere ambientato nell'industria del cinema stessa.\"\n\"I tre romanzi \"Quattro di cuori\" (1938), \"Il paese del maleficio\" (1942) e \"L'assassino \u00e8 tra noi\" (1945), hanno tutti delle trame molto simili. Ognuna di esse ruota intorno a un avvelenamento, e in ognuna di esse \u00e8 difficile capire come il delitto possa avere avuto luogo. C'\u00e8 qualcosa di 'minimalista' in queste trame, come se EQ stesse cercando di trovare la trama pi\u00f9 ridotta possibile, una situazione cos\u00ec ristretta nei suoi spazi di manovra da permettere a malapena una spiegazione. Ci\u00f2 \u00e8 vero soprattutto per gli ultimi due romanzi; il primo, \"Quattro di cuori\", circonda la situazione centrale con le complessit\u00e0 tipiche del poliziesco classico; ma nella struttura \u00e8 molto simile ai due libri successivi.\"\n\"Una trama meravigliosamente contorta, un ritorno allo stile dei primi romanzi di Queen, con la soluzione facilmente deducibile dagli indizi.\"\nNel primo capitolo Ellery Queen rende omaggio ai suoi illustri colleghi S.S. Van Dine e Agatha Christie quando, progettando un'immaginaria sceneggiatura cinematografica insieme a Jacques Butcher, assegna il ruolo di protagonista al \"celeberrimo investigatore Ellery Van Christie\".\nIn questo romanzo fa il suo esordio il personaggio di Paula Paris, una cronista mondana affetta da agorafobia che sar\u00e0 la prima donna a vincere la misoginia di Ellery Queen e ad interessarlo sentimentalmente. La giornalista comparir\u00e0 anche in quattro racconti brevi, inclusi nell'antologia \"Le nuove avventure di Ellery Queen\" (1940)."}
{"id": "3662240", "revid": "300067", "url": "https://it.wikipedia.org/wiki?curid=3662240", "title": "Delisha Milton", "text": ""}
{"id": "3662241", "revid": "838137", "url": "https://it.wikipedia.org/wiki?curid=3662241", "title": "Ordine, Legge e Giustizia", "text": "Ordine, Legge e Giustizia (in bulgaro: \"Red, Zakonnost i Spravedlivost\", RZS; \u0420\u0435\u0434, \u0437\u0430\u043a\u043e\u043d\u043d\u043e\u0441\u0442 \u0438 \u0441\u043f\u0440\u0430\u0432\u0435\u0434\u043b\u0438\u0432\u043e\u0441\u0442) \u00e8 stato un partito politico bulgaro di orientamento conservatore fondato nel 2005.\nGuidato da Yane Yanev, si \u00e8 dissolto dopo l'insuccesso delle elezioni parlamentari del 2013."}
{"id": "3662245", "revid": "1875018", "url": "https://it.wikipedia.org/wiki?curid=3662245", "title": "Tiro (citt\u00e0 antica)", "text": "Tiro (; in fenicio \ud802\udd11\ud802\udd05\ud802\udd13, '; , \"Tsor\"; in ebraico tiberiense: , '; in akkadico: , \"\"; ; ; , ) \u00e8 un'antica citt\u00e0 del Libano, quasi del tutto coperta dalla citt\u00e0 moderna (anch'essa chiamata Tiro). I resti dell'antica citt\u00e0 sono dal 1984 nella lista dei Patrimoni dell'umanit\u00e0 dell'UNESCO.\nStoria.\nStoria antica.\nLe origini di Tiro risalgono all'et\u00e0 del bronzo.\nSecondo la testimonianza di Erodoto e di Filone di Biblo, la citt\u00e0 sarebbe stata fondata intorno al 2750 a.C. da Usoos, inizialmente comprendendo solo un'isola e infatti chiamata \"\u1e62\u016br\", ossia scoglio in lingua fenicia.\nTra il XX secolo e il XVII secolo a.C. la citt\u00e0 cadde in abbandono poich\u00e9 a quel periodo corrisponde uno strato di sabbia.\nAttorno al XIV secolo a.C. secondo le lettere di El-Amarna, il re di Tiro Abi-Milku chiese al faraone di dargli la terra davanti alla citt\u00e0 poich\u00e9: \u00abservono acqua, boschi, paglia e argilla e non vi \u00e8 pi\u00f9 posto dove mettere i morti\u00bb cosicch\u00e9 nacque Tiro continentale, chiamata Uzzu e Ushu.\nL'insediamento fenicio cadde nella sfera di influenza egizia all'inizio del Nuovo Regno, in particolare sotto la XVIII e XIX dinastia, quando la citt\u00e0, aiutata dalla favorevole posizione geografica, prosper\u00f2 grazie al commercio del vetro, del legno di cedro e soprattutto della porpora, un pigmento ricavato da molluschi marini che veniva utilizzato per tingere i tessuti riservati all'aristocrazia.\nNel 1200 a.C. secondo Giustino, a seguito dei Popoli del Mare i Sidon\u00ee fuggono in massa a Tiro.\nNel \"Viaggio di Unamon\", il re di Tiro Mekmer offre 50 barche di legno al sacerdote Wenamon.\nNel 1100 a.C. uno tsunami catastrofico fece sprofondare la vecchia Tiro sotto al mare. Nel 969 a.C. fu fondata la nuova Tiro sulle coste piu vicini che divenne un regno sotto il comando del re Hiram I che strinse solidi legami con il regno di Giuda e Israele. Secondo la narrazione biblica (1 Re 9, 10-12; Is 23, 1-18), legname e maestranze di Tiro furono utilizzati per la realizzazione del Tempio di Salomone a Gerusalemme. Hiram I modific\u00f2 la morfologia urbana, collegando tra loro le due piccole isole dove inizialmente si era sviluppata la citt\u00e0.\nNei decenni successivi, pur in una situazione di crescente dissenso interno, gli abitanti di Tiro (ormai consacrata al culto del dio Melqart) espansero la propria rete commerciale in tutto il Mar Mediterraneo, e fondarono colonie in Sicilia (tra cui Palermo, la pi\u00f9 antica Mozia e Solunto), Sardegna (tra cui Tharros) nella penisola iberica e in Nord Africa. La pi\u00f9 importante di queste colonie fu senza dubbio Cartagine, fondata nell'814 a.C. da un gruppo di fuoriusciti guidati, secondo la letteratura greca, dalla regina Didone, anche nota come Elissa.\nL'influenza dei Fenici fu grande da rendere il fenicio lingua franca del Vicino Oriente nell'VIII secolo a.C., per cui il re aramaico Kilamuwa scriver\u00e0 la sua stele in fenicio.\nNel VII secolo a.C. gli assiri sottomettono Tiro e fanno pagare un tributo, mentre nel VI secolo con l'ascesa di Babilonia Tiro viene conquistata dopo 14 anni di assedio e viene posto un suffeta al governo della citt\u00e0, di cui il primo \u00e8 Ecnibalo figlio del re Baal III.\nCon la caduta di Babilonia nel 560 a.C. Tiro ritorna indipendente per poi passare sotto il dominio dei Persiani, con cui la citt\u00e0 sar\u00e0 uno scalo dell'Impero verso la Grecia.\nSotto la dinastia di Eshmunazor I la citt\u00e0 avr\u00e0 una rinascita.\nFu proprio lo sviluppo di Cartagine a segnare il declino economico di Tiro, che fin\u00ec col cadere sotto l'egemonia assira, venendo infine occupata da Assurbanipal nel 664 a.C. Dopo la caduta dell'impero assiro, Tiro fu assediata dal re babilonese Nabucodonosor II per tredici anni, dal 586 a.C. al 573 a.C. Il re babilonese riusc\u00ec a conquistare la citt\u00e0 ma non l'isolotto, adibito a magazzino, che sorgeva poco distante dalla citt\u00e0. Nabucodonosor non distrusse completamente Tiro ma, in cambio, la citt\u00e0 fu costretta a pagare una specie di riscatto ai babilonesi.\nUn altro spettacolare assedio si verific\u00f2 nel 332 a.C., quando Alessandro Magno entr\u00f2 in citt\u00e0 dopo sette mesi di accanita resistenza, ordinandone la distruzione. Il terrapieno che Alessandro Magno fece costruire durante l'assedio, utilizzando anche le macerie dell'antica citt\u00e0 costiera, colleg\u00f2 definitivamente la citt\u00e0 alla terraferma, trasformandola in una penisola.\nRipresasi sotto il dominio dei Seleucidi, la citt\u00e0 divenne romana nel 64 a.C., all'interno della provincia romana di Siria. Fu in seguito eletta a colonia dall'imperatore Settimio Severo, divenendo centro di studi letterari e filosofici e sede di un importante arcivescovado cristiano.\nEt\u00e0 altomedievale.\nNel periodo bizantino, la citt\u00e0 fu sede, tra il 513 e il 515, di un sinodo ecumenico delle confessioni cristiane monofisite, ossia delle chiese che rifiutavano il Concilio di Calcedonia. La citt\u00e0 pass\u00f2 sotto il controllo arabo nel 635. Sotto la dinastia omayyade, e in particolare durante il regno di Mu\u02bf\u0101wiya ibn Ab\u012b Sufy\u0101n (661-680), vennero rafforzate le difese del porto e continuarono ad essere promosse le attivit\u00e0 artigianali e il commercio.\nEt\u00e0 medievale e moderna.\nNel 1099 e nel 1111 la citt\u00e0 evit\u00f2 gli attacchi dei Crociati in marcia verso Gerusalemme, ma venne infine conquistata nel 1124. La citt\u00e0 rimase sotto il controllo del Regno crociato di Gerusalemme per quasi due secoli, durante i quali si verific\u00f2 un considerevole afflusso di nobili e mercanti europei, tra i quali si annovera l'ecclesiastico e storico Guglielmo di Tiro (1130-1186).\nLa riconquista islamica avvenne nel 1291 ad opera dei Sultani Mamelucchi. Nei secoli successivi la citt\u00e0 entr\u00f2 in una lunga fase di declino a causa del concomitante sviluppo delle vicine citt\u00e0 portuali di Acri, in Palestina, di Sidone e di Beirut. Durante il periodo ottomano, Tiro fece parte dell'eyalet di Sidone, e poi, dopo il 1888, del \"vilayet\" di Beirut, fino all'incorporazione all'interno del nuovo Stato libanese, avvenuta il 1\u00ba settembre 1920."}
{"id": "3662254", "revid": "442595", "url": "https://it.wikipedia.org/wiki?curid=3662254", "title": "Regola dello scambio", "text": ""}
{"id": "3662255", "revid": "599013", "url": "https://it.wikipedia.org/wiki?curid=3662255", "title": "Giuliano Vincenzi", "text": "Carriera.\nHa militato per l'intera carriera professionistica esclusivamente in formazioni lombarde. Ha disputato dieci campionati in Serie B, equamente suddivisi fra e , per complessive 270 presenze ed una rete fra i cadetti."}
{"id": "3662256", "revid": "83364860", "url": "https://it.wikipedia.org/wiki?curid=3662256", "title": "Campionato bengalese di calcio 2000", "text": "La B League 2000 \u00e8 stata la prima edizione del campionato bengalese di calcio.\nAl campionato parteciparono otto squadre e l'Abahani KC vinse il titolo.\nGruppo 1.\nLe prime due passano al girone finale.\nGruppo 2.\nLe prime due passano al girone finale."}
{"id": "3662257", "revid": "1543377", "url": "https://it.wikipedia.org/wiki?curid=3662257", "title": "Ridgebury", "text": "Ridgebury \u00e8 una township degli Stati Uniti d'America, nella contea di Bradford nello Stato della Pennsylvania. Secondo il censimento del 2000 la popolazione \u00e8 di 1.982 abitanti.\nSociet\u00e0.\nEvoluzione demografica.\nLa composizione etnica vede una maggioranza di quella bianca (98,13%), seguita dai nativi americani (0,55%) dati del 2000."}
{"id": "3662264", "revid": "767487", "url": "https://it.wikipedia.org/wiki?curid=3662264", "title": "Oath-Bound", "text": "Oath-Bound (o \"Oathbound\") \u00e8 un film muto del 1922 diretto da Bernard J. Durning. La sceneggiatura di Jack Sturmwasser e di Edward J. Le Saint si basava su un soggetto di Edward J. Le Saint.\nProdotto e distribuito dalla Fox Film Corporation, il film aveva come interpreti Dustin Farnum, Ethel Grey Terry, Fred Thomson, Maurice B. Flynn, Aileen Pringle, Herschel Mayall.\nTrama.\nIl ricco armatore Lawrence Bradbury \u00e8 determinato a catturare i ladri di seta che operano per mezzo delle sue navi. Il capobanda, in realt\u00e0, \u00e8 suo fratello Jim che gli fa credere di essere un ufficiale della dogana. A essere sospettati, sono invece lo skipper e un suo amico. Quest'ultimo si riveler\u00e0 essere il vero funzionario e Jim finir\u00e0 per essere smascherato e arrestato.\nProduzione.\nIl film fu prodotto dalla Fox Film Corporation.\nDistribuzione.\nIl copyright del film, richiesto dalla Fox Film Corp., fu registrato il 13 agosto 1922 con il numero LP19032.&lt;br&gt;\nDistribuito dalla Fox Film Corporation e presentato da William Fox, il film usc\u00ec nelle sale cinematografiche degli Stati Uniti il 13 agosto 1922.\nNon si conoscono copie ancora esistenti della pellicola che viene considerata presumibilmente perduta."}
{"id": "3662265", "revid": "767487", "url": "https://it.wikipedia.org/wiki?curid=3662265", "title": "Dragan Male\u0161evi\u0107 Tapi", "text": "Economista per vocazione, \u00e8 stato considerato uno dei pittori pi\u00f9 significativi della corrente iperrealista.\nBiografia.\nLa sua carriera pittorica inizi\u00f2 da autodidatta all'et\u00e0 di sette anni: nel corridoio d'ingresso dell'edificio dove abitava a Belgrado in via Hilandarska 4, ricopiava il fumetto \u201cTre bricconi\u201d che suo padre, giornalista del quotidiano Politika, gli forniva prima che uscisse in edicola. I biglietti per la sua prima \u201cmostra personale\u201d per l'appunto all'ingresso della sua abitazione, venivano venduti a cinque dinari per i bambini e dieci dinari per gli adulti.\nFino al 1989, Tapi ha vissuto tra Milano, Vienna, Cambridge, Ginevra, Monaco di Baviera e le Bahamas. Qui nel 1975 un veggente, raccontando il suo talento, l'ha paragonato alla reincarnazione del grande Jan Van Eyck.\nNel 1985 le sue opere vennero esposte in pubblico per la prima volta in una mostra collettiva a Rovigno, dove insieme a Mi\u0107a Popovi\u0107 e Olja Ivanjicki, continu\u00f2 a esporre per i cinque anni successivi. Il momento cruciale per la sua carriera pittorica \u00e8 rappresentato dalla vendita dei suoi primi dipinti nella Galleria Prijeko a Ragusa nel 1987. Un turista tedesco acquist\u00f2 uno dei suoi dipinti per 8.000 marchi tedeschi, anche se l'artista in un primo momento aveva richiesto 50.000 dollari. Da quel momento in poi, la sua vita viaggi\u00f2 in parallelo con il suo talento. Dopo solo due anni, la rivista \"Art News\" lo inser\u00ec tra i sette migliori iperrealisti del mondo.\nNegli anni ottanta e novanta del secolo scorso, i suoi dipinti attirarono grande attenzione da parte dei media, e furono esposti in numerose mostre personali e collettive sia in patria che all'estero. I dipinti di Tapi si trovano in numerose collezioni private, come quella dell'ex presidente degli Stati Uniti George H. W. Bush e dell'ex segretario di Stato Henry Kissinger, dell'ex primo ministro del Giappone Kakuei Tanaka, e di molte altre figure pubbliche, ma anche in collezioni pubbliche, tra cui la collezione della Casa Bianca.\nNel 2000 lo stato americano della Georgia ha proclamato Dragan Male\u0161evi\u0107 Tapi Cittadino onorario.\nLa sua morte improvvisa, che avvenne in una stazione di polizia di Belgrado durante un interrogatorio da parte di alcuni agenti, gli imped\u00ec di esporre nelle mostre gi\u00e0 organizzate in musei e gallerie, come il Museo Peggy Guggenheim.\nL'arte.\nAlcuni critici d'arte moderna considerano Dragan Male\u0161evi\u0107 Tapi uno dei leader della pittura iperrealista e del realismo magico. La sua pittura \u00e8 stata definita eclettica e illusionistica.\nPreferiva dipingere oli su tela e legno, e la sua tecnica era simile a quella sviluppata dai grandi maestri come Jan van Eyck e Salvador Dal\u00ed. Grazie a una speciale tecnica chiamata \"underpainting\", i suoi dipinti hanno un alto livello di matericit\u00e0. Dipingendo solo le cose che vedeva, con grande precisione, ha conservato lo spirito di ottimismo e gioia di vivere: questa specificit\u00e0 \u00e8 stata definita lo \u201cstile Tapi\u201d. La maggior parte dei critici \u00e8 d'accordo sul fatto che la pittura di Tapi \u00e8 derivata dalla perfezione tecnica e che il suo linguaggio artistico \u00e8 comprensibile al pubblico.\nNei suoi dipinti dominano scene di vita quotidiana, descritta con precisione quasi fotografica, paesaggi, composizioni, nature morte, nudi femminili, alcuni dei suoi dipinti sono storici, con motivi religiosi o sociali, spesso anche con aggiunta di scene surreali.\nTuttavia, la sua opera abbraccia uno spettro molto pi\u00f9 ampio. Negli ultimi anni della sua vita si dedic\u00f2 ad una grande produzione scultorea ma, a differenza dei suoi dipinti, queste opere sono ancora sconosciute al grande pubblico.\nTapi \u00e8 uno dei pittori serbi pi\u00f9 famosi e popolari, i suoi quadri raggiungono quotazioni di centinaia di migliaia di dollari e le sue riproduzioni sono vendute in tutto il mondo. Nel corso della sua vita dipinse un centinaio di dipinti, tra cui i pi\u00f9 popolari sono: Campo della Felicit\u00e0, Swans, Venezuela, 18th Hole, Garage, Spirito di Tesla, Anna Bach, Lotta di Tacchini, Rhodesia, Gioia del fallimento (sulla copertina della compilation chiamata \u201cIma Neka tajna Veza\u201d per la band Bijelo Dugme), Caldo-freddo (sulla copertina della compilation chiamata \u201cBest of Oliver Mandi\u0107\u201d), la band di Zika (sulla copertina CD musicale di Goran Bregovi\u0107 \u201cMusica per i film\u201d), Bliher, ecc.\nTapi e la Massoneria.\nNella sfera pubblica serba, in parallelo con quella artistica, Tapi si costru\u00ec il ruolo di uno dei massoni pi\u00f9 influenti del paese. Nel 1990, insieme ad altri con le stesse ambizioni, Tapi rivitalizz\u00f2 la Gran Loggia della Jugoslavia, diventando uno dei pi\u00f9 grandi propagatori della Massoneria. Quando mor\u00ec, era un massone di 33\u00ba grado e Sovrano Gran Commendatore del Supremo Consiglio della Serbia del Rito Scozzese Antico ed Accettato. Dopo la sua morte, la Gran Loggia Nazionale di Serbia form\u00f2 una nuova loggia, chiamata in suo onore \"Dragan Male\u0161evi\u0107 Tapi\"."}
{"id": "3662266", "revid": "599013", "url": "https://it.wikipedia.org/wiki?curid=3662266", "title": "Massimiliano Zoggia", "text": "Biografia.\nStudia e si diploma in industrial design nel 1992 a Torino presso l'Istituto europeo di design. \nNel 1994 inizia la sua attivit\u00e0 di progettista, fondando il collettivo \"Nucleo\" con Piergiorgio Robino e Andrea Sanna: una delle sue prime opere \u00e8 \"Angelica\", un lampadario al neon fluorescente prodotto da Alt Lucialternative.\nNel 2001 disegna per Sabelt insieme a Jean Pierre Guenoun le prime sneakers derivate dalla Formula 1, presentate al Pitti Immagine dell'anno successivo.\nDal 2003 apre il \"Supermaxistudio\", dove disegna e collabora per la realizzazione di prodotti accessori per il gruppo Fiat; per Muvis nel 2005 disegna la lampada \"Anellum\", oggetto presente nella collezione permanente del Museo del design di Calenzano, ed in seguito per la stessa azienda la lampada \"Ying Yang\".\nLavora come art director per marchi industriali ed enti (tra cui l'Urban Center Metropolitano di Torino), \u00e8 l'ideatore del marchio di materiali da rivestimento \"Rezina\" superfici contemporanee e del logo utilizzato per il Campionato mondiale di scherma 2006 svolto a Torino.\nNel 2011 disegna e produce \"Rishock\" un quadriciclo simile ad una bicicletta a pedalata assistita capace di trasportare quattro passeggeri e dotato di carrozzeria in tessuto.\nNel 2013 riceve l'assegnazione del celebre Milano Design Award per il progetto pi\u00f9 sorprendente presente alla settimana del Design milanese dal titolo \"What a Wonderful World\" e realizzato per Samsung Electronics "}
{"id": "3662269", "revid": "1124164", "url": "https://it.wikipedia.org/wiki?curid=3662269", "title": "Episodi di The Big Bang Theory (quinta stagione)", "text": "La quinta stagione della sitcom The Big Bang Theory \u00e8 stata trasmessa dal canale statunitense CBS dal 22 settembre 2011 al 10 maggio 2012, ottenendo un'audience media di 15.820.000 telespettatori, risultando cos\u00ec una delle serie TV pi\u00f9 seguite della stagione televisiva statunitense.\nIn Italia la stagione \u00e8 stata trasmessa in anteprima su Steel, canale a pagamento della piattaforma Mediaset Premium, dall'8 aprile al 19 agosto 2012; in chiaro, i primi 15 episodi sono stati trasmessi da Italia 2 dall'11 settembre al 29 dicembre 2013, mentre i restanti sono stati trasmessi su Italia 1 dal 3 al 7 febbraio 2014.\nL'analisi del riflesso della sgualdrina.\nTrama.\nLeonard rivela accidentalmente a Howard che Raj scriveva lettere d'amore a Bernadette, cos\u00ec Raj si trova contro entrambi gli amici. Penny va a stare da Amy per evitare di incontrare i vicini; Raj si reca da Leonard, ma egli non c'\u00e8, e, rimasto solo con Penny, si ubriacano e finiscono a letto insieme. La mattina dopo Penny viene sorpresa dai suoi amici sgattaiolare dalla camera dove \u00e8 stata con Raj, convinta che abbia fatto sesso con lui. Successivamente Penny evita pi\u00f9 volte Raj per i precedenti accaduti. Raj si reca poi da Penny ed ella gli dice che vuole che restino solo amici, mentre lui le confessa che in realt\u00e0 loro non hanno mai fatto sesso. Nel frattempo si svolge il torneo di paintball e i ragazzi vi partecipano sotto il comando di Sheldon. Il primo giorno \u00e8 rovinato dalla scarsit\u00e0 di entusiasmo di Raj, Leonard e Howard. Sheldon, incolpandosi, esce dal nascondiglio e si fa colpire, cos\u00ec gli altri escono per vendicarlo e vincono. Penny decide di tornare in Nebraska, ma riceve una proposta per una pubblicit\u00e0, perci\u00f2 decide di restare.\nL'ipotesi dell'infestazione.\nTrama.\nLeonard cerca di mantenere la relazione a distanza con Priya e Howard gli consiglia di copulare in modo virtuale. Leonard prova questa soluzione, ma la prima volta il buffering si blocca, mentre la seconda \u00e8 rovinata dal fatto che i genitori della ragazza sono seduti accanto a lei.\nSheldon si reca da Penny per non sentire le \"attivit\u00e0\" del suo coinquilino. Penny ha una nuova poltrona in soggiorno e Sheldon l'apprezza, prima di scoprire che \u00e8 stata presa dalla strada. Il ragazzo cerca di convincere la vicina a sbarazzarsene, ma senza successo. Sheldon allora cerca di fare leva su Amy che per\u00f2 non vuole essere coinvolta nella vicenda. Mentre quest'ultima \u00e8 seduta sulla poltrona un animale presente nella poltrona la morde e le due ragazze scappano spaventate. La poltrona viene quindi gettata in strada e Raj e Howard la raccolgono, con l'intento di volerla portare nell'appartamento di Leonard e Sheldon.\nL'estrapolazione dell'inguine stirato.\nTrama.\nAmy chiede a Leonard di accompagnarla al matrimonio di due suoi colleghi. Dopo essersi lamentati delle rispettive storie i due iniziano a ballare e, una volta arrivati a casa, Amy \u00e8 convinta di avere fatto innamorare Leonard di lei. Intanto Bernadette dice a Howard di non volere andare a vivere con la madre di questo quando saranno sposati, cos\u00ec per convincerla la invita a vivere da lui e la madre per un weekend. La mattina seguente Bernadette gli prepara la colazione.\nLa catalizzazione del benessere.\nTrama.\nRaj \u00e8 molto triste poich\u00e9 \u00e8 l'unico single del gruppo, cos\u00ec Penny e Bernadette decidono di presentargli Emily, una ragazza sordomuta. I due cominciano a uscire, ma ella sembra approfittarsi economicamente di lui cos\u00ec Penny racconta la cosa ai genitori del ragazzo, i quali minacciano quindi di tagliargli i viveri se continuer\u00e0 a spendere soldi per fare regali a Emily. Raj sceglie l'amore, ma la ragazza lo lascia. Nel frattempo Sheldon decide di prendere tutte le sue decisioni con un dado di \"Dungeons &amp; Dragons\" cos\u00ec da avere la mente pi\u00f9 libera.\nLa reazione del razzo russo.\nTrama.\nWil Wheaton, il nemico giurato di Sheldon, invita il gruppo di amici a una festa a casa sua. Leonard decide di partecipare e, per questo motivo, Sheldon si sente tradito. In seguito Sheldon scopre che alla festa c'\u00e8 anche Brent Spiner e decide di aggregarsi. Alla festa Wil regala a Sheldon una action figure di Star Trek ancora sigillata cos\u00ec Sheldon decide di perdonarlo, per\u00f2, Brent Spiner apre la confezione diventando il suo nuovo nemico mortale. Nel frattempo Howard annuncia che il suo progetto \u00e8 stato scelto per la stazione spaziale e che sar\u00e0 lui a portarlo nello spazio per testarlo. Tutti gli amici sono molto contenti eccetto Bernadette, che si arrabbia per non essere stata consultata ed \u00e8 preoccupata per la sicurezza del suo ragazzo. Durante la notte la ragazza sembra accettare la decisione di Howard ma allo stesso tempo rivela la notizia alla madre del ragazzo. Howard, infuriato, la caccia di casa. Bernadette capisce di avere sbagliato e decide di lasciarlo andare nello spazio, anche se la madre del ragazzo \u00e8 ancora contraria.\nLa rivelazione della rinite.\nTrama.\nLa madre di Sheldon arriva in citt\u00e0 e si rifiuta di cucinargli il pollo fritto e di seguirlo a una conferenza di un premio Nobel preferendo visitare Los Angeles con Leonard, Penny e gli altri. Questo fa sentire il ragazzo spaesato e, grazie a Amy, giunge alla conclusione che lui in fondo ha gli stessi sentimenti delle persone comuni. In seguito a un temporale si ammala e viene accudito dalla madre con la quale si riconcilia a modo suo.\nL'oscillazione del bravo ragazzo.\nTrama.\nI ragazzi fanno uno scherzo di Halloween a Sheldon che fa di tutto per vendicarsi ma con scarsi risultati. Al negozio di fumetti Leonard incontra Alice, una ragazza molto carina che sembra interessata a conoscerlo meglio. Leonard non sa come comportarsi perch\u00e9, pur essendo attratto da Alice, \u00e8 ancora fidanzato con Priya. Il ragazzo quindi chiede consiglio a Penny e successivamente a Sheldon. Leonard sceglie infine di dire tutto ad Alice che lo caccia dal suo appartamento e racconta a Priya di avere baciato Alice. Con altrettanta sincerit\u00e0 Priya rivela di essere stata a letto con il suo ex ragazzo, cosa che provocher\u00e0 la rottura di rapporti con Leonard. A questo punto Sheldon, emergendo da sotto i cuscini del divano dell'appartamento, riesce finalmente a spaventare Leonard.\nLa permutazione dell'isolamento.\nTrama.\nPenny e Bernadette vanno in cerca dell'abito da sposa di quest'ultima senza Amy; l'accaduto la fa disperare, al punto da indurla a cercare conforto in una notte di sesso con Sheldon che per\u00f2 la rifiuta arrivando a un compromesso: abbracciarsi sul divano tutta la notte. Le ragazze, informate su quanto fatto subire all'amica, vanno a chiederle scusa. Amy in un primo tempo le respinge preferendo ubriacarsi in un parcheggio, ma poi con una seconda visita faranno pace, grazie soprattutto a Bernadette che offrir\u00e0 a Amy la carica di damigella d'onore. Amy girer\u00e0 poi alcuni video durante lo shopping.\nLa diffusione dell'ornitofobia.\nTrama.\nSheldon si sente minacciato dalla presenza di una ghiandaia azzurra sul davanzale della finestra, date le sue passate esperienze con gli uccelli. Tentando di scacciarlo lo fa invece entrare accidentalmente in casa. Spaventato chiama Bernadette e Amy perch\u00e9 lo aiutino a liberarsene ma, grazie al loro aiuto, Sheldon finir\u00e0 per farci amicizia. Intanto Leonard e Penny escono insieme come amici ma finiscono per passare una serata spiacevole poich\u00e9 la maggior parte delle volte, quando i due erano fidanzati, Leonard mentiva sulle cose che gli piaceva fare solo per portarsela a letto. I due si chiariranno a fine serata riavvicinandosi e accettando la verit\u00e0. Sheldon, che nel frattempo si era affezionato all'uccello, apre una finestra e per sbaglio lo fa scappare. Sul davanzale per\u00f2 trova il suo nido e cova l'uovo che ha lasciato con una lampada.\nL'acquisizione della sputacchiera di fuoco.\nTrama.\nStuart vede Amy al negozio di fumetti, trovandola interessante. Chiede cos\u00ec a Leonard di parlare con Sheldon, per sapere se per quest'ultimo fosse un problema se Stuart le chiedesse di uscire. Sheldon acconsente, in quanto ritiene Amy troppo intelligente per un proprietario di un negozio di fumetti. Amy per\u00f2 accetta e Sheldon si scopre geloso. Mentre Stuart e Amy sono al cinema Sheldon interviene sedendosi vicino a Amy e le propone di diventare la sua fidanzata, senza per\u00f2 modificare il paradigma della loro relazione che non prevede contatto fisico. Amy accetta e Sheldon stila un contratto tra fidanzati come quello tra coinquilini.\nLa riproposizione del bullismo.\nTrama.\nLeonard riceve un messaggio su Facebook da parte di Jimmy Speckerman, un vecchio compagno di scuola superiore che lo ha tormentato con atti di bullismo, per dirgli che \u00e8 in citt\u00e0 e per proporgli di incontrarsi per andare a bere qualcosa assieme. Intanto Amy e Bernardette, sentendo vecchi racconti scolastici di Penny, le fanno capire velatamente che anch'essa non ha avuto comportamenti esemplari. Sheldon, Howard e Raj accompagnano Leonard all'incontro con Speckerman e alla fine Sheldon, prendendo le difese di Leonard, conclude l'incontro rinfacciandogli tutti i suoi vecchi comportamenti da bullo e consegnandogli una lista delle sue malefatte. Amy e Bernardette suggeriscono a Penny di alleviare i suoi sensi di colpa con un po' di altruismo e lei decide di donare i suoi vecchi vestiti. Speckerman, ubriaco, si presenta all'appartamento di Sheldon e Leonard chiedendo scusa per i suoi vecchi comportamenti durante le scuole. Leonard accetta le scuse e gli fa passare la notte sul divano per non farlo guidare in quello stato. Al mattino seguente, passata la sbronza, Speckerman si rivela nuovamente come ai tempi della scuola. Leonard allora tenta invano di opporsi strattonandolo ma la puntata si conclude con Sheldon e Leonard che scappano dal loro appartamento scendendo frettolosamente le scale.\nLa manovra del diadema.\nTrama.\nAmy informa Sheldon riguardo a un suo studio che verr\u00e0 pubblicato sulla rivista \"Neuron\" ma lui quasi la ignora, con grande disappunto di lei. Leonard consiglia quindi a Sheldon di regalare alla sua ragazza un gioiello. Penny lo accompagna e organizza anche un incontro tra i due. Inizialmente Amy \u00e8 contrariata: crede che Sheldon sia superficiale se pensa di risolvere le controversie con un regalo, ma alla fine cambia subito idea appena vede che il regalo consiste in un bellissimo diadema. Intanto Howard tiene uno spettacolo di magia a una festa di bambini, durante la quale scopre l'odio che Bernadette prova nei loro confronti. La madre di Howard \u00e8 chiaramente arrabbiata per la questione e i due futuri sposi, discutendone, arrivano alla conclusione che a lavorare sar\u00e0 Bernadette, mentre Howard bader\u00e0 ai figli.\nL'ipotesi della ricomposizione.\nTrama.\nLeonard, tornando a casa con Sheldon, guarda Penny nel suo appartamento e gli ritorna alla mente l'amore provato per lei, cos\u00ec, le chiede di uscire e alla fine dell'imbarazzante serata i due finiranno comunque per andare a letto insieme. Decidono di vedersi di nascosto per non fare sapere niente agli amici. Dopo pochi giorni per\u00f2 Leonard si rende conto che non ci sono possibili risvolti positivi per loro due e tutto ci\u00f2 si scopre essere solo un'immaginazione. A ogni modo Leonard le chiede lo stesso di uscire e Penny gli chiede se ci avesse pensato bene prima e lui risponde di s\u00ec: a quel punto la stessa Penny si immagina una scena nella quale loro due si sposano a causa del fatto che lei sia rimasta incinta. Penny accetta comunque di uscire con Leonard, ma dice alle amiche che prima passer\u00e0 in farmacia per acquistare degli anticoncezionali.\nLa riconversione del beta test.\nTrama.\nLeonard propone a Penny di vivere la loro relazione come un alpha test dove ognuno pu\u00f2 riportare all'altro i difetti che vede nella coppia. Contemporaneamente Sheldon e Amy registrano una serie di video culturali dal titolo \"Divertiamoci con le bandiere\" dedicati alla vessillologia. Raj, invece, intraprende una relazione virtuale con Siri, l'assistente parlante del suo telefonino. Alla fine della puntata Raj sogna di incontrare Siri, impersonata da una bellissima donna che gli propone di fare l'amore, ma Raj non riesce a parlare poich\u00e9 anche nel sogno \u00e8 affetto da mutismo selettivo.\nLa contrattualizzazione dell'amicizia.\nTrama.\nLeonard si lamenta dell'esercitazione trimestrale d'emergenza e delle bizzarrie del suo coinquilino. Sheldon rivela che esiste una clausola del contratto tra coinquilini che svincolerebbe Leonard da tutto questo e limiterebbe il rapporto tra i due alla divisione dell'affitto, delle bollette e a un cenno di saluto. Leonard coglie al volo l'occasione ma ben presto si accorge che Sheldon non \u00e8 in grado di provvedere a se stesso. Penny prova pena per Sheldon e invita Leonard a tornare sui propri passi. Con uno stratagemma Sheldon riesce comunque a ripristinare la situazione iniziale senza dovere cambiare le sue abitudini. Intanto Howard deve partecipare alle esercitazioni della NASA per la missione spaziale: tutti l\u00ec hanno dei soprannomi e Raj gli consiglia di farsi chiamare \"Rocket Man\", ma sentendolo parlare con la madre gli altri astronauti lo soprannominano \"Froot Loops\" (un tipo di cereali). Nel doppiaggio italiano i Froot Loops vengono sostituiti dai cereali Cheerios.\nL'imposizione della vacanza.\nTrama.\nSheldon non vuole accettare le ferie che per\u00f2 risultano essere obbligatorie, cos\u00ec, come il fisico Richard Feynman, decide di aiutare Amy al laboratorio di biologia dimostrandosi un vero disastro. Intanto il padre di Bernadette, conscio del fatto che la figlia guadagna molto pi\u00f9 del futuro marito, vorrebbe che i due stipulassero un contratto prematrimoniale che per\u00f2 Howard non vuole firmare. Bernadette e Howard decidono di parlare con il padre di lei ma Howard, dopo avere appreso che \u00e8 un tipo violento, decide di prendere tempo ed evitare il discorso.\nLa disintegrazione di Rothman.\nTrama.\nDopo le dimissioni del professor Rothman Sheldon e Kripke competono per chi debba avere il suo ufficio. Dopo avere scartato l'ipotesi di \"Sasso-carta-forbice-lizard-Spock\", e di qualsiasi altra prova di intelligenza poich\u00e9 sarebbe ingiusta nei confronti dell'uno o dell'altro sfidante, decidono di optare per una disciplina nella quale siano ugualmente scarsi: lo sport. La sfida consiste nel fare cinque canestri secondo le regole della pallacanestro. Poich\u00e9 dopo numerosi tentativi, tutti falliti, nessuno dei due contendenti riesce a fare nemmeno un solo tiro libero, Leonard decreta che risulter\u00e0 vincitore colui che far\u00e0 rimbalzare la palla pi\u00f9 in alto. \u00c8 infine dunque Sheldon ad aggiudicarsi l'ufficio, che risulter\u00e0 per\u00f2 avere numerosi difetti, fra i quali un buco nel muro in cui alla fine, mosso dalla curiosit\u00e0, Sheldon infila la testa rimanendovi incastrato. Intanto Amy regala a Penny un gigantesco quadro nel quale sono ritratte le due amiche insieme. Inizialmente Penny, trovandolo orribile, decide di metterlo al muro solo quando l'amica le fa visita, quando poi Amy la scopre, decide di seguire la sua prima idea e dice che Bernadette \u00e8 invidiosa poich\u00e9 non \u00e8 ritratta anche lei con loro, sperando in questo modo che l'amica non la costringa a tenerlo. Ma Amy, mostrando poco interesse nei confronti dei sentimenti di Bernardette, fa s\u00ec che il quadro torni al suo posto sulla parete in casa di Penny e mentre lo guarda con soddisfazione rivela all'amica che inizialmente i due soggetti erano stati ritratti nudi e che i vestiti (aggiunti dopo) possono essere cancellati con un colpo di spugna.\nLa destabilizzazione del capello.\nTrama.\nSheldon, accompagnato da Leonard, si appresta al suo regolare taglio di capelli ma, arrivato sul luogo, scopre che il suo barbiere \u00e8 in ospedale, cos\u00ec rifiuta di tagliarsi capelli. Ci\u00f2 porta a uno sconvolgimento totale nel suo pensiero, il quale, dopo sei giorni da quando avrebbe dovuto tagliarseli, decide di abolire i suoi schemi giornalieri, arrivando addirittura a suonare alle tre di notte dei bonghi (come il fisico Richard Feynman) e dormire sul divano da Amy, che lo convincer\u00e0 a farsi tagliare i capelli da Penny; infatti da piccola era lei a tagliare i capelli al fratello. La decisione di Sheldon si dimostra infine dannosa perch\u00e9, mentre Penny gli sta ripulendo il collo con il rasoio elettrico, il ragazzo, ridendo, si muove bruscamente facendo sbagliare la ragazza. Quest'ultima naturalmente dice a Sheldon di avere terminato senza menzionare il gravissimo incidente. Intanto Howard, ricevuta la lettera riguardo alle direttive per l'addestramento aerospaziale, \u00e8 andato al Johnson Space Center della NASA a Houston, in Texas. Il ragazzo riassume ogni sera a Bernadette le dure prove alle quali \u00e8 sottoposto tramite videochat. La ragazza alla fine decide di fargli una sorpresa e andarlo a trovare per sostenerlo nella dura impresa, ma la sorpresa l'avr\u00e0 lei: a Houston con Howard c'\u00e8 anche la madre di lui che sembra avere avuto la stessa idea.\nIl vortice del weekend.\nTrama.\nLeonard, Howard e Raj decidono di fare una maratona di 48 ore del nuovo gioco online di \"Star Wars\" a partire dal sabato mattina. Lo propongono a Sheldon che per\u00f2 \u00e8 obbligato a partecipare al 93\u00ba compleanno della zia di Amy. Alla fine Sheldon rimane a giocare con gli amici, ma Howard, per evitare un litigio, invita anche Bernadette. Dopo che Amy ritorna dal compleanno molto depressa va subito da Penny per consolarsi. La ragazza le consiglia di fare una scenata a Sheldon per convincerlo che ha sbagliato a non accompagnarla. Sheldon, convinto, le regala dei \"Coupon Cooper\" che Amy vorrebbe subito usare, ma a questo punto \u00e8 Raj che fa una vera e propria scenata: il ragazzo \u00e8 stanco di essere l'unico del gruppo a non avere una ragazza e, ancora peggio dal fatto che anche se ne avesse una, Sheldon l'avrebbe sempre trovata prima di lui. Cos\u00ec, compresa la situazione, Penny e Amy ritornano nella casa di fronte, mentre Bernadette torna a casa sua. Il mattino dopo i quattro vengono svegliati dalle urla della signora Wolowitz che, non trovando il figlio da due giorni, \u00e8 furiosa pi\u00f9 che mai.\nIl malfunzionamento del teletrasporto.\nTrama.\nRaj, triste per non avere una donna con cui presentarsi all'imminente matrimonio di Howard e Bernadette, chiede aiuto ai suoi genitori per trovargli una moglie. Il ragazzo inizia cos\u00ec a uscire con Lakshmi, ma presto scopre che lei \u00e8 lesbica e vorrebbe sposarlo come copertura di fronte alla sua famiglia, solo perch\u00e9 lo crede a sua volta gay. Nel frattempo Penny, per sdebitarsi di tutte le cene scroccate negli anni da Leonard e Sheldon, decide di prendere a entrambi lo stesso regalo: un vecchio giocattolo di \"Star Trek\" in confezione originale. I due non vogliono aprire il dono per non fargli perdere il suo valore, ma Sheldon immagina che una \"action figure\" di Spock gli parli consigliandogli di giocarci; finisce cos\u00ec per romperlo, sicch\u00e9 decide di sostituire il suo regalo con quello di Leonard, gesto che gli provoca per\u00f2 sensi di colpa.\nLa fibrillazione di Hawking.\nTrama.\nStephen Hawking si trova a Pasadena per tenere alcune lezioni all'universit\u00e0 e Wolowitz \u00e8 stato scelto come ingegnere assistente della sua sedia a rotelle. Il dubbio se rivelare a Sheldon (grande fan ed estimatore di Hawking) viene subito risolto quando quest'ultimo, sedendosi in mensa, si rivolge a Wolowitz in modo poco cortese; cos\u00ec quest'ultimo, per vendetta, gli rivela solo che assister\u00e0 Stephen Hawking, negando all'amico la possibilit\u00e0 di incontrarlo. Alla fine i due giungeranno a un accordo che dar\u00e0 a Sheldon l'opportunit\u00e0 di fare avere un suo scritto a Hawking solo se far\u00e0 tutto ci\u00f2 che Howard gli chieder\u00e0 in un determinato periodo di tempo. Dopo svariate umiliazioni inutili (Howard aveva gi\u00e0 fatto pervenire lo scritto il primo giorno) Sheldon riesce a incontrare Stephen Hawking, che gli fa notare un banale errore di calcolo nei suoi studi che porta Cooper a svenire cadendo a terra di fronte al suo idolo.\nL'impermanenza del celibato.\nTrama.\nI quattro amici sono nella mensa dell'universit\u00e0 mentre progettano l'addio al celibato per Howard il quale, dopo l'interessante proposta di Raj, annuncia l'assenza di spogliarelliste su richiesta di Bernadette. Dopo avere optato per un viaggio nella Napa Valley Leonard si sente sconfortato nell'apprendere che Penny non solo non \u00e8 gelosa di lui, ma non lo crede un tipo intraprendente. La sera dell'addio al celibato i ragazzi vanno a festeggiare in un locale molto chic in compagnia di Stuart, Wil Wheaton, Barry Kripke e altri: qui, una volta ubriachi, a turno raccontano, in particolare Raj, degli episodi \"piccanti\" della vita di Howard, e il tutto viene ripreso e messo sul web da Will Wheaton. Bernadette viene a scoprire situazioni sulle quali non era stata informata e, in collera con Howard, mette in dubbio il matrimonio stesso. Dopo una toccante dichiarazione di Howard i due tornano insieme, con profonda felicit\u00e0 da parte di Amy, felice di potere essere ancora damigella di Bernadette. Intanto Leonard cerca di fare cambiare idea riguardo alla sua scarsa trasgressivit\u00e0.\nL'accelerazione del lancio.\nTrama.\nLa NASA avverte Howard che la missione \u00e8 stata cancellata: alla notizia sembra molto deluso, ma quando chiude la chiamata festeggia in quanto in realt\u00e0 era terrorizzato dall'idea di andare nello spazio. Mentre studia con la futura moglie gli ultimi preparativi per il matrimonio la NASA lo avverte che ha deciso di imbarcare Howard e il telescopio sulla missione che parte entro pochi giorni. Howard tenta in tutti i modi di sganciarsi accampando come scusa i preparativi ormai fatti per il matrimonio (in modo da non dovere rivelare la sua paura), ma Bernadette gli dice di non volere iniziare la loro vita da sposati imponendogli questa rinuncia. Howard, ormai a corto di idee, dice di volere andare lui a comunicare il fatto al padre di Bernadette, in modo da potere usare la quasi certa furia di lui come scusa per non partire che per\u00f2 invece che infuriarsi, gli dice che all'inizio non aveva una grande opinione di lui, ma che poi \u00e8 cambiata quando ha saputo della missione; impone quindi a Howard di compiere il proprio dovere. Nel frattempo Leonard chiede a Penny di sposarlo mentre sono a letto, mandando la ragazza su tutte le furie. Contemporaneamente Sheldon \u00e8 a cena da Amy che gli rivela che vuole tentare un esperimento che porter\u00e0 Sheldon a intensificare i suoi sentimenti verso di lei e ci riesce usando tutte cose che rimandano alla sua infanzia e a momenti felici.\nIl riflesso del conto alla rovescia.\nTrama.\nHoward \u00e8 nella capsula Soyuz in attesa del lancio: semiterrorizzato ripercorre mentalmente gli ultimi giorni, e cos\u00ec si viene a sapere che lui e Bernadette, non volendo aspettare la fine della missione, hanno deciso di sposarsi prima della partenza con una cerimonia ridotta, rimandando a dopo il ritorno di Howard il solo ricevimento ufficiale. I tempi stringenti sono per\u00f2 di ostacolo, quindi i due decidono di sposarsi sul tetto dell'edificio in cui abitano Sheldon, Leonard e Penny, nel momento in cui quest'ultimo sar\u00e0 sorvolato dal satellite di Google Earth. A officiare il matrimonio alla fine saranno tutti gli amici, ordinatisi officianti via Internet."}
{"id": "3662279", "revid": "339392", "url": "https://it.wikipedia.org/wiki?curid=3662279", "title": "Basket Trapani", "text": ""}
{"id": "3662281", "revid": "1439131", "url": "https://it.wikipedia.org/wiki?curid=3662281", "title": "Volvo Philip", "text": "La Volvo Philip \u00e8 una concept car costruita dalla Volvo nel 1952. \nIl contesto.\nProgettata per il mercato statunitense fu per questo motivo equipaggiata con un propulsore V8 capace di 120\u00a0CV (89\u00a0kW) sviluppati al regime di 4000 giri/min. Era dotata di pneumatici con fascia bianca e un accenno di pinne. \nLa linea era ispirata alle auto americane ed era simile alla Kaiser Dragon. Il design fu opera di Jan Wilsgaard che disegn\u00f2 anche la Volvo Amazon. \nIl progetto della Volvo Philip fu tuttavia cancellato e il modello non raggiunse mai la produzione. Ne fu realizzato un solo esemplare. \nTuttavia il propulsore V8 che la equipaggiava entr\u00f2 in produzione nel 1956. Tale propulsore \u00e8 conosciuto per la sua robustezza e affidabilit\u00e0 ma anche per l'elevato consumo. La produzione del V8 termin\u00f2 nel 1973.\nLa Philip in seguito \u00e8 entrata a far parte del Volvo Museum."}
{"id": "3662283", "revid": "34392", "url": "https://it.wikipedia.org/wiki?curid=3662283", "title": "Cesario di Napoli", "text": ""}
{"id": "3662284", "revid": "767487", "url": "https://it.wikipedia.org/wiki?curid=3662284", "title": "Massimo Migliorini", "text": "Carriera.\nCresciuto calcisticamente nella squadra della sua citt\u00e0, la Fiorentina, senza riuscire ad approdare in prima squadra, inizia la carriera professionistica nelle serie minori, per poi approdare in Serie B, dove disputa cinque stagioni dal 1970 al 1975 difendendo i pali di , , e , per complessiva 129 presenze fra i cadetti. In seguito prosegue la carriera in Serie C.\nNella stagione 1971-1972 contribuisce con 15 presenze all'attivo alla vittoria della Ternana nel campionato cadetto; non viene confermato per la stagione successiva in massima serie."}
{"id": "3662285", "revid": "1283492", "url": "https://it.wikipedia.org/wiki?curid=3662285", "title": "Neuromero", "text": "Il neuromero \u00e8 ciascuna delle parti in cui \u00e8 diviso il cervello dei vertebrati durante la formazione embrionale.\nNel caso del cervello umano i neuromeri sono 16, osservabili a partire dalla quinta settimana di gestazione:\nIn anatomia umana.\nI neuromeri sono porzioni in cui pu\u00f2 essere suddiviso il midollo spinale, ognuno caratterizzato da due nervi spinali. Pi\u00f9 precisamente i neuromeri sono dei segmenti che si ripetono in direzione craniocaudale, ciascuno collegato a un determinato territorio corporeo, come gi\u00e0 detto, da una coppia di nervi spinali. Ogni coppia di nervi innerva una precisa regione corporea, si individua in tal modo il dermatomero (la striscia di cute innervata in una singola radice dorsale, sensitiva) e il miotomo (muscolatura striata innervata da una singola radice ventrale, motoria). Ogni neuromero viene indicato tramite l'iniziale maiuscola del tratto a cui appartiene. Vengono descritti 8 neuromeri cervicali (da notare che non si tratta di un'incongruenza poich\u00e9 il primo neuromero cervicale, C1, \u00e8 localizzato tra l'osso occipitale e la prima vertebra cervicale, l'Atlante), 12 neuromeri toracici, 5 neuromeri lombari, 5 sacrali e 3/4 neuromeri coccigei. "}
{"id": "3662288", "revid": "767487", "url": "https://it.wikipedia.org/wiki?curid=3662288", "title": "They Wouldn't Take Him Seriously", "text": "They Wouldn't Take Him Seriously \u00e8 un cortometraggio muto del 1916 diretto da William Worthington.\nProduzione.\nIl film fu prodotto dall'Universal Film Manufacturing Company con il nome Universal Gold Seal.\nDistribuzione.\nDistribuito dalla Universal Film Manufacturing Company, il film - un cortometraggio in due bobine - usc\u00ec nelle sale cinematografiche USA il 4 luglio 1916."}
{"id": "3662294", "revid": "729019", "url": "https://it.wikipedia.org/wiki?curid=3662294", "title": "Metropolitana di Nagoya", "text": "La \u00e8 una rete metropolitana che serve la citt\u00e0 di Nagoya nella prefettura di Aichi, in Giappone.\nCome molte altre grandi citt\u00e0 giapponesi, l'area metropolitana di Nagoya \u00e8 dotata di un'estesa rete di ferrovie suburbane che con 47 linee pu\u00f2 competere con quella di altre grandi citt\u00e0 come New York e Londra. La metropolitana di Nagoya propriamente detta si estende per 93\u00a0km, ma includendo i servizi diretti sulle ferrovie suburbane si arriva a circa 150\u00a0km di percorso.\nLa rete \u00e8 gestita dal Transportation Bureau City of Nagoya e consta di sei linee, con tariffe comprese fra \u00a5 200 e \u00a5 320. Approssimativamente il 90% del tracciato \u00e8 in galleria.\nLinee.\nAl momento la rete dispone di sei linee, due delle quali operanti servizi diretti con le Ferrovie Meitetsu.\nLa Linea Meiko \u00e8 una diramazione della Linea Meijo, e di conseguenza opera congiuntamente con quest'ultima.\nTariffe.\nLa metropolitana di Nagoya ha tariffe incluse fra 200 yen e 320 yen per un singolo viaggio effettuato da un passeggero adulto, e variano in base alla distanza percorsa. Sono presenti anche alcuni biglietti scontati."}
{"id": "3662300", "revid": "767487", "url": "https://it.wikipedia.org/wiki?curid=3662300", "title": "Wedlock", "text": "Wedlock \u00e8 un film muto del 1918 diretto da Wallace Worsley sotto la supervisione di Robert Brunton che aveva come interpreti Louise Glaum, John Gilbert, Herschel Mayall, Charles Gunn, Joseph J. Dowling, Beverly Randolph, Leatrice Joy, Aggie Herring, Helen Dunbar.\nTrama.\nDi famiglia ricca e aristocratica, Granger Hollister sposa segretamente Margery Harding, una ragazza che lavora come centralinista. Presenta poi la moglie alla famiglia durante la festa di fidanzamento di sua sorella Jane ma il fidanzato, lord Cecil Graydon, minaccia di rompere il fidanzamento se Granger non far\u00e0 annullare quel matrimonio. Per compiacere la sorella, Granger sacrifica Margery che, lasciata sola e incinta, deve cercarsi un lavoro. Il neonato, per\u00f2, muore. Lei parte allora per il West, dove conosce e fa amicizia con un vecchio minatore che, alla sua morte, la lascer\u00e0 erede di una fortuna. Intanto Granger resta coinvolto in una truffa e, a causa della falsa testimonianza di George Osborne, viene condannato a cinque anni di prigione. Dopo essere fuggito, cerca rifugio presso Margery che accetta di nasconderlo e che poi si adopera anche per fargli ottenere il perdono. I due, alla fine, ormai riconciliati, si sposeranno di nuovo.\nProduzione.\nIl film fu prodotto dalla Paralta Plays Inc.\nDistribuzione.\nNon esistono dati di registrazione del copyright del film.\nDistribuito dalla W.W. Hodkinson, il film usc\u00ec nelle sale cinematografiche statunitensi il 27 luglio 1918.\nNon si conoscono copie ancora esistenti della pellicola che viene considerata presumibilmente perduta."}
{"id": "3662307", "revid": "339392", "url": "https://it.wikipedia.org/wiki?curid=3662307", "title": "Sulmona Calcio", "text": ""}
{"id": "3662314", "revid": "729019", "url": "https://it.wikipedia.org/wiki?curid=3662314", "title": "Linea \u014cedo", "text": "La , ufficialmente conosciuta come Line No.12 - Toei Oedo Line, \u00e8 una delle linee della metropolitana di Tokyo, gestita dal Toei (l'ufficio metropolitano dei trasporti di Tokyo).\n\u00c8 contrassegnata dal colore magenta e le sue stazioni assumono una sigla in codice composta dalla lettera \"E\" seguita dal numero progressivo della stazione. La linea, partendo dalla stazione di Hikarigaoka, passa per la stazione di Toch\u014dmae, e si ripiega su s\u00e9 stessa, ritornando di nuovo alla stazione di Toch\u014dmae, dove termina. Essa non \u00e8 propriamente una linea circolare e segue un percorso leggermente alternativo rispetto alla Linea Yamanote della JR East che circola in superficie.\nA differenza di tutte le altre linee della metropolitana di Tokyo, la Linea Oedo utilizza dei motori lineari per la propulsione dei convogli."}
{"id": "3662316", "revid": "767487", "url": "https://it.wikipedia.org/wiki?curid=3662316", "title": "An Alien Enemy", "text": "An Alien Enemy \u00e8 un film muto del 1918 diretto da Wallace Worsley. \u00c8 il primo film che Louise Glaum gira per la Paralta ed \u00e8 il debutto di Worsley nella regia.\nProduzione.\nIl film fu prodotto dalla Paralta Plays Inc. con i titoli di lavorazione \"Intelligence\" e \"The Iron Beast\".\nDistribuzione.\nDistribuito dalla W.W. Hodkinson, il film usc\u00ec nelle sale cinematografiche USA il 1\u00ba aprile 1918."}
{"id": "3662329", "revid": "47767", "url": "https://it.wikipedia.org/wiki?curid=3662329", "title": "Birago (Lentate sul Seveso)", "text": "Birago (\"Bir\u00e0gh\" in dialetto brianzolo) \u00e8 una frazione del comune di Lentate sul Seveso, in provincia di Monza e Brianza, popolata da circa 2000 abitanti. I suoi abitanti sono chiamati biraghesi. I santi patroni sono i santi Anna e Gioacchino. La festa del paese si festeggia il giorno 26 luglio.\nIl centro abitato sito su una collina ad una altezza di circa 280 metri, gode di un'ottima visuale sulle vicine Prealpi Comasche e Lecchesi, distanti solamente 15 km. La tradizione popolare impone la divisione in quattro rioni: piazza, laghetto, camporia, borghetto che si fronteggiano in alcune simpatiche gare a livello sportivo durante le serate della festa del paese. Qui Simone Cantoni edific\u00f2 la Villa Raimondi dal 1794 al 1798.\nAntico comune della Provincia di Milano, con Regio Decreto del 9 febbraio 1869 fu soppresso ed aggregato a Lentate sul Seveso, come peraltro era gi\u00e0 avvenuto in et\u00e0 napoleonica per un breve periodo, cui era seguita un'altrettanto effimera unione con Barlassina."}
{"id": "3662333", "revid": "767487", "url": "https://it.wikipedia.org/wiki?curid=3662333", "title": "The Masquerader (film 1914)", "text": "The Masquerader \u00e8 un cortometraggio muto del 1914. Il nome del regista non viene riportato nei titoli.\nProduzione.\nIl film fu prodotto dalla Kalem Company.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche statunitensi il 28 gennaio 1914."}
{"id": "3662336", "revid": "26244", "url": "https://it.wikipedia.org/wiki?curid=3662336", "title": "Torre Altabella", "text": ""}
{"id": "3662339", "revid": "767487", "url": "https://it.wikipedia.org/wiki?curid=3662339", "title": "The Crooked Billet", "text": "The Crooked Billet \u00e8 un film del 1929 diretto da Adrian Brunel.\nProduzione.\nIl film fu prodotto da Michael Balcon per la Gainsborough Pictures.\nFu l'esordio sullo schermo dell'attore Danny Green.\nDistribuzione.\nDistribuito dalla Woolf &amp; Freedman Film Service, il film usc\u00ec nelle sale cinematografiche britanniche in versione muta nel maggio 1929. Nel marzo 1930, venne nuovamente distribuito in versione sonora. Venne utilizzato anche il titolo alternativo \"International Spy\"."}
{"id": "3662341", "revid": "101175", "url": "https://it.wikipedia.org/wiki?curid=3662341", "title": "Kawasaki ZX6RR", "text": ""}
{"id": "3662345", "revid": "112816490", "url": "https://it.wikipedia.org/wiki?curid=3662345", "title": "Copreno", "text": "Copreno (\"Convren\" in dialetto brianzolo, : ) \u00e8 una frazione del comune di Lentate sul Seveso, in provincia di Monza e Brianza, popolata da quasi 3000 abitanti.\nGli edifici principali sono le ville Avogadro, Beccaria Bonesana, Clerici con i loro parchi, e le chiese di S. Alessandro, san Mauro abate, san Francesco Saverio. In quest'ultimo edificio \u00e8 sepolto il cav. Giorgio Clerici di Cavenago, membro del comitato di guerra delle 5 giornate di Milano, amico di Carlo Cattaneo.\nCopreno \u00e8 anche ricordato come luogo di villeggiatura frequentato da Alessandro Manzoni. Il cugino di Manzoni, Giacomo Beccaria, era proprietario del palazzo Beccaria Bonesana, prospiciente la piazza del borgo. L'edificio fu ricostruito tra settecento e ottocento, inglobando fabbricati precedenti, appartenuti ai nobili Porro. A Copreno soggiorn\u00f2 anche il maestro Arturo Toscanini, ospite della cantante lirica Maria Farneti. Quest'ultima, con il marito avvocato Luigi Riboldi, impresario teatrale del lirico di Milano, aveva acquistato villa Clerici, dai Ginami de Licini.\nIn tempi relativamente recenti \u00e8 stato costruito il nuovo complesso parrocchiale, che comprende la chiesa di santa Maria e san Giuseppe. La festa del paese cade la domenica pi\u00f9 vicina al 15 gennaio, giorno di San Mauro abate.\nAntico comune della Provincia di Milano, con Regio Decreto del 9 febbraio 1869 fu soppresso ed aggregato a Lentate sul Seveso, come peraltro era gi\u00e0 avvenuto in et\u00e0 napoleonica per un breve periodo: dapprima infatti, nel 1809 il borgo era stato unito a Lazzate, ma quando nel 1811 anche quest'ultimo comune fu soppresso per essere annesso a Lentate, Copreno ne segu\u00ec le sorti."}
{"id": "3662347", "revid": "26244", "url": "https://it.wikipedia.org/wiki?curid=3662347", "title": "Torre Coronata", "text": ""}
{"id": "3662348", "revid": "767487", "url": "https://it.wikipedia.org/wiki?curid=3662348", "title": "The Wrecker (film 1929)", "text": "The Wrecker \u00e8 un film muto del 1929 diretto da G\u00e9za von Bolv\u00e1ry. Il film \u00e8 una co-produzione anglo-tedesca. Il soggetto \u00e8 tratto da Edgar Wallace e dal testo teatrale di Bernard Merivale e Arnold Ridley.\nTrama.\nL'opinione pubblica britannica \u00e8 tenuta con il fiato sospeso da una serie di attentati contro la rete ferroviaria che ha mietuto gi\u00e0 numerose vittime. Sir Gerald Bartlett, il presidente della compagnia ferroviaria, incarica il nipote Roger Doyle di indagare. Roger insieme alla sua assistente Mary Shelton viene a scoprire una realt\u00e0 sorprendente: mettendo a confronto tutti i dati in suo possesso, nota che tutti gli attentati sono stati effettuati sul percorso dove la ferrovia \u00e8 in diretta competizione con una linea di pullman appartenente a Ambrogio Barney.\nMesso alle strette, il colpevole fugge. Inseguito da Doyle e da Mary, Barney salta su un treno in movimento. Ma Doyle riesce a metterlo fuori combattimento.\nProduzione.\nIl film fu prodotto dalla Gainsborough Pictures e dalla F.P.S.-Film GmbH. Venne girato nel 1928.\nDistribuzione.\nDistribuito dalla Woolf &amp; Freedman Film Service, il film usc\u00ec in prima a Londra il 17 luglio 1929. Co-produzione tedesca, usc\u00ec in Germania distribuito dall'Universum Film (UFA) con il titolo \"Der W\u00fcrger\". La prima si tenne il 27 agosto 1929 all'Ufa-Palast am Zoo di Berlino.\nNegli USA, venne distribuito dalla Tiffany Productions, uscendo nelle sale il 17 agosto 1929.\nIl 16 novembre 2009, il film \u00e8 uscito in Gran Bretagna in DVD distribuito dalla Strike Force Entertainment DVD edition ."}
{"id": "3662359", "revid": "287204", "url": "https://it.wikipedia.org/wiki?curid=3662359", "title": "Asuka-ky\u014d", "text": " fu a pi\u00f9 riprese la capitale del Giappone a partire dal 485 d.C. fino al 694. Si trovava nell'antica provincia di Yamato, che corrisponde all'odierna prefettura di Nara. Nella zona in cui sorgeva la capitale \u00e8 rimasto un che conserva il nome .\nAlternanza delle capitali nel periodo Asuka.\nIn tale lasso di tempo, si alternarono ad Asuka-ky\u014d nel ruolo di capitale diverse localit\u00e0. Tra queste, Hirakata (dal 507 al 511), nell'odierna prefettura di Osaka, Ky\u014dtanabe (511-518) e Nagaokaky\u014d (518-526), in quella di Ky\u014dto, la stessa Osaka (645-654, 661-667) e la zona dell'attuale \u014ctsu, ora nella prefettura di Shiga (667-672), sono distanti al massimo 60 chilometri da Asuka.\nLa lontana Asakura (dal maggio al luglio del 661), nell'odierna prefettura di Fukuoka, fu scelta come capitale in previsione di una guerra contro il regno coreano di Silla. L'imperatrice Saimei mor\u00ec prima dell'inizio delle operazioni, e la capitale fu portata ad Osaka.\nLe altre capitali di quel periodo, oltre ad Asuka-ky\u014d, furono Sakurai (456-484, 498-507, 526-532, 535-539, 575-585), Tenri (488-498), Kashihara (532-535, 636-639), K\u014dry\u014d (572-575, 640-642) e l'attuale distretto di Shiki (585-592), tutte localit\u00e0 che si trovano nel raggio di 10 chilometri da Asuka.\nStoria.\nDurante il (250 d.C.-538), salirono alla ribalta della scena politica giapponese i clan della provincia di Yamato, e gi\u00e0 dal 485 al 487 Asuka fu la sede dell'imperatore. Il paese era frammentato ed altri clan di altre province godevano di completa autonomia, ma i clan di Yamato lentamente presero il sopravvento, dando origine alla prima effettiva casa imperiale. Fu cos\u00ec che il Giappone entr\u00f2 nella sua era classica, il cui inizio fu il (538-710), che prese il nome da Asuka-ky\u014d.\nIl grande fermento politico di quei tempi si estese anche in campo religioso; la svolta epocale, che avrebbe segnato il futuro del paese, avvenne con l'introduzione \"ufficiale\" a corte del buddhismo ad opera di una missione di monaci provenienti dal regno coreano di Baekje, secondo alcune fonti nel 538, secondo altre nel 550. Tale dottrina era gi\u00e0 penetrata nel paese da qualche secolo, ma fu la casa regnante di Asuka che la trasform\u00f2 nella religione della corte imperiale.\nSempre in quegli anni, il Giappone ebbe un'apertura verso gli stati esteri, in particolare con i regni della Corea e con la Cina, con le quali si intensificarono i rapporti diplomatici e gli scambi commerciali. Furono anni di grande civilizzazione per il Giappone, e alla corte di Asuka-ky\u014d fiorirono anche le arti, tanto che prima di essere definito come momento storico, il periodo Asuka si identifica con quello legato alle arti ed alla cultura in generale.\nIl potere di Yamato si estese in tutta l'isola di Honsh\u016b e in quella di Ky\u016bsh\u016b e strinse alleanze con i locali clan conferendo titoli di tipo feudale. Il modello di amministrazione si ispir\u00f2 a quello cinese, il territorio fu suddiviso in contee e la popolazione in gruppi sociali basati sul lavoro dei membri che li componevano. Nacquero i gruppi di contadini, di pescatori, di tessili, di artigiani eccetera. Sempre nel periodo di Asuka, dalla Cina furono anche importati i caratteri usati per la scrittura.\nTra i clan pi\u00f9 in vista di Asuka-ky\u014d, si distinse quello dei Soga, i cui membri ebbero accesso alle pi\u00f9 alte cariche dello stato. Un ruolo determinante lo ebbe il capo di tale clan, il potente ministro Soga no Umako, dopo aver fatto uccidere, nel 587, il capo del clan rivale dei Mononobe, che monopolizzavano i gradi pi\u00f9 alti dell'esercito, favor\u00ec l'ascesa al trono del crisantemo del nipote, che divenne l'imperatore Sushun. Questi si ribell\u00f2 quando si rese conto di essere uno strumento nelle mani dello zio, Umako lo fece a sua volta uccidere, per far salire al trono la pi\u00f9 duttile Suiko, prima donna a divenire imperatrice in Giappone, alla quale affianc\u00f2 con la carica di reggente il fido principe Sh\u014dtoku Taishi, altro membro del clan Soga.\nFu grazie a Sh\u014dtoku Taishi e a Soga no Umako, ferventi buddhisti, che si avviarono le riforme atte a trasformare il paese secondo il modello cinese. Sottomisero i clan avversari che avversavano il buddhismo, furono costruiti diversi templi, fu promulgata una nuova costituzione, venne adottato il calendario cinese, furono inviati molti studenti in Cina per studiare il buddhismo ed il confucianesimo e vennero enormemente incrementati gli scambi con la terraferma.\nGli intrighi dei Soga ebbero fine nel 645, quando il clan dei Nakatomi, i cui capi erano i maestri di cerimonia degli importanti riti shintoisti a corte, organizz\u00f2 un colpo di stato che si concluse con l'assassinio del capo clan dei Soga, Soga no Iruka, e l'abdicazione dell'imperatrice K\u014dgyoku. Il paese venne riorganizzato con gli editti di riforma di Taika ed al vertice della gerarchia nobiliare passarono i Nakatomi, un altro clan di Asuka-ky\u014d, che poco dopo avrebbero preso il nome di clan Fujiwara. Il nuovo ordinamento garantito dagli editti accentrava il potere nelle mani della corte imperiale, con l'abolizione dei titoli feudali per i capi-clan del resto del Giappone e con la nomina da parte dell'imperatore di influenti ministri, che venivano scelti tra i membri del suo clan e dei clan alleati.\nAnche se le cerimonie shinto di corte furono ripristinate, il modello cinese nella compilazione delle nuove leggi fu mantenuto, il buddhismo venne ridimensionato ma non sradicato, dato che molti tra i pi\u00f9 potenti clan si erano convertiti al nuovo credo. Altre novit\u00e0 di quegli anni furono l'assunzione dell'attuale nome del Giappone, , che fino ad allora veniva chiamato Wa, e l'introduzione dell'attuale titolo di per l'imperatore, che fino ad allora veniva chiamato .\nCon l'accrescere del potere del nuovo clan imperiale, nel 694 Asuka-ky\u014d perse il rango di capitale, quando l'imperatrice Jit\u014d fece costruire e trasfer\u00ec la corte nella vicina Fujiwara-ky\u014d, la nuova citt\u00e0 che venne fondata sulle terre degli stessi Fujiwara.\nNel 710 la capitale sarebbe stata trasferita a Nara, Asuka perse del tutto la sua importanza politica e cominci\u00f2 il declino fino a diventare un piccolo villaggio che mantiene tuttora il nome Asuka, contava nel febbraio del 2012 circa 6.000 abitanti ed \u00e8 situato nel distretto di Takaichi. Le testimonianze storico-archeologiche che vi si trovano, hanno spinto il governo, nel 1967, a dichiarare la zona sito storico da preservare e a vietare la costruzione di edifici moderni, per mantenere inalterato il fascino della vecchia capitale. Nel 1994 \u00e8 stato portato a termine il parco nazionale storico di Asuka, che copre un'area di 391 ettari.\nEtimologia.\nVi sono diverse ipotesi sull'origine della parola Asuka. Una di queste la fa derivare dal crociere, detto \"isuka\" in giapponese, mentre un'altra, di origine geologica, dai banchi di sabbia o dalla parola delta, dette \"suka\" (\u6d32\u51e6) o \"asuka\" (\u5d29\u5730\u51e6). Un'ulteriore ipotesi vuole che il nome della citt\u00e0 derivi da quello di Asuka (or Ashuku) Nyorai, la traduzione giapponese di Ak\u1e63obhya, uno dei Cinque Buddha della saggezza della tradizione buddhista Vajrayana.\nIl suffisso \u00e8 sinonimo di capitale imperiale, come nei casi di T\u014dky\u014d e Ky\u014dto.\nPalazzi imperiali.\nQuando Asuka fu capitale, ogni imperatore fece costruire il proprio palazzo, secondo la credenza che risiedere dove il precedente imperatore era morto fosse di cattivo auspicio. Tutta la corte si spostava cos\u00ec nel nuovo palazzo.\nGli edifici erano in legno ed alcuni incendi resero necessario costruire una nuova reggia per lo stesso imperatore. Nel corso dei secoli tutte queste strutture sono andate perdute, e rimangono oggi solo i basamenti in pietra.\nDi seguito la lista dei palazzi imperiali:\nDal 640 al 642 la corte fu portata al palazzo Kudara di K\u014dry\u014d, Nara.\nDal 645 al 654 la corte fu portata al palazzo Naniwa Nagara-Toyosaki di Naniwa, l'odierna Osaka.\nNel 661 la corte fu portata per alcuni mesi al Palazzo Tachibana no Hironiwa di Asakura, nell'odierna prefettura di Fukuoka. Tale scelta fu dovuta ai preparativi dell'esercito per una guerra contro il regno di Silla, nella penisola coreana. Prima che partisse la spedizione giapponese, l'imperatrice Saimei mor\u00ec e la capitale fu riportata a Naniwa, dove rimase fino al 667. Dal 667 al 672 la corte fu portata al Palazzo \u014cmi, detto anche Palazzo \u014ctsu ad \u014cmi-ky\u014d, nel territorio dell'attuale \u014ctsu, Shiga).\nAltre costruzioni.\nTempli.\nAsukadera.\n, detto anche , \u00e8 uno dei complessi templari buddhisti pi\u00f9 antichi del Giappone. La struttura originale fu completata nel 596 per volere del potente nobile Soga no Umako. Il tempio viene citato dagli annali del Giappone Nihonshoki, nella sezione relativa all'Imperatrice Suiko del Fus\u014d-ryakuki, in cui viene riportato che alcune reliquie del Buddha furono depositate dentro le fondazioni sotto un pilastro della pagoda dell'H\u014dk\u014d-ji il 15 gennaio 593. Anche tale sacro evento fu voluto dal grande ministro Soga no Umako, che presenzi\u00f2 alla cerimonia dove un centinaio di persone indossavano vesti Paekje, in onore dei coreani che avevano fatto conoscere la nuova dottrina ai giapponesi. Il buddhismo era una novit\u00e0 per il Giappone del tempo, e cos\u00ec i primi due sacerdoti del tempio furono coreani. Anche i costruttori del tempio furono fatti arrivare dalla Corea, erano membri della famiglia Kong\u014d Gumi, che si trasfer\u00ec definitivamente in Giappone diventando una delle imprese costruttrici pi\u00f9 famose del paese. Oltre all'Asakudera realizzarono molti altri edifici importanti, tra cui il castello di Osaka ed il tempio Shitenn\u014d-ji.\nQuando nel 710 la capitale dell'impero fu trasferita da Asuka-ky\u014d a Nara, anche il tempio fu spostato a Nara, dove prese il nome di Gang\u014d-ji. Il sito H\u014dk\u014d-ji di Asuka-ky\u014d mantenne un tempio con l'immagine originale del Buddha, la prima mai creata in Giappone.\nOkadera.\nUn altro importante tempio del periodo classico di Asuka \u00e8 quello di Okadera, che \u00e8 perfettamente conservato. Fu costruito nel VII secolo ed \u00e8 tuttora tappa di uno dei percorsi di pellegrinaggio pi\u00f9 famosi del Giappone.\nTumuli.\nIl kofun Ishibutai, grande tumulo in pietra dove si dice sia stato sepolto lo statista Soga no Umako. Oltre a questa testimonianza, molti altri sono i tumuli di importanti personalit\u00e0 di quell'epoca che sono stati trovati nella zona di Asuka. Al loro interno sono stati rinvenuti reperti di grande valore."}
{"id": "3662361", "revid": "115156802", "url": "https://it.wikipedia.org/wiki?curid=3662361", "title": "Universit\u00e0 dell'Iowa", "text": "L'Universit\u00e0 dell'Iowa (detta anche UI o semplicemente Iowa) \u00e8 una universit\u00e0 pubblica statunitense, la pi\u00f9 antica universit\u00e0 dello Stato dell'Iowa.\nFa parte della Association of American Universities, della Big Ten Conference, del Committee on Institutional Cooperation e della Universities Research Association.\nTra famosi cestisti si ricorda Sean Sonderleiter"}
{"id": "3662364", "revid": "35804", "url": "https://it.wikipedia.org/wiki?curid=3662364", "title": "University of Iowa", "text": ""}
{"id": "3662368", "revid": "761306", "url": "https://it.wikipedia.org/wiki?curid=3662368", "title": "Galapagos (giornalista)", "text": ""}
{"id": "3662369", "revid": "614400", "url": "https://it.wikipedia.org/wiki?curid=3662369", "title": "Samuel Pickering", "text": "Insegna Inglese alla Universit\u00e0 del Connecticut. I suoi metodi non convenzionali di insegnamento hanno ispirato parzialmente il personaggio di Mr. Keating del film \"L'attimo fuggente\", interpretato da Robin Williams."}
{"id": "3662370", "revid": "35804", "url": "https://it.wikipedia.org/wiki?curid=3662370", "title": "Samuel F. Pickering Jr.", "text": ""}
{"id": "3662371", "revid": "80598", "url": "https://it.wikipedia.org/wiki?curid=3662371", "title": "Gems (gruppo musicale)", "text": ""}
{"id": "3662372", "revid": "322321", "url": "https://it.wikipedia.org/wiki?curid=3662372", "title": "Salvatore del Bene", "text": ""}
{"id": "3662378", "revid": "1543377", "url": "https://it.wikipedia.org/wiki?curid=3662378", "title": "Mark Rein\u00b7Hagen", "text": " Noto soprattutto come creatore del gioco di ruolo \"\" e degli altri giochi associati al \"Mondo di Tenebra\", \u00e8 anche uno dei due progettisti dell'innovativo \"Ars Magica\", insieme a Jonathan Tweet.\nBiografia.\nNel 1987 mentre era studente al St. Olaf's College di Northfield, Minnesota fond\u00f2 insieme a Jonathan Tweet la Lion Rampant, battezzandola dal nome del simbolo araldico del loro college.\nNell'estate del 1987 Rein\u00b7Hagen e Tweet svilupparono il gioco di ruolo \"Ars Magica\", il primo dei due fornendo le idee creative alla base dell'ambientazione, mentre il secondo le codificava in regole. \"Ars Magica\" fu un regolamento innovativo sotto molti punti di vista, in particolare per una gestione estremamente flessibile della magia e la proposta del gioco di ruolo stile \"troupe\"\nNel 1990 la Lion Rampart, che a causa di problemi economici non aveva i fondi per stampare nuovi manuali, si fuse con la White Wolf Magazine di Stewart Wieck, che al contrario aveva una buona liquidit\u00e0 di cassa da investire. Inizialmente l'intenzione di Rein\u00b7Hagen era di produrre un regolamento che dedicato i cavalieri medievali, che avrebbe dovuto intitolarsi \"Shining Armor\", ma in seguito al successo di \"Pendragon\", decise di cambiare argomento ed espandere piuttosto \"Ars Magica\" nel mondo moderno.\nRein\u00b7Hagen concretizz\u00f2 l'idea di quello che sarebbe diventato \"\" (\"Vampire: The Masquerade\") per il nuovo gioco mentre si dirigeva alla convention Gen Con 1990 con Stewart Wieck e Lisa Stevens lavorando sopra l'anno seguente. In mancanza di Tweet le meccaniche per il gioco furono affidate a Tom Dowd, co-progettista di \"Shadowrun\", che riutilizz\u00f2 diverse meccaniche gi\u00e0 sviluppate per questo gioco.\nNel 1996 \u00e8 stato coproduttore della serie \"\", una serie televisiva basata su \"Vampiri: la masquerade\", prodotto da Aaron Spelling e trasmesso sulla Fox TV. Il programma venne comunque cancellato in seguito alla morte del protagonista Mark Frankel.\nAlla fine del 1996 in seguito a disaccordi con i Wieck, Rein\u00b7Hagen decise di andarsene, portando con s\u00e9 i diritti del gioco di fantascienza \"Exile\" all'epoca in sviluppo. Fu distribuita una bozza di regolamento per playtest, ma il gioco non venne mai pubblicato..\nRein\u00b7Hagen fond\u00f2 una nuova casa editrice, la Atomon Games e nel 2001 pubblic\u00f2 un gioco di miniature collezionabili, chiamato \"Z-G\" che utilizzava come background elementi di \"Exile\" e aveva la particolarit\u00e0 che la posa della miniatura aveva effetti sul gioco. Sfortunatamente il gioco non ebbe successo e l'insuccesso fece fallire la compagnia.\nNel 2008 si trovava in Tbilisi, Georgia con sua moglie e il figlio durante la seconda guerra in Ossezia del Sud, venne evacuato con altri cittadini statunitensi abitanti in Georgia e apr\u00ec il sito ora chiuso sosgeorgia.org per comunicare notizie su quanto stava accadendo.\nRiconoscimenti.\nDiversi suoi lavori sono stati premiati:\nOpere.\nUn elenco parziale dei suoi lavori:"}
{"id": "3662379", "revid": "7077", "url": "https://it.wikipedia.org/wiki?curid=3662379", "title": "Mark Rein-Hagen", "text": ""}
{"id": "3662380", "revid": "767487", "url": "https://it.wikipedia.org/wiki?curid=3662380", "title": "Album di famiglia (1900-1960)", "text": "Album di famiglia (1900-1960) \u00e8 il sesto album del cantante italiano Massimo Ranieri, pubblicato dall'etichetta discografica CGD nel 1973.\nIl disco.\nSi tratta di un disco di cover di canzoni italiane dagli inizi del secolo al 1960.\nCome di consueto, la produzione e gli arrangiamenti sono curati da Enrico Polito.\nDopo i successi degli anni passati, questo \u00e8 il primo album di Ranieri a restare nelle posizioni basse della classifica.\nDal disco non venne tratto nessun 45 giri."}
{"id": "3662385", "revid": "547034", "url": "https://it.wikipedia.org/wiki?curid=3662385", "title": "Torre (famiglia)", "text": "I ' o della Torre sono una famiglia milanese di origine reale, originata dai sovrani Carolingi.\nNon si conoscono i nomi dei capostipiti in Italia. Erano fratelli figi di un signore detto \"Della Torre\" che, esiliati dalla Francia, si rifugiarono in Italia dove presero in spose le figlie di un Tazio o Taccio signore della Valsassina, gli successero come conti acquisendo il cognome Della Torre e per rimarcare la propria ascendenza innalzarono nel proprio blasone i gigli, propri dei Carolingi. In Milano sette principi della famiglia governarono diversi anni.\nCapositipiti del ramo siciliano sono Bernardo, maggiordomo di Martino I di Sicilia, e Martino, secondo consigliere di Ferdinando II di Aragona.\n Alcuni con questo cognome ricevettero dai Sovrani del Regno di Napoli delle cariche onorifiche ed ebbero stemma gentilizio qui di seguito descritto:\n\"Arma\": D'azzurro, alla torre d'argento accostata da due leoni affrontati e contrarampanti d'oro, sormontata da tre gigli dello stesso ordinati in fascia, col capo d'oro caricato dall'aquila bicipite spiegata di nero.\nXVII secolo.\nUn Bartolomeo fu senatore in Catania e deputato del regno. Un Francesco fu giurato di Caltagirone e capitano di giustizia. Un Antonio fu governatore del Monte di Piet\u00e0 in Palermo. Ad un Carlo, con diploma dato a 22 febbraio 1644, fu concesso il titolo di barone. Un Alessandro fu senatore di Catania. Ad un Francesco, con diploma del 19 agosto 1664, venne concesso il titolo di principe, suo figlio, Orazio, fu giudice e presidente della Gran Corte della Vicaria, presidente del concistoro, luogotenente del Gran giustiziere, deputato, governatore di Milano nel 1671 e acquist\u00f2 Tusa nel 1669.\nXVIII secolo.\nUn Orazio fu deputato e vescovo di Mazara del Vallo nel 1792. Un Giulio fu governatore del Monte di Piet\u00e0 di Palermo e senatore dal 1790 al 1791. Un Giuseppe La Torre Scoma (... - 1790) fu governatore di Siracusa."}
{"id": "3662386", "revid": "767487", "url": "https://it.wikipedia.org/wiki?curid=3662386", "title": "Che fine ha fatto Harold Smith?", "text": "Che fine ha fatto Harold Smith? (\"Whatever Happened to Harold Smith?\") \u00e8 un film del 1999 diretto da Peter Hewitt."}
{"id": "3662390", "revid": "767487", "url": "https://it.wikipedia.org/wiki?curid=3662390", "title": "Atti Istituzionali", "text": "Gli Atti Istituzionali (in portoghese \"Atos Institucionais\", in gergo \"AI\" seguiti da un numero progressivo) furono dei decreti emessi in Brasile dal regime militare dopo il golpe del 1964 e durante gli anni della dittatura militare (1964-1985).\nStoria.\nServirono come meccanismo di legittimazione e legalizzazione delle azioni politiche dei militari, stabilendo per loro stessi poteri al di fuori della Costituzione.\nIn un primo momento, quando il maresciallo Castelo Branco (che rovesci\u00f2 Jo\u00e3o Goulart) era al potere, avrebbe dovuto essere emesso solamente un \"Ato Institucional \"come atto di legittimazione del golpe. Nel 1968, invece, il presidente Costa e Silva decret\u00f2 l'AI-5, che sospese la Costituzione del 1946 e annull\u00f2 le istituzioni rappresentative del paese. La dittatura divenne definitivamente istituzionalizzata.\nIn verit\u00e0, gli \"Atos Institucionais\" erano uno dei tanti \"escamotages\" per mantenere un livello alto di legalit\u00e0 dei militari. Senza questo meccanismo, la Costituzione brasiliana del 1946 avrebbe fatto cadere nell'illegalit\u00e0 il regime militare. Gli \"Atos Institucionais\" permisero di non abrogare la Costituzione, ma solamente di \u201csostituirla\u201d con decreti.\nFra il 1964 e il 1969 furono emessi ben 17 \"Atos Institucionais\", regolamentati da 104 decreti-legge (\"atos complementares\"). Il pretesto dichiarato dal Governo era combattere la corruzione e le azioni sovversive (\"\u2026 combater a corrup\u00e7\u00e3o e a subvers\u00e3o\u2026\")."}
{"id": "3662391", "revid": "767487", "url": "https://it.wikipedia.org/wiki?curid=3662391", "title": "Norbornene", "text": "Il norbornene \u00e8 un composto organico di formula C7H10. In condizioni normali \u00e8 un solido bianco di odore acre. \u00c8 un alchene biciclico; lo scheletro pu\u00f2 pensarsi ottenuto da quello del cicloesano, con l'aggiunta di un ponte metilenico (-CH2-) tra le posizioni 1 e 4 e un doppio legame in posizione 2. Questo conferisce una significativa tensione all'anello e comporta una notevole reattivit\u00e0 in aggiunta a quella degli alcheni.\nIl composto pu\u00f2 essere sintetizzato con una reazione di Diels-Alder tra ciclopentadiene ed etilene. Molecole correlate sono il norbornadiene che contiene due doppi legami (in 2 e 5), e il norbornano che \u00e8 l'idrocarburo saturo da cui il norbornene formalmente deriva.\nIl norbornene d\u00e0 con l'acqua una reazione di idratazione catalizzata da acidi per formare norborneolo. Questa reazione e il catione 2-norbornilico implicato \u00e8 di interesse scientifico per gli studi su carbocationi non classici.\nPolinorborneni.\nI norborneni sono monomeri importanti per la polimerizzazione ROMP (Ring Opening Metathesis Polymerization = polimerizzazione per metatesi ad apertura d'anello), per esempio con il catalizzatore di Grubbs. \nI polinorborneni sono polimeri con elevata temperatura di transizione vetrosa e alta trasparenza ottica. Oltre alla polimerizzazione ROMP, i monomeri del norbornene possono dare anche polimerizzazione per addizione vinilica.\nUsi.\nIl norbornene non \u00e8 usato in grandi quantit\u00e0, come l'etilene e altri composti principali della chimica industriale. Viene usato per produrre intermedi di farmaci, pesticidi, fragranze artificiali e in generale in sintesi organiche. In combinazione con etilene si forma un copolimero nel ciclo-olefinico.\nSicurezza.\nIl norbornene \u00e8 un solido infiammabile, irritante per gli occhi. \u00c8 anche pericoloso per l'ambiente, in quanto tossico per gli organismi, compresi quelli acquatici. Non ci sono dati che indichino propriet\u00e0 cancerogene."}
{"id": "3662395", "revid": "190578", "url": "https://it.wikipedia.org/wiki?curid=3662395", "title": "Atos Institucionais", "text": ""}
{"id": "3662398", "revid": "6923", "url": "https://it.wikipedia.org/wiki?curid=3662398", "title": "Leucanthemopsidinae", "text": "Leucanthemopsidinae \u00e8 una sottotrib\u00f9 di piante spermatofite dicotiledoni appartenenti alla famiglia delle Asteraceae (sottofamiglia Asteroideae, trib\u00f9 Anthemideae).\nEtimologia.\nll nome di questa sottotrib\u00f9 deriva dal suo genere pi\u00f9 importante \"Leucanthemopsis\" la cui etimologia deriva da due parole greche \"\u201dleucantha\u201d\" (= bianco) e \"\u201danthemon\u201d\" (= fiore) e fa riferimento al colore dei fiori (la particella finale \"psis\" \u00e8 stata aggiunta per distinguerlo dal genere simile \"Leucanthemum\"). \nIl nome scientifico della sottotrib\u00f9 \u00e8 stato definito per la prima volta dai botanici contemporanei Christoph Oberprieler (1964 - ) e Robert Vogt (1957 - ) nella pubblicazione \"Willdenowia. Mitteilungen aus dem Botanischen Garten und Museum Berlin-Dahlem. Berlin-Dahlem - 37 (1):. 104 2007\" del 2007.\nDescrizione.\nLe specie di questa piccola sottotrib\u00f9 sono quasi tutte erbe perenni (o eventualmente annuali), alcune specie sono legnose alla base (\"Leucanthemopsis\"). L'indumento \u00e8 formato in prevalenza da peli mediofissi.\nLe foglie lungo il fusto sono disposte in modo alterno con lamina lobata (1-2-pennatosetta) e bordi sono seghettati o dentati.\nLe infiorescenza si compongono di capolini radiati isolati. La struttura dei capolini \u00e8 quella tipica delle Asteraceae: un peduncolo sorregge un involucro pi\u00f9 o meno emisferico a coppa composto da diverse squame (o brattee) disposte su quattro serie in modo embricato che fanno da protezione al ricettacolo piano-convesso (senza pagliette) sul quale s'inseriscono due tipi di fiori: quelli esterni raggianti ligulati disposti su un unico rango e quelli interni del disco tubulosi. Le squame possiedono degli ampi margini scariosi. Il ricettacolo \u00e8 privo di pagliette ed ha delle forme convesse.\nI fiori sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha in genere 5 elementi). I fiori periferici sono femminili e fertili o anche sterili, mentre quelli del disco (centrali) sono ermafroditi o funzionalmente maschili. La forma \u00e8 zigomorfa per quelli ligulati e actinomorfa per quelli tubulosi.\nCalice: i sepali del calice sono ridotti ad una coroncina di squame.\nCorolla: le corolle sono 5-lobate. I fiori esterni sono bianchi, quelli centrali sono giallo-rossi.\nAndroceo: l'androceo \u00e8 formato da 5 stami con dei filamenti liberi; le antere invece sono saldate fra di loro e formano un manicotto che circonda lo stilo.\nGineceo: il gineceo ha uno stilo in genere filiforme; mentre gli stigmi dello stilo sono due e divergenti. L'ovario \u00e8 infero uniloculare formato da 2 carpelli. Le linee stigmatiche sono marginali.\nI frutti sono degli acheni senza pappo. La forma \u00e8 obovoide con alcune (da 5 a 10) coste longitudinali; all'apice del frutto \u00e8 presente solo una piccola coroncina.\nDistribuzione e habitat.\nLe specie di questo gruppo sono distribuite soprattutto nell'area mediterranea (alcuni generi sono monospecifici ed endemici della Spagna). L'habitat tipico \u00e8 quello temperato-mediterraneo. Nella tabella sottostante sono indicate in dettaglio le distribuzioni relative ai vari generi della sottotrib\u00f9.\nTassonomia.\nLa famiglia di appartenenza di questo gruppo (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). La sottofamiglia Asteroideae \u00e8 una delle 12 sottofamiglie nella quale \u00e8 stata suddivisa la famiglia Asteraceae, mentre Anthemideae \u00e8 una delle 21 trib\u00f9 della sottofamiglia. La trib\u00f9 Anthemideae a sua volta \u00e8 suddivisa in 14 sottotrib\u00f9 (Leucanthemopsidinae \u00e8 una di queste). \nLa costituzione di questo recente gruppo \u00e8 fatto esclusivamente da specie trattate in precedenza come appartenenti alla sottotrib\u00f9 \"Leucantheminae\". Gli ultimi studi sulla trib\u00f9 Anthemideae la descrivono in 4 parti o divisioni: (1) emisfero meridionale, (2) Africa e Asia meridionale, (3) Eurasia e (4) clade mediterraneo. La sottotrib\u00f9 Leucanthemopsidinae \u00e8 assegnata al \"clade eurasiatico\" insieme alle sottotrib\u00f9 Matricariinae e Anthemidinae.\nIl numero cromosomico di base delle specie della sottotrib\u00f9 \u00e8: 2n=18. Alcune specie sono poliploidi (\"Leucanthemopsis\").\nComposizione della sottotrib\u00f9.\nComprende 4 generi e 12 specie:\nFilogenesi.\nDa analisi di tipo cladistico basate sull'anatomia del frutto \u00e8 stata dimostrata la non appartenenza al gruppo \"Leucantheminae\"; inoltre successivi studi molecolari hanno dimostrato un buon supporto per la monofilia di questo gruppo (e ancora una volta la non correlazione alla sottotrib\u00f9 cui appartenevano inizialmente). Nonostante questo manca ancora una certa sicurezza nel ricostruire le relazioni filogenetiche all'interno del gruppo, e ulteriori studi sono ancora necessari. Il cladogramma a lato (estratto dallo studio citato e semplificato) costruito sull'analisi molecolare di alcune specie della sottotrib\u00f9 propone una possibile configurazione filogenetica di questa sottotrib\u00f9. Ad esempio la posizione periferica di \"Castrilanthemum\" \u00e8 dovuta ad una certa somiglianza con il genere (incertae sedis) \"Phalacrocarpum\" "}
{"id": "3662400", "revid": "767487", "url": "https://it.wikipedia.org/wiki?curid=3662400", "title": "Uomini coccodrillo", "text": "Uomini coccodrillo \u00e8 un film horror fantascientifico del 1959, diretto dal regista Roy Del Ruth.\n\u00c8 una delle pochissime pellicole di fantascienza degli anni '50 - insieme all'inedita \"Attack of the Giant Leeches\" (1959) di Bernard L. Kowalski - ad essere ambientata nel Profondo Sud degli Stati Uniti (nel caso specifico, nelle paludi della Louisiana).\nTrama.\nTerribilmente ustionato nel viso e con tutte le ossa fratturate a seguito di un incidente aereo, Paul Webster viene portato nella casa materna in Louisiana, dove il dottor Sinclair ha allestito una clinica nella quale sta studiando le propriet\u00e0 di un siero ricavato dalle cellule di un alligatore che nelle sue intenzioni dovrebbe rigenerare, come accade ai rettili, parti mutilate o gravemente danneggiate. L'uomo, come diversi altri pazienti reduci dalla guerra, si sottopone fiducioso alle cure dello scienziato sperando di poter tornare dalla moglie Joyce. Ma durante la partenza per la luna di miele, riceve un telegramma dal dottor Sinclair e se ne va senza spiegazioni; il siero nonostante il successo iniziale, dopo un anno presenta effetti collaterali spaventosi: la pelle di Paul si indurisce ed assume un orrido colorito verdastro e gli si arrochisce la voce. Joyce, nel frattempo sulle tracce del marito e decisa a non arrendersi, giunge alla casa laboratorio e scopre l'orribile verit\u00e0 dal dottore e dalla madre di Paul. Durante una notte piovosa, mentre \u00e8 alla ricerca di Paul nella palude, viene trovata e quasi violentata dal folle Manon, ossessionato dagli alligatori dopo che uno di essi gli ha amputato una mano. Joyce viene tratta in salvo proprio da Paul. Assetato di vendetta, Manon assalta il laboratorio sabotando i macchinari e rimane ucciso da un corto circuito durante un breve scontro con Paul, che intanto si stava sottoponendo ad un ultimo disperato esperimento, venendo invece trasformato in un alligatore antropomorfo dal raggio al cobalto fuori controllo che doveva curarlo. Mentre la madre di Paul e Sinclair muoiono in un'esplosione che distrugge il laboratorio, il povero Paul, resosi conto del suo aspetto mostruosamente peggiorato, fugge nelle paludi dove cade e affonda in una pozza di sabbie mobili sotto lo sguardo dell\u2019amata Joyce, che urla addolorata."}
{"id": "3662404", "revid": "1793900", "url": "https://it.wikipedia.org/wiki?curid=3662404", "title": "Parkers Creek (Maryland)", "text": "Parkers Creek (La Baia di Parkers) \u00e8 una piccola insenatura affluente della Baia di Chesapeake localizzata nella zona centrale di Calvert County, Maryland, Stati Uniti d'America. L'ingresso alla baia \u00e8 posizionato a nord della comunit\u00e0 di Scientists Cliffs. La maggior parte dell'area che circonda la baia \u00e8 stata protetta dal progresso, da numerosi acquisiti fatti da organizzazioni nonprofit (\"land trust\") e accordi di difesa e conservazione dell'ambiente (\"conservation easements\"). La maggior parte della baia \u00e8 navigabile con la canoa. Le sorgenti della baia sono a sud di Prince Frederick."}
{"id": "3662411", "revid": "486946", "url": "https://it.wikipedia.org/wiki?curid=3662411", "title": "Plants vs Zombies", "text": ""}
{"id": "3662416", "revid": "6923", "url": "https://it.wikipedia.org/wiki?curid=3662416", "title": "Cees Van Dongen", "text": ""}
{"id": "3662420", "revid": "767487", "url": "https://it.wikipedia.org/wiki?curid=3662420", "title": "Il mostro che sfid\u00f2 il mondo", "text": "Il mostro che sfid\u00f2 il mondo \u00e8 un film horror fantascientifico del 1957 diretto da Arnold Laven.\nTrama.\nUn terremoto sottomarino libera un mollusco preistorico gigante. Gail MacKenzie cerca di avvisare la popolazione del pericolo ma non viene creduta fino a quando non vengono uccisi due ragazzini. Arrivano i paleontologi assieme ai militari che individuano l'Imperial Valley il luogo ideale per attaccare e distruggere il mostro che nel frattempo ha deposto diverse uova.\nDistribuzione.\nIl film \u00e8 giunto in Italia per la prima volta il 18 gennaio 1958, con doppiaggio affidato alla cooperativa CDC.\nAccoglienza.\nCritica.\nGiovanni Mongini e Davide Pulici considerano \"Il mostro che sfid\u00f2 il mondo\" una delle pi\u00f9 originali e riuscite fra le varie imitazioni \"minori\" di \"Assalto alla Terra\" e simili."}
{"id": "3662423", "revid": "585241", "url": "https://it.wikipedia.org/wiki?curid=3662423", "title": "Regno di Giudea", "text": ""}
{"id": "3662426", "revid": "486946", "url": "https://it.wikipedia.org/wiki?curid=3662426", "title": "Live at Birdland", "text": ""}
{"id": "3662428", "revid": "2036605", "url": "https://it.wikipedia.org/wiki?curid=3662428", "title": "Guerra giudaica di Pompeo", "text": "La guerra giudaica di Pompeo rappresenta una delle fasi finali della terza guerra mitridatica combattuta tra il generale romano ed i due regnanti in Giudea, Giovanni Ircano II e Aristobulo II, nel 63 a.C.. Tale guerra port\u00f2 all'occupazione romana dei loro territori.\nContesto storico.\nAlla morte di Alessandro Ianneo, della dinastia degli Asmonei, il governo del regno di Giudea fu lasciato alla moglie Alessandra, la quale regn\u00f2 dal 76 al 67 a.C. Quando si ammal\u00f2, Aristobulo, il pi\u00f9 giovane dei suoi figli, colta l'occasione si impadron\u00ec di tutte le fortezze del regno, e poi, assoldato un corpo di mercenari con i denari che aveva raccolto, si proclam\u00f2 re. Il fratello Ircano allora, fece sentire le sue proteste alla madre, la quale decise di rinchiudere la moglie ed i figli di Aristobulo nella fortezza Antonia. Ma prima che potesse punire Aristobulo, Alessandra mor\u00ec dopo aver regnato nove anni.\nErede al trono era Ircano, a cui la madre ancora in vita aveva affidato il regno, ma era inferiore ad Aristobulo. I due si scontrarono in modo decisivo presso Gerico, dove ebbe la meglio Aristobulo. Ircano allora si rifugi\u00f2 nella fortezza Antonia, dove erano gi\u00e0 presenti, come ostaggi, la moglie ed i figli del fratello. E prima che avvenisse l'irreparabile, i due vennero ad un accordo: Ircano abdicava a vantaggio del fratello, il quale andava a vivere nella reggia, mentre il primo si spostava nella residenza di Aristobulo.\n\"Casus belli\".\nL'inatteso trionfo di Aristobulo dest\u00f2 grande preoccupazione nei suoi avversari, specialmente in Erode Antipatro, di stirpe indumea. Egli, infatti, persuase Ircano a rifugiarsi presso Areta III, re dei Nabatei, per poi riconquistare il regno perduto. Dopo averli messi in contatto a distanza, prelev\u00f2, una notte, Ircano da Gerusalemme e lo condusse nella capitale del re arabo, Petra. I tre, avendo concordato di attaccare Aristobulo con un esercito forte di ben 50\u00a0000 armati, tra fanti e cavalieri, riuscirono a sconfiggerlo ed a costringerlo a rifugiarsi a Gerusalemme.\nE ben presto sarebbe stato catturato se non fosse intervenuto il generale romano Marco Emilio Scauro, che, intromessosi nella disputa, aveva ordinato di metter fine all'assedio. Egli era stato inviato dalla Siria da Gneo Pompeo Magno. I continui scontri per la successione tra i due fratelli, Ircano e Aristobulo, avevano, pertanto, sollecitato l'intervento romano, tanto che lo stesso Pompeo, giunto a Damasco, dopo che la citt\u00e0 era stata conquistata di recente da Metello Celere e da Lucio Lollio Palicano, si precipit\u00f2 subito in Giudea, al fine di stabilizzare la regione, quasi fosse \"un affare insperato\", tanto pi\u00f9 che Mitridate VI era morto (nel 63 a.C.), dopo quasi un trentennio di guerre.\nPompeo, come entr\u00f2 in Siria, venne subito raggiunto da ambascerie dei due fratelli, che lo pregavano di conceder loro il suo appoggio. Entrambi vennero supplici a lui. Aristobulo, per\u00f2, fiducioso della venalit\u00e0 di Scauro, gli invi\u00f2 in regalo 300 talenti, che il \"legatus\" di Pompeo apprezz\u00f2 al punto da intimare, poco dopo, ad Ircano ed agli Arabi alleati, di togliere l'assedio con la massima solerzia, minacciando un intervento armato dello stesso Pompeo. Areta, spaventato dalle minacce, si ritir\u00f2 dalla Giudea a \"Philadelphia\", mentre Scauro tornava a Damasco. Livio e Dione aggiungono che gli Arabi Nabatei, che per anni avevano arrecato gravi danni alla vicina Siria, furono sconfitti ripetutamente, e nei loro territori fu poi lasciato un presidio armato.\nMa ad Aristobuolo non bast\u00f2 l'averla scampata; al contrario, raccolte tutte le sue forze disponibili, si gett\u00f2 all'inseguimento dei nemici e, presso la localit\u00e0 di \"Papirone\", ne uccise pi\u00f9 di 6.000, tra cui anche il fratello di Erode Antipatro, Fallione. Questo fatto adir\u00f2 al punto Pompeo, da decidere di intervenire personalmente e condurre la propria armata contro Aristobulo.\nGuerra.\nPompeo diresse le sue armate contro i Giudei, i cui abitanti avevano compiuto in passato scorrerie nella vicina Fenicia romana. Egli pass\u00f2 da \"Pella\" a \"Scitopoli\" (passando quindi il Giordano) e giunse a \"Coree\" (tra la Samaria e la Giudea), da dove inizia il territorio giudaico. Sembra che Ircano si sia sottomesso senza combattere, poich\u00e9 non disponeva di forze adeguate. In seguito Pompeo, avendo chiuso Aristobulo in una localit\u00e0 stretta, lo obblig\u00f2 ad arrendersi. In questa circoastanza sembra che Gabinio distrusse la fortezza di Macheronte.\nAvendo, quindi, saputo che Aristobulo si era rifugiato in \"Alexandreion\", una delle fortezze meglio rifornite, sopra un alto monte, gli invi\u00f2 l'ordine di arrendersi e scendere. Aristobulo, dopo un primo momento di esitazione, spinto soprattutto dai suoi sudditi, decise di consegnare la fortezza al generale romano. Poi sdegnato si ritir\u00f2 a Gerusalemme e si prepar\u00f2 a combattere Pompeo. Ma Pompeo che non si fidava di lui, lo segu\u00ec senza dargli il tempo di portare a termine i suoi preparativi. E mentre lo seguiva, quando aveva raggiunto Gerico, venne a sapere che Mitridate VI era morto. Pompeo ripart\u00ec il giorno seguente, diretto a Gerusalemme. E ancora una volta Aristobulo gli si fece incontro, supplicante, promettendogli un ricco tesoro, la consegna della citt\u00e0 e s\u00e9 stesso. Ma nessuno di questi accordi fu portato a compimento, mandando su tutte le furie il generale romano, che lo fece arrestare. Flavio Giuseppe racconta, infatti, che i sudditi di Aristobulo non lasciarono neppure che Aulo Gabinio entrasse in citt\u00e0, per ricevere il denaro promesso.\nPompeo, giunto di fronte a Gerusalemme, esamin\u00f2 allora tutta la cinta muraria per stabilire il piano d'attacco, notando la solidit\u00e0 delle sue mura, per nulla facili da scalare. Davanti a queste vi era poi un notevole strapiombo, ed al di l\u00e0 di questo strapiombo il santuario poderosamente fortificato che, anche se si fosse conquistata tutta la citt\u00e0 intorno, costituiva un secondo baluardo per i nemici, difficilissimo da superare. E mentre Pompeo, all'esterno, esitava sul da farsi, all'interno della citt\u00e0 scoppiarono dei disordini tra opposte fazioni: tra chi sosteneva Aristobulo e voleva resistere, e chi sosteneva Ircano e preferiva arrendersi per il timore della ferrea disciplina delle armate romane. Alla fine prevalsero questi ultimi, tanto che i partigiani di Aristobulo si rifugiarono nel \"grande Tempio\", dopo aver tagliato il ponte che li univa alla citt\u00e0, pronti a resistere ad oltranza. I partigiani di Ircano consegnarono, invece, a Publio Pisone, \"legatus\" di Pompeo, la stessa reggia. Pisone pot\u00e9 cos\u00ec disporre presidi nella citt\u00e0, preparandosi ad attaccare coloro che si erano rifugiati nel Tempio, assistito e consigliato dalla fazione di Ircano.\nPompeo in persona si rec\u00f2 sul lato settentrionale e diresse i lavori per colmare il fossato e lo strapiombo con materiali trasportati a fatica dall'esercito. E fu cosa assai dura colmare l'immensit\u00e0 di questa voragine, per i continui attacchi dei Giudei che dall'alto cercavano di impedire, in ogni modo, che i Romani riuscissero nella loro impresa.\nI Romani non sarebbero riusciti a condurre a termine questo assedio, se Pompeo non avesse innalzato il terrapieno approfittando del sabato, giorno in cui i Giudei per rito religioso non solo si astengono dal lavoro, ma anche dall'attaccar battaglia dall'alto delle mura.\nE cos\u00ec, una volta riempita la voragine, avendo costruito alte torri sul terrapieno ed accostate le macchine fatte venire da Tiro, Pompeo testava la resistenza delle mura. Intanto le artiglierie romane tenevano lontano i difensori dall'alto. Ma resistettero a lungo le torri del grande tempio, che erano di straordinaria grandezza e bellezza. Mentre i Romani si trovavano in queste difficolt\u00e0, i Giudei, pur bersagliati quotidianamente da continui lanci di dardi, continuarono con grande scrupolo a seguire i loro riti religiosi. E neppure nel momento stesso della conquista da parte dei Romani abbandonarono le cerimonie religiose, anche quando furono colpiti.\nFlavio Giuseppe racconta che dopo tre lunghi mesi di assedio, i Romani erano riusciti con grande sforzo ad abbattere una delle torri di guardia ed avevano invaso il grande Tempio. Il primo che ebbe il coraggio di oltrepassare le mura fu il figlio di Silla, Fausto Cornelio. Fu una vera carneficina. Morirono sia quelli che tentavano di rifugiarsi nel santuario, sia quelli che provavano a resistere. Fu allora che molti sacerdoti, pur vedendo i soldati romani sopraggiungere, continuarono tranquillamente le loro funzioni religiose e vennero trucidati. Altri furono uccisi dai loro stessi connazionali della fazione di Ircano. Alla fine morirono ben 12\u00a0000 giudei, mentre pochi furono i romani morti, mentre i feriti furono pi\u00f9 numerosi.\nConseguenze.\nE cos\u00ec Pompeo ebbe la meglio sugli ultimi ribelli, sebbene nel corso dell'assedio di Gerusalemme avesse incontrato numerose difficolt\u00e0. Flavio Giuseppe racconta che fra le tante sciagure, quella del Tempio, svelato agli occhi stranieri, fu la peggiore. Pompeo era stato infatti in grado con il suo seguito di entrare dove solo il sommo sacerdote era in grado di entrare, potendo contemplare il candelabro, le lampade, la tavola ed i vasi per libagioni, oltre agli incensieri, tutti d'oro massiccio, oltre al sacro tesoro di ben 2.000 talenti.\nPompeo sembra non tocc\u00f2 alcuno di questi oggetti sacri. Al contrario il giorno seguente all'espugnazione del Tempio, ordin\u00f2 la sua purificazione attraverso sacrifici di rito, mentre il nuovo regno di Giudea fu affidato ad Ircano, che si era dimostrato un affidabile alleato, mentre Aristobulo fu portato via. A Gerusalemme ed alla regione intorno impose il pagamento di un tributo.\nCre\u00f2 la nuova provincia di Siria nel 63 a.C., partendo dalla regione della Celesiria. Della Giudea fece un regno cliente o protettorato romano. Ricostru\u00ec Gadara, che era stata distrutta dai Giudei. Proclam\u00f2 libere dai Giudei le citt\u00e0 di \"Ippo\", Scitopoli, Pella, Samaria, Iamnia, \"Marisa\", \"Azoto\", Aretusa, Gaza, Ioppe, \"Dora\" e Torre di Stratone, per poi aggregarle alla nuova provincia di Siria, a cui diede come governatore Emilio Scauro con due legioni.\nDopo questi fatti Pompeo pot\u00e9 tornare in Siria, poi in Cilicia e poi nel Ponto, portando con s\u00e9 Aristobulo II e preparandosi, dopo un'efficace riorganizzazione del limes orientale romano ad un rientro in Italia."}
{"id": "3662429", "revid": "110157", "url": "https://it.wikipedia.org/wiki?curid=3662429", "title": "Studio di associazione genome-wide", "text": "Nell'epidemiologia genetica, uno studio di associazione genome-wide (in inglese \"genome-wide association study\", o GWAS), \u00e8 un'indagine di tutti, o quasi tutti, i geni di diversi individui di una particolare specie per determinare le variazioni geniche tra gli individui in esame. In seguito si tenta di associare le differenze osservate con alcuni tratti particolari, ad esempio una malattia. Nell'uomo \u00e8 stato possibile individuare un'associazione tra particolari geni e malattie come la degenerazione maculare e il diabete. In questi casi vengono valutati campioni provenienti da centinaia o migliaia di individui, di solito cercando polimorfismi di singoli nucleotidi (o SNP). A dicembre 2010, pi\u00f9 di 1200 analisi \"genome-wide\" hanno esaminato oltre 200 malattie e tratti, trovando quasi 4000 associazioni. Le GWAS sono utili nell'individuare il \"pathway\" molecolare della malattia, ma solitamente non \u00e8 possibile ottenere gli esatti geni che predicono il rischio di malattia.\nQuesti studi normalmente mettono a confronto il DNA di due gruppi di persone: gli individui che presentano la malattia e individui sani il pi\u00f9 possibile simili ai malati. Vengono prelevati dei campioni cellulari, ad esempio con un tampone orale. Da queste cellule viene estratto il DNA che \u00e8 poi analizzato tramite un \"microarray\", in grado di leggere milioni di sequenze. Questi \"chip\" vengono studiati al computer con tecniche bioinformatiche. Invece di leggere intere sequenze geniche, questi sistemi individuano di solito SNP marcatori di gruppi di variazioni geniche (aplotipi).\nSe alcune variazioni genetiche sono significativamente pi\u00f9 frequenti negli individui malati, allora le variazioni si dicono \"associate\" con la malattia. Queste variazioni sono poi considerate come indicative della regione in cui \u00e8 probabile che si trovi anche la mutazione che causa la malattia. Due tipi di metodi diversi vengono utilizzati per trovare la mutazione associata alla malattia: i metodi guidati da ipotesi e i metodi non guidati da ipotesi. I primi partono appunto da un'ipotesi: cio\u00e8 che un certo gene sia associato con la malattia, l'analisi confermer\u00e0 o smentir\u00e0 l'asserzione con un certo grado di sicurezza. I metodi non guidati da ipotesi usano procedure di \"forza bruta\" per analizzare l'intero genoma, producendo una lista di probabili geni associati. Le GWAS non sono in genere guidati da ipotesi.\nSorprendentemente, la maggior parte degli SNP associati con la malattia non sono in una regione genica adibita alla codifica di una proteina. Si trovano invece molto spesso in una regione non codificante o in un introne. Queste sequenze probabilmente svolgono un'attivit\u00e0 di regolazione genica.\nBackground.\nIl genoma umano contiene milioni di SNP e migliaia di altre mutazioni genetiche. Esse possono causare direttamente un'alterazione nel fenotipo, ad esempio portare ad una malattia, ma nella maggior parte dei casi questo non succede e le mutazioni non hanno un effetto sul fenotipo. Queste mutazioni si chiamano \"neutrali\". Le mutazioni neutrali vengono sfruttate come segnaposto per individuare le mutazioni che causano la malattia, secondo il principio del \"linkage\" genetico. Uno studio di associazione \"genome-wide\" permette ai ricercatori di campionare 500.000 o pi\u00f9 SNP da ogni soggetto, uniformemente distribuiti lungo il genoma. Ad oggi questi studi hanno portato all'identificazione di fattori di rischio e fattori protettivi per l'asma, il cancro, il diabete, le malattie cardiache, i disturbi psichici, e altro ancora.\nOltre alle strutture concettuali numerosi fattori aggiuntivi consentono gli studi GWA. Uno di questi \u00e8 stato il sorgere delle biobanche, che sono \"depositi\" di materiale genetico umano che riduce grandemente costi e difficolt\u00e0 di raccogliere un numero sufficiente di campioni biologici per lo studio. \nGeni identificati.\nNel 2005, \u00e8 stata trovata un'associazione tra la degenerazione maculare ed una variazione nel gene per il fattore H del complemento. Questa associazione non era stata prevista da precedenti studi sulla malattia, e port\u00f2 all'interpretazione della degenerazione maculare come un processo infiammatorio. Assieme ad altre 4 varianti, questi geni predicono met\u00e0 del rischio di degenerazione maculare tra fratelli, facendo di questo studio uno degli esempi di maggior successo degli GWAS.\nNel 2007, uno studio trov\u00f2 un'associazione tra il diabete mellito di tipo 2 e diversi SNP nei geni TCF7L2, SLC30A8 ed altri.\nSempre nel 2007, il Wellcome Trust Case Control Consortium ha condotto degli studi di associazione \"genome-wide\" per la coronaropatia, il diabete mellito di tipo 1, il diabete mellito di tipo 2, l'artrite reumatoide, la malattia di Crohn, il disturbo bipolare, e l'ipertensione. Questa ricerca \u00e8 riuscita a svelare nuovi geni collegati alle malattie.\nIn molte malattie genetiche tradizionali, come l'emofilia, una variante genica \u00e8 sempre associata con la malattia. Altri geni sono associati con un certo rischio di malattia. Purtroppo, la maggior parte degli SNP trovati tramite GWAS sono associati solo con un ridotto rischio di malattia ed hanno perci\u00f2 solo una contenuta capacit\u00e0 predittiva. La mediana dell'odds ratio per un SNP \u00e8 1,33, in alcuni casi si raggiunge il 3,0 o eccezionalmente il 12,0. Una situazione comune \u00e8 che poche varianti contribuiscono ad un rischio elevato, mentre molte contribuiscono poco.\nApplicazioni cliniche.\nUna sfida futura per gli studi associativi genome-wide sar\u00e0 quella di sfruttare le informazioni ottenute per accelerare lo sviluppo di farmaci e la diagnosi. Un esempio di tali applicazioni \u00e8 dato dall'identificazione di varianti genetiche associate alla risposta dell'organismo nei confronti della cura contro il virus dell'epatite C con genotipo 1. Lo studio di GWA ha dimostrato una correlazione tra un polimorfismo in prossimit\u00e0 del gene IL28B, codificante per l'interferone lambda 3, e la risposta al trattamento con ribavirina, PEGinterferone alpha 2a e PEGinterferone alpha 2b. Un successivo approfondimento ha dimostrato che le stesse varianti geniche sono associate anche con la normale guarigione dal virus dell'epatite C con genotipo 1.\nProblematiche.\nGli studi di associazione genome-wide sono necessariamente operati senza partire da un'ipotesi: la ricerca si svolge sull'intero genoma piuttosto che focalizzarsi su un gruppo ridotto di geni candidati. Questo aspetto ha generato delle critiche: Robert Elston, sebbene ammetta che l'associazione sia a volte utile, \u00e8 un eminente propositore del Linkage genetico come tecnica sostitutiva dell'associazione. Gli studi di associazione per fornire buoni risultati devono basarsi su un gran numero di polimorfismi, rendendo molto densa la ricerca. Ma questa condizione, notano Pearson e Manolio, fa s\u00ec che \"il numero elevatissimo di test statistici svolti presenta un potenziale senza precedenti di risultati falsi positivi\".."}
{"id": "3662430", "revid": "985910", "url": "https://it.wikipedia.org/wiki?curid=3662430", "title": "Collezione di monografie illustrate", "text": "La Collezione di monografie illustrate \u00e8 una collana editoriale diretta da Corrado Ricci edita dall'Istituto Italiano d'Arti Grafiche di Bergamo nella prima met\u00e0 del XX secolo."}
{"id": "3662431", "revid": "287204", "url": "https://it.wikipedia.org/wiki?curid=3662431", "title": "Giulio Paride", "text": "Biografia e opere.\nDi lui si \u00e8 conservato un compendio dell'opera di Valerio Massimo in un solo libro, talvolta modificata sulla base di tradizioni aneddotiche non sempre perfettamente ricostruibili. Nel V secolo la sua epitome fu curata per l'edizione da Rusticio Elpidio Domnulo."}
{"id": "3662433", "revid": "183114", "url": "https://it.wikipedia.org/wiki?curid=3662433", "title": "Reincanto", "text": "Reincanto \u00e8 un termine relativo alle teorie filosofiche e sociologiche secondo le quali al periodo di \u00abdisincanto del mondo\u00bb, teorizzato da Max Weber e ripreso da Marcel Gauchet (Poilley, 1946) come tendenziale \u00abesaurimento del regno dell'invisibile\u00bb, sta seguendo nel mondo contemporaneo un capovolgimento del modo di intendere la realt\u00e0 tale che si torni \u00aballa riconciliazione del quantificabile col meraviglioso.\u00bb\nA proposito del pensiero weberiano riferito al disincanto, inteso come l'abbandono dell'uomo evoluto del senso del magico che porta alla perdita di quella \u00abtecnica di salvezza\u00bb che permetteva di sopravvivere nella cruda realt\u00e0 quotidiana, il saggista Pascal Bruckner introduce l'idea che ormai oggi vi sia un'inversione di interpretazione tale da poter parlare di re-incanto, di quello che altri autori chiamano de-secolarizzazione.\nPartendo dall'analisi dei fenomeni dei \u00abconsumi di massa e di tutto quello connesso\u00bb ai metodi di marketing Pascal Bruckner afferma che si stia operando un ritorno ad una riunificazione del reale col magico, della razionalit\u00e0 illuministica con la fantasia romantica.\nEgli scrive che oggi: \u00abSiamo lontani dallo spirito del calcolo razionale che formava, secondo Max Weber, l'ethos degli albori del Capitalismo: la produzione mercantile viene messa al servizio di una magia universale, il consumismo culmina nell'animismo degli oggetti. Con l'opulenza ed i suoi corollari (gli svaghi ed il divertimento), una sorta di incantesimo a buon mercato viene messo a disposizione di tutti. I prodotti esposti in vendita nei nostri centri commerciali (...) non sono esseri inerti: vivono, respirano e, in quanto spiriti, possiedono un'anima ed un nome. Il ruolo della pubblicit\u00e0 \u00e8 quello di dare loro una personalit\u00e0 attraverso una marca, di conferire loro il dono delle lingue, di trasformarle in piccole persone che parlano (...).\u00bb\nPrima ancora di Buckner al principio degli anni '60 il filosofo e sociologo francese Edgar Morin (Parigi, 1921) aveva ipotizzato l'esistenza di una cultura che voleva estendersi ad ogni uomo riferendosi a quel residuo mentale arcaico che ognuno conserva nella sua interiorit\u00e0. Un progetto di una cultura, dunque, improntata a una specie di \"neoarcaismo\", ad un ritorno di quella mentalit\u00e0 \"arcaica\" con lo scopo di influenzare tutta l'umanit\u00e0. \nScrive Morin che \u00ab\u00e8 proprio questo comune denominatore arcaico che richiama il neoarcaismo dei film, dei giochi, della musica. A queste determinazioni occorre aggiungerne un'altra: la cultura industriale si rivolge anche all'uomo nuovo delle societ\u00e0 evolute, ma quest'uomo del lavoro molecolare e burocratizzato, chiuso nell'ambiente tecnico, macchina monotona delle grandi citt\u00e0, ha bisogno di evasione, e la sua evasione ricerca sia la giungla, la savana e la foresta vergine, sia i ritmi e le presenze della cultura arcaica. La reazione contro un universo astratto, quantificato, oggettivato, si attua mediante un ritorno alle scaturigini dell'affettivit\u00e0.\u00bb "}
{"id": "3662434", "revid": "371529", "url": "https://it.wikipedia.org/wiki?curid=3662434", "title": "Ko-Ko", "text": ""}
{"id": "3662435", "revid": "34222", "url": "https://it.wikipedia.org/wiki?curid=3662435", "title": "Guerra di secessione statunitense", "text": ""}
{"id": "3662436", "revid": "6923", "url": "https://it.wikipedia.org/wiki?curid=3662436", "title": "Edison Disc", "text": "L'Edison Disc, noto anche come Diamond Disc, fu un tipo di disco per grammofono commercializzato dalla Edison Records dal 1912 al 1929.\nStoria.\nEdison si era in precedenza concentrato sulla produzione di cilindri fonografici, ma decise di entrare nel mercato del disco a causa della crescente quota di mercato delle registrazioni sonore su disco, soprattutto quelle di aziende come Victor Talking Machine Company (quelli che sarebbero poi stati chiamati \"dischi a 78 giri\"). La Victor e la maggior parte delle altre case discografiche utilizzavano il tracciamento laterale dei solchi, mentre nel sistema Edison il movimento era dall'alto in basso o verticale come in un cilindro fonografico. Un disco per fonografo Edison si distingueva per la membrana del riproduttore situata parallelamente alla superficie del disco. Il diaframma per dischi Victor (o simili) si trovava invece ad angolo retto rispetto alla superficie del disco.\nLe scanalature su un disco di Edison erano lisce sui lati e avevano una profondit\u00e0 variabile mentre i dischi standard, a lettura laterale, avevano una profondit\u00e0 pi\u00f9 costante, ma i lati del solco erano ondulati. La dimensione del solco sul disco Edison (o \"TPI\", \"solchi per pollice\") era di 150 solchi per pollice, con scanalatura molto pi\u00f9 sottile che sui dischi a lettura laterale, e pertanto i dischi da dieci pollici contenevano musica per un tempo di riproduzione notevolmente superiore a quello di Victor e Columbia - fino a quasi cinque minuti per lato. Il disco di Edison era poi spesso un \u00bc di pollice (presumibilmente per evitare deformazioni), ed era riempito di segatura, e pi\u00f9 tardi di caolino.\nI fonografi di Victor non potevano riprodurre i dischi Edison poich\u00e9 gli \"stilo\" utilizzati per la lettura avrebbero tagliato il suono registrato e il sistema Edison non poteva riprodurre i dischi Victor, o altri dischi a lettura laterale, a meno di disporre di attrezzature speciali, come l'adattatore Kent, esempio di dispositivo per riprodurre dischi Edison su una macchina Victor. La \"Brunswick Ultona\" era l'unica apparecchiatura, oltre al lettore di dischi Edison, in grado di leggere tali dischi, ma Edison effettu\u00f2 un tentativo di frenare questa possibilit\u00e0 (un fonografo / grammofono che poteva leggere dischi Edison, Victor / 78 giri laterali, e dischi Path\u00e9), affermando sull'etichetta dei suoi dischi \"Questa registrazione non deve essere riprodotta su altri strumenti che non siano il fonografo di Edison, e declina ogni responsabilit\u00e0 per eventuali danni che possono verificarsi nell'ipotesi in cui questo avvertimento venga ignorato.\"\nI dischi Edison ebbero il loro pi\u00f9 grande successo commerciale fra la met\u00e0 degli anni 1910 e gli inizi degli anni 1920, con picchi del vendita nel 1920. I dischi di Edison avevano probabilmente una maggiore fedelt\u00e0 audio, ma erano pi\u00f9 costosi e incompatibili con altre marche di dischi, e pertanto finirono con perdere quote di mercato. Nel 1926, un tentativo di far rivivere interesse per il proprio disco, la Edison mise sul mercato un disco \"long-playing\" con 450 solchi per pollice e rotazione a 80 giri, con tempi di riproduzione di 24 minuti per il disco di 10 pollici di diametro, e di 40 minuti per quello da 12 pollici, ma si riscontrarono dei problemi (in particolare rottura delle pareti del solco e in generale basso volume di riproduzione, spesso inferiore del 60% rispetto a quelle dei dischi normali), e il progetto non ebbe fortuna. Nel mese di agosto 1927, i dischi cominciarono ad essere registrati elettricamente, facendo diventare la Edison l'ultima etichetta importante ad adottare questo nuovo metodo di registrazione (pi\u00f9 di due anni dopo che Victor, Columbia, e Brunswick si erano convertite dalla registrazione acustica). Le vendite continuarono a scendere, anche se i dischi Edison erano disponibili presso i concessionari fino a quando la societ\u00e0 usc\u00ec dal business discografico a fine ottobre 1929. Gli ultimi master a taglio verticale vennero registrati all'inizio dell'estate di quell'anno. L'industria fonografica e dei dischi degli Stati Uniti raggiunse il culmine storico nel corso di quell'anno, inizio della Grande Depressione, e l'aumento delle vendite radiofoniche depresse il mercato e pose numerose aziende fuori da esso."}
{"id": "3662439", "revid": "247222", "url": "https://it.wikipedia.org/wiki?curid=3662439", "title": "Edison Records", "text": ""}
{"id": "3662441", "revid": "1543377", "url": "https://it.wikipedia.org/wiki?curid=3662441", "title": "Volume sistolico", "text": "In fisiologia, il volume sistolico o gittata sistolica (in inglese stroke volume, spesso indicato con la sigla SV) \u00e8 la quantit\u00e0 di sangue pompato da un ventricolo ad ogni sistole ventricolare. Normalmente esso aumenta all'aumentare della forza di contrazione del ventricolo stesso.\nSi calcola a partire da misure del volume dei ventricoli ottenute con l'ecocardiogramma, sottraendo il volume di sangue che rimane nel ventricolo dopo la sistole (chiamato volume telesistolico) dal volume di sangue presente nel ventricolo subito prima della sistole (volume telediastolico). Il termine \"volume sistolico\" si pu\u00f2 applicare a ciascuno dei due ventricoli, sebbene nella maggior parte dei casi sia riferito al ventricolo sinistro. Il volume sistolico \u00e8 solitamente uguale nei due ventricoli, circa 70 ml in un uomo sano di 70\u00a0kg.\nIl volume sistolico \u00e8 un importante determinante della gittata cardiaca, che rappresenta il prodotto del volume sistolico per la frequenza cardiaca, ed \u00e8 utilizzato anche per calcolare la frazione di eiezione, che \u00e8 uguale al volume sistolico diviso per il volume telediastolico. Il volume sistolico si riduce in particolari condizioni patologiche ed \u00e8 strettamente correlato alla funzione cardiaca.\nCalcolo del volume sistolico.\nIl valore si ottiene sottraendo il volume telesistolico (end-systolic volume, ESV), dal volume telediastolico (end-diastolic volume, EDV) del ventricolo esaminato. \nIn un uomo sano di 70\u00a0kg il volume telediastolico \u00e8 circa 120 mL e il volume telesistolico \u00e8 circa 50 mL, con una differenza di 70 mL che corrisponde al volume sistolico. L'espressione inglese \"stroke work\" (lavoro cardiaco) si riferisce al lavoro, ossia pressione del sangue moltiplicata per il volume sistolico.\nDeterminanti.\nIn genere gli uomini hanno volumi sistolici maggiori rispetto alle donne a causa delle maggiori dimensioni del cuore. Il volume sistolico, comunque, dipende da molti fattori, tra i quali le dimensioni del cuore, la contrattilit\u00e0, la durata della contrazione, il precarico, il volume telediastolico e il postcarico.\nEsercizio fisico.\nL'attivit\u00e0 aerobica prolungata pu\u00f2 aumentare il volume sistolico, comportando spesso una riduzione della frequenza cardiaca a riposo. La frequenza ridotta prolunga la diastole, aumentando cos\u00ec il volume telediastolico e determinando l'eiezione di una maggiore quantit\u00e0 di sangue.\nPrecarico.\nIl volume sistolico \u00e8 intrinsecamente controllato dal precarico (il grado di distensione dei ventricoli prima della sistole). Un aumento del volume o della velocit\u00e0 del ritorno venoso incrementa il precarico e, per la legge di Frank-Starling, aumenter\u00e0 il volume sistolico. Una riduzione del ritorno venoso avr\u00e0 effetti opposti, causando una riduzione del volume sistolico.\nPostcarico.\nUn aumento del postcarico (che corrisponde alla pressione aortica durante la sistole) riduce il volume sistolico. Sebbene esso non influenzi il volume sistolico nei soggetti sani, un postcarico aumentato ostacola l'eiezione del sangue da parte dei ventricoli, determinando una riduzione del volume sistolico. Un aumento del postcarico \u00e8 presente, ad esempio, nella stenosi aortica e nell'ipertensione arteriosa.\nStroke Volume Index (SVI).\nAnalogamente all'indice cardiaco, \u00e8 un metodo per correlare il volume sistolico alla superficie corporea.\nformula_2"}
{"id": "3662443", "revid": "1543377", "url": "https://it.wikipedia.org/wiki?curid=3662443", "title": "Pike (contea di Bradford)", "text": "Pike \u00e8 una township degli Stati Uniti d'America, nella contea di Bradford nello Stato della Pennsylvania. Secondo il censimento del 2000 la popolazione \u00e8 di 657 abitanti.\nSociet\u00e0.\nEvoluzione demografica.\nLa composizione etnica vede una maggioranza di quella bianca (98,02%), seguita dai afroamericani (0,91%) dati del 2000."}
{"id": "3662444", "revid": "287204", "url": "https://it.wikipedia.org/wiki?curid=3662444", "title": "Gran Premio motociclistico d'Olanda 1963", "text": "Il Gran Premio motociclistico d'Olanda fu il quinto appuntamento del motomondiale 1963.\nSi svolse sabato 29 giugno 1963 sul circuito di Assen, ed erano in programma tutte le classi in singolo oltre che i sidecar.\nLa Classe 500 fu vinta da John Hartle sulla Gilera (che torn\u00f2 per la prima volta alla vittoria dopo il rientro alle competizioni), le 350 e le 250 furono vinte da Jim Redman su Honda (ripetendo il risultato della gara precedente, nonch\u00e9 dell'anno precedente), la 125 da Hugh Anderson Honda, la 50 da Ernst Degner, entrambi in sella a Suzuki; tra le motocarrozzette si impose l'equipaggio composto da Max Deubel e Emil H\u00f6rner su BMW\nClasse 500.\nFurono 24 i piloti alla partenza e ne vennero classificati 13 al termine della prova.\nTra i ritirati vi furono Mike Hailwood, Franti\u0161ek \u0160\u0165astn\u00fd e Jack Findlay.\nClasse 125.\nDopo aver gareggiato e vinto sia la 250 che la 350, Jim Redman incorse in un incidente nella corsa della 125, procurandosi una frattura alla clavicola.\nClasse sidecar.\nFu questa la 74\u00aa prova disputata per le motocarrozzette dall'istituzione del motomondiale; si svilupp\u00f2 su 14 giri, per una percorrenza di 107,860\u00a0km.\nGiro pi\u00f9 veloce di Max Deubel/Emil H\u00f6rner (BMW) in 3' 37\" 1 a 127,700\u00a0km/h."}
{"id": "3662454", "revid": "1543377", "url": "https://it.wikipedia.org/wiki?curid=3662454", "title": "Sheshequin", "text": "Sheshequin \u00e8 una township degli Stati Uniti d'America, nella contea di Bradford nello Stato della Pennsylvania. Secondo il censimento del 2000 la popolazione \u00e8 di 1.300 abitanti.\nSociet\u00e0.\nEvoluzione demografica.\nLa composizione etnica vede una maggioranza di quella bianca (98,38%), seguita dai nativi americani e afroamericani (0,23%) dati del 2000."}
{"id": "3662455", "revid": "1305772", "url": "https://it.wikipedia.org/wiki?curid=3662455", "title": "Pietro Maggi", "text": ""}
{"id": "3662464", "revid": "1305772", "url": "https://it.wikipedia.org/wiki?curid=3662464", "title": "Ultrabook", "text": "Ultrabook \u00e8 un marchio registrato da Intel che definisce una categoria di computer portatili particolarmente piccoli e leggeri con processori Intel.\nDescrizione.\nUn portatile, per potersi fregiare del nome \"Ultrabook\", deve soddisfare un certo numero di requisiti, che includono: una batteria con carica a lunga durata, buone prestazioni di calcolo e alcune caratteristiche tipiche dei tablet, come ad esempio un veloce ripristino dalla modalit\u00e0 standby e un ridotto spessore. Nella costruzione degli Ultrabook vengono usati processori Intel Core di gamma medio-alta a basso consumo, unit\u00e0 di memorizzazione a stato solido (SSD), telaio in unico blocco (\"unibody\") di alluminio-magnesio o fibra di carbonio, che contribuiscono a soddisfare i requisiti di ridotte dimensioni, leggerezza e robustezza, oltre a svolgere la funzione di dissipatore del calore prodotto dalle componenti interne. Sempre per contenere le dimensioni (in particolare lo spessore) e il consumo, gli Ultrabook non hanno l'unit\u00e0 disco ottico incorporata, n\u00e9 la porta Ethernet RJ-45.\nRequisiti Hardware.\nSono previste tre fasi per gli Ultrabook, ognuna basata sulle rispettive architetture: Sandy Bridge, Ivy Bridge e Haswell. "}
{"id": "3662470", "revid": "1591878", "url": "https://it.wikipedia.org/wiki?curid=3662470", "title": "Pietro Maggi (pittore)", "text": "Gli anni di nascita e di morte non sono noti con precisione. Riguardo alla nascita, essa viene posta almeno negli anni sessanta del XVII secolo, dal momento che nel 1682 il suo nome \u00e8 gi\u00e0 presente tra quelli dei pittori della seconda Accademia Ambrosiana.\nAnche l'anno di morte non \u00e8 noto con precisione. Alla data del 23 aprile 1738 risultava gi\u00e0 defunto. L'ultima sua opera conosciuta, due affreschi nella basilica di Sant'Ambrogio sono del 1737-38..\n\u00c8 autore di numerose opere di soggetto sacro, tra l'altro anche nel duomo di Milano, in quello di Monza e nella chiesa di Santa Maria di Canepanova a Pavia.\nTra le sue opere a soggetto profano si segnala:"}
{"id": "3662472", "revid": "83364984", "url": "https://it.wikipedia.org/wiki?curid=3662472", "title": "Campionato bengalese di calcio 2001-2002", "text": "La B League 2001-2002 \u00e8 stata la seconda edizione del campionato bengalese di calcio.\nIl campionato era formato da dieci squadre e il Mohammedan SC vinse il titolo.\nGruppo 1.\nLe prime due passano al girone finale.\nGruppo 2.\nLe prime due passano al girone finale."}
{"id": "3662475", "revid": "83365324", "url": "https://it.wikipedia.org/wiki?curid=3662475", "title": "Campionato bengalese di calcio 2003", "text": "La B League 2003 \u00e8 stata la terza edizione del campionato bengalese di calcio.\nIl campionato era formato da dieci squadre e il Muktijoddha Sangsad vinse il titolo.\nPrima fase.\nGruppo 1.\nLe prime tre passano alla seconda fase.\nGruppo 2.\nLe prime tre passano alla seconda fase.\nSeconda fase.\nGruppo 1.\nLe prime due passano alle semifinali.\nGruppo 2.\nLe prime due passano alle semifinali.\nFinale.\n vince il titolo."}
{"id": "3662478", "revid": "991694", "url": "https://it.wikipedia.org/wiki?curid=3662478", "title": "Campionato bengalese di calcio 2004", "text": "La B League 2004 \u00e8 stata la quarta edizione del campionato bengalese di calcio.\nAl campionato parteciparono dodici squadre e il Brothers Union vinse il titolo.\nPrima fase.\nGruppo 1.\nLe prime tre passano alla seconda fase.\nGruppo 2.\nLe prime tre passano alla seconda fase.\nSeconda fase.\nLe prime quattro squadre passano alle semifinali.\nFinale per il primo posto.\nIl vinse il titolo."}
{"id": "3662482", "revid": "83367561", "url": "https://it.wikipedia.org/wiki?curid=3662482", "title": "Campionato bengalese di calcio 2005-2006", "text": "La B League 2005-2006 \u00e8 stata la quinta edizione del campionato bengalese di calcio.\nIl campionato era formato da dieci squadre e il Mohammedan SC vinse il titolo.\nPrima fase.\nGruppo 1.\nLe prime tre passano alla seconda fase.\nGruppo 2.\nLe prime tre squadre passano alla seconda fase.\nSeconda fase.\nLe prime quattro squadre passano alle semifinali.\nFinale.\n vinse il titolo."}
{"id": "3662483", "revid": "663182", "url": "https://it.wikipedia.org/wiki?curid=3662483", "title": "Jana Julie Sch\u00f6lermann", "text": "In attivit\u00e0 sin da bambina, tra i suoi ruoli principali figurano quello della piccola Marina nella serie \"Happy Holiday\" (1993) quello di Jessica Stiehl nella soap opera di ARD 1 \"Verbotene Liebe\". Come doppiatrice, ha prestato sinora la voce ad attrici quali Rachel Appleton, Mischa Barton, Linda Blair, Miranda Cosgrove, Megan Fox, Rachel Hurd-Wood, Nikki Sanderson, Megumi Toyoguchi, Evan Rachel Wood, ecc.\nIn alcune produzioni (come, ad esempio, in \"Verbotene Liebe\"), \u00e8 apparsa con il nome completo, Jana Julie Kilka; in altre, semplicemente come Jana Kilka.\nBiografia.\nVita privata.\nNel settembre 2019 sposa il collega Thore Sch\u00f6lermann, conosciuto sul set della soap opera \"Verbotene Liebe\"."}
{"id": "3662484", "revid": "1601148", "url": "https://it.wikipedia.org/wiki?curid=3662484", "title": "Benita Hume", "text": "Biografia.\nNata a Londra, attrice teatrale e cinematografica, Benita Hume esord\u00ec sul grande schermo nel 1925. Durante la sua carriera prese parte a una quarantina di film, girati in Gran Bretagna e negli Stati Uniti. Tra i registi che la diressero, Alfred Hitchcock, Alexander Korda, Fred Niblo, Carmine Gallone, William Wyler.\nSi ritir\u00f2 dal cinema nel 1938. Nel suo ultimo film, \"Peck's Bad Boy with the Circus\", fu diretta da Edward F. Cline.\nLavor\u00f2 a Broadway solo una volta, in \"Symphony in Two Flats\", una commedia di Ivor Novello messa in scena da Raymond Massey. Al termine della sua carriera, partecip\u00f2 a programmi radiofonici e, negli anni cinquanta, ad alcuni episodi di serie televisive.\nSorella dello sceneggiatore Cyril Hume, si spos\u00f2 nel 1938 con Ronald Colman. Il matrimonio dur\u00f2 fino alla morte dell'attore nel 1958. Nel 1959 si rispos\u00f2 con George Sanders. Mor\u00ec nel 1967, all'et\u00e0 di 61 anni, a causa di un cancro."}
{"id": "3662485", "revid": "486946", "url": "https://it.wikipedia.org/wiki?curid=3662485", "title": "Jana Kilka", "text": ""}
{"id": "3662486", "revid": "124086473", "url": "https://it.wikipedia.org/wiki?curid=3662486", "title": "Campagnola (Bergamo)", "text": "Campagnola (\"Campagn\u00f6la\" in bergamasco) \u00e8 un quartiere di Bergamo. Confina con i quartieri di Malpensata, Colognola, Boccaleone e con i paesi di Orio al Serio e Azzano San Paolo.\nFino al 1952 era presente in zona il capolinea della linea 3 della rete tranviaria di Bergamo."}
{"id": "3662497", "revid": "767487", "url": "https://it.wikipedia.org/wiki?curid=3662497", "title": "The Grandmaster", "text": "The Grandmaster (\"Yut doi jung si\") \u00e8 un film del 2013 scritto e diretto da Wong Kar-wai e interpretato da Tony Leung e Zhang Ziyi. \u00c8 basato sulla vita di Yip Man, maestro di arti marziali Wing Chun e mentore di Bruce Lee.\nTrama.\nIl film ripercorre alcuni momenti della vita di Yip Man, lasciandone volutamente molti altri non trattati. Molto spazio \u00e8 dato anche ai personaggi di:\nAl centro del film ci sono due scontri principali: quello tra Yip Man e Gong Er, all'interno di un lussuoso bordello, che si chiude con una sostanziale parit\u00e0 facendo al contempo sbocciare un sentimento d'amore tra i due (mai trasformatosi in una relazione), e quello tra Gong Er e Ma San, che ha per luogo una stazione ferroviaria e che termina con il ferimento e l'umiliazione di quest'ultimo. Nell'ultima parte si conosce il destino dei protagonisti: Gong Er muore di malattia dopo aver dedicato tutta la vita alla causa delle arti marziali in onore del padre, mentre Yip Man si trasferisce ad Hong Kong dove contribuisce alla diffusione del Wing Chun.\nProduzione.\nLe riprese del film sono iniziate nel 2009, terminando solo nel 2011, per un costo complessivo di 25 milioni di dollari.\nPromozione.\nIl 6 novembre 2012 \u00e8 stato diffuso online il trailer del film, seguito, a pochi giorni dall'uscita nelle sale cinesi, dalle prime immagini del film, che ritraggono i protagonisti Tony Leung, Zhang Ziyi e Song Hye-kyo. Il primo trailer italiano \u00e8 stato diffuso online il 5 luglio 2013.\nDistribuzione.\nIn Cina \u00e8 stato distribuito l'8 gennaio 2013, mentre in Italia il 19 settembre 2013.\nCome da consuetudine per Wong Kar-wai, esistono diverse versioni del film. Senza tener conto della prima versione, mai proiettata in pubblico e della durata presunta di circa 4 ore, si contano tre diversi montaggi: la versione cinese di 130 minuti, quella europea di 122 minuti vista in anteprima al Festival di Berlino, e quella americana, distribuita dalla Miramax, di 108 minuti.\nLa versione europea, vista anche in Italia, differisce da quella originale soprattutto nella seconda parte. \u00c8 stato infatti omesso un lungo dialogo notturno tra il protagonista e il vecchio Jiang che ha per argomento il triste destino toccato a Gong Er. Di contro, \u00e8 presente un corposo flashback in cui Gong Er ricorda se stessa da bambina, in inverno, intenta ad ammirare di nascosto gli esercizi di Kung-fu del padre e subito dopo, alla soglia dei venti anni, mentre pratica in prima persona la sacra arte. Nella versione europea viene inoltre fatto cenno a un secondo incontro (dopo un primo sul treno) tra Gong Er e \"il rasoio\", anche se non viene chiarito se i due abbiano una vera conversazione o inizino una qualche relazione. Differente anche il finale: la versione cinese si chiude con delle immagini delle statue buddiste, mentre quella europea termina con la fotografia in b/n di Yip Man in compagnia dei suoi allievi, per poi riaprirsi, a titoli di coda gi\u00e0 avviati, con un breve segmento in cui lo stesso guarda in macchina e pone al pubblico una domanda.\nColonna sonora.\nAlla colonna sonora ha contribuito il compositore italiano Stefano Lentini con la sua opera per soprano e orchestra Stabat Mater."}
{"id": "3662504", "revid": "775372", "url": "https://it.wikipedia.org/wiki?curid=3662504", "title": "Mama 'e su Sole", "text": "Mama 'e su Sole \u00e8 una creatura tipica del folklore sardo, nata per mettere in guardia i bambini dal rischio di restare al sole nelle ore pi\u00f9 calde della giornata. Concettualmente \u00e8 simile all'uomo nero o al gatto mammone.\nLa leggenda.\nLa leggenda di Sa Mama 'e su Sole \u00e8 conosciuta nella tradizione di quasi tutta la Sardegna.\n\"Sa Mama 'e su Sole\" [pron. \"sa Mama 'e su Sole\", con la s dolce] (la Madre del Sole) \u00e8 identificata con una donna bellissima che appare d'estate, dopo mezzogiorno fino circa alle 16 del pomeriggio (le ore pi\u00f9 calde della giornata). La leggenda dice che se la Mama 'e su Sole incontra un bambino per strada a giocare, disubbidendo ai genitori, lo rincorreva fino a raggiungerlo, gli tocca la fronte lasciandogli un segno e subito il bambino viene assalito da una febbre (\"halentura\"), che dura alcuni giorni.\nSpiegazione.\n\u00c8 una creatura fantastica utilizzata per spaventare i bambini che vogliono uscire nei pomeriggi estivi, quando il sole \u00e8 troppo forte, con il rischio di prendere una grave insolazione. Per questo i bambini, impauriti, facevano i bravi e rimanevano in casa finch\u00e9 il caldo pi\u00f9 forte non era calato.\nVenne creato questo personaggio, anche per spiegare il fenomeno della febbre, dovuta in seguito a una prolungata esposizione al sole in un periodo di forte canicola. \nAltre figure simili a sa Mama 'e su Sole.\nIn alcuni paesi della Sardegna, oltre a \"sa Mama 'e su Sole\", si narra che esistesse anche sa Mama 'e su Frittu [pron. \"sa Mamma 'e su Vrittu\"] (la Madre del Freddo), sua sorella e controparte invernale.\nPoi c'erano sa Mama 'e su Fogu [pron. \"sa Mamma 'e su V\u00f3gu\"] (la Madre del Fuoco), per spiegare ai bimbi il fenomeno degli incendi, e sa Mama 'e su Ventu [pron. \"sa Mamma 'e su Ventu\"] (la Madre del Vento), la quale appariva quando soffiavano il forte Maestrale o la Tramontana."}
{"id": "3662505", "revid": "72396", "url": "https://it.wikipedia.org/wiki?curid=3662505", "title": "Indian Lake (singolo)", "text": "Indian Lake \u00e8 una canzone registrata dalla pop band The Cowsills, musica e testo di Tony Romeo.\nLa canzone \u00e8 stata pubblicata come singolo insieme a \"Newspaper Blanket\" ed inclusa nell'album \"Best of the Cowsills\" (Polydor) 1968. Era al 51\u00ba posto della classifica dei singoli di musica Pop redatta dalla rivista \"Cash Box\" nell'edizione di fine anno (28 dicembre, 1968), vendendo oltre 1 milione di copie e fu tuilizzata anche a scopi commerciali per la Dodge Charger."}
{"id": "3662510", "revid": "1031941", "url": "https://it.wikipedia.org/wiki?curid=3662510", "title": "Tursiops australis", "text": "Il Tursiops australis, conosciuto comunemente nei luoghi d'origine come Burrunan (parola aborigena che descrive la focena), \u00e8 una specie di cetaceo odontoceto appartenente alla famiglia Delphinidae.\nScoperta.\nRitenuta erroneamente parte della popolazione di \"Tursiops truncatus\" australiana, questa specie \u00e8 stata descritta dalla ricercatrice dell'Universit\u00e0 di Monash Kate Charlton-Robb, che ha cominciato ad esaminare la popolazione di delfini di Melbourne comparandola fisicamente e geneticamente alle altre popolazioni di tursiopi. Le differenze riscontrate hanno giustificato la scoperta di questa nuova specie, arrivando anche a localizzare l'intera popolazione di Burrunan esistenti. La differenza sta principalmente nella colorazione dei fianchi, che in questa specie sono avorio-ocra chiaro.\nDiffusione.\nGrazie agli studi della ricercatrice si conoscono due popolazioni differenti: circa 100 esemplari abitano Port Phillip (dove sorge Melbourne) mentre 50 sono stati localizzati nella laguna conosciuta come Gippsland Lakes."}
{"id": "3662511", "revid": "729019", "url": "https://it.wikipedia.org/wiki?curid=3662511", "title": "OTs-02 Kiparis", "text": "La OTs-02 Kiparis (conosciuta anche come Kiparis) \u00e8 un mitra progettato dalla TsKIB SOO, a Tula, prodotto dalla met\u00e0 degli anni '70 da una fabbrica di armi russa (KPB) ma fu utilizzato a partire dagli anni '90 dalla polizia russa e MVD.\nTecnica.\nLa OTs-02 \u00e8 un mitra a massa battente, di funzionamento abbastanza standard, incamerata per il colpo 9 \u00d7 18 mm Makarov. Pu\u00f2 sparare sia la cartuccia convenzionale 57-N-181S, o la pi\u00f9 potente 57-N-181SM.\nIl castello \u00e8 fatto d'acciaio pressato con l'impugnatura a pistola in plastica. \u00c8 alimentato da caricatori rimovibili d'acciaio stampato inseriti davanti al ponticello del grilletto.\nHa un rudimentale calcio a scheletro d'acciaio che si piega sopra l'arma, cosicch\u00e9 il poggiaspalla si appoggia sulla volata. \u00c8 dotato di un silenziatore con durata di vita di 6000 colpi, circa lo stesso della canna, con questo attaccato l'arma \u00e8 conosciuta come OTs-02-1. La Kiparis pu\u00f2 anche montare un mirino red dot e puntatore laser, attaccato davanti al caricatore, che pu\u00f2 doppiare da impugnatura anteriore.\nCuriosit\u00e0.\nQues't arma \u00e8 presente in:"}
{"id": "3662512", "revid": "767487", "url": "https://it.wikipedia.org/wiki?curid=3662512", "title": "Guerra tra i pianeti", "text": "Guerra tra i pianeti (\"Killers from Space\") \u00e8 un film di fantascienza del 1954 diretto dal regista W. Lee Wilder.\nTrama.\nDouglas Martin \u00e8 uno scienziato che lavora sui test nucleari militari. Durante un volo nel quale raccoglie i dati, Doug ha un incidente e l'aereo si schianta al suolo. Si riprende all'ospedale dei militari ritrovandosi incolume dall'incidente, tranne che per una strana cicatrice sul petto. Sembra non ricordarsi nulla dell'incidente, ma inizia a comportarsi in modo strano, tanto che le autorit\u00e0 chiamano l'FBI sospettando che sia una spia del nemico. Viene cos\u00ec sospeso e costretto a prendersi una pausa: il suo progetto verr\u00e0 portato avanti senza di lui.\nI test atomici di Doug sono eseguiti a sua insaputa, ma lui riesce a rubare i risultati e poi, tornato in macchina alla zona dove il suo aereo si era schiantato, li nasconde sotto una roccia. L'agente dell'FBI che le autorit\u00e0 avevano richiamato, e che lo aveva pedinato, si mette ad inseguirlo e lo cattura. Una volta riportato all'ospedale, a Doug viene somministrato il siero della verit\u00e0; racconta allora di essere stato catturato da una razza di extraterrestri provenienti da Astron Delta, che lo hanno portato nella loro base sotterranea. Secondo il suo racconto, questi alieni dotati di occhi abnormi pianificano di conquistare la Terra sterminando gli umani con rettili e insetti divenuti giganteschi per via delle radiazioni prodotte dai test atomici.\nDoug intuisce che gli alieni hanno utilizzato dell'energia elettrica rubata per controllare il loro potente apparato e hanno bisogno, per attuare il loro piano, dei risultati del test nucleare, gli stessi che lui ha nascosto; intuisce anche che gli alieni devono averlo ipnotizzato per carpirgli le informazioni a sua conoscenza, cancellandogli poi la memoria. L'agente dell'FBI e il Colonnello Banks sono per\u00f2 increduli alla storia di Doug, cos\u00ec decidono di segregarlo nell'ospedale.\nCon alcuni calcoli eseguiti con un regolo calcolatore, Doug determina che se disattiver\u00e0 il generatore elettrico dal quale gli alieni prendono l'energia per almeno dieci secondi, causer\u00e0 un sovraccarico alle loro apparecchiature di distruzione. Doug riesce a sfuggire dall'ospedale, raggiungere il generatore elettrico e convince un tecnico a spegnerlo come aveva calcolato: la base sotterranea degli invasori alieni esplode, secondo le sue previsioni, e la Terra \u00e8 salva.\nDistribuzione.\nIl film fu distribuito in Italia dalla Globe Films International con un certo ritardo, nel 1957, doppiato dalla CDC.\nLa pellicola \u00e8 entrata nel pubblico dominio negli Stati Uniti."}
{"id": "3662513", "revid": "73843", "url": "https://it.wikipedia.org/wiki?curid=3662513", "title": "Parco San Giuliano", "text": "Il parco San Giuliano \u00e8 un grande parco urbano situato nel comune di Venezia, nell'omonima localit\u00e0. Si affaccia sulla laguna di Venezia, all'inizio del ponte della Libert\u00e0 e non lontano dall'aeroporto Marco Polo.\nOltre ad essere un'area di recupero ambientale e paesaggistico ed uno dei pi\u00f9 importanti luoghi per lo studio dell'ambiente lagunare, si propone quale meta per lo svolgimento di attivit\u00e0 sportive e attivit\u00e0 culturali per il tempo libero. Realizzato grazie ad un contributo europeo, il parco San Giuliano rappresenta un progetto ambizioso, essendo uno degli interventi di riconversione urbana e di bonifica ambientale pi\u00f9 significativi in Italia per complessit\u00e0 e articolazione, oltre che per le sue caratteristiche dimensionali e territoriali.\nIl parco San Giuliano ha una superficie di circa 74 ettari.\nStoria.\nIl progetto \u00e8 stato posto in essere nell'ambito di un intervento di conservazione e salvaguardia dell'habitat lagunare e del patrimonio faunistico e floristico lagunare, contrastandone il degrado verificatosi negli ultimi decenni.\nL'area dove \u00e8 stato realizzato il parco, Punta San Giuliano, in origine area paludosa, utilizzata negli ultimi decenni come discarica di fanghi industriali e rifiuti urbani che accumulandosi l'hanno imbonita, nonch\u00e9 punto di caduta dei pallini di piombo di un vicino tiro a segno, \u00e8 stata riqualificata proprio nel corso di questo intervento. Il territorio sul quale sorge San Giuliano \u00e8 cos\u00ec tornato ad essere, da area desolata (vi erano presenti solo un grande accampamento di nomadi ed un canile) qual era divenuto, punto di incontro tra la terraferma mestrina e Venezia, ben visibile dal parco.\nNel 1990 \u00e8 stato indetto un concorso internazionale (\"Un parco per San Giuliano\"), da parte del comune di Venezia, con lo scopo di iniziare il processo di riconversione dell'area; nel 1991 l'architetto Antonio Di Mambro, in rappresentanza del gruppo \"Comunitas Inc.\" (vincitore del concorso), inizia la stesura del \"Piano Guida del Parco San Giuliano\".\nIl \"Piano Guida del Parco San Giuliano\", approvato dal Comune il 19 gennaio 1996, prevede uno sviluppo complessivo di 700 ettari che possono essere cos\u00ec suddivisi:\nIn relazione alla vastit\u00e0 dell'intervento e alla disponibilit\u00e0 delle risorse economiche, i lavori di realizzazione (interrotti tra il 1999 e il 2000 per motivi giudiziari) hanno portato al completamento dei primi due lotti (A2 e B1) per un'estensione complessiva di 74 ettari.\nIl Parco \u00e8 stato presentato alla cittadinanza il 7 novembre 2003 dall'allora presidente della Commissione europea Romano Prodi e dall'ex sindaco Paolo Costa; in seguito \u00e8 rimasto aperto al pubblico per tre giorni (7-9 novembre 2003). La definitiva apertura \u00e8 avvenuta l'8 maggio 2004.\nDopo l'approvazione da parte del Ministero dell'Ambiente, nell'ottobre 2011 sono iniziati i lavori di bonifica nell'area di Punta San Giuliano, ove sono attive alcune societ\u00e0 sportive; secondo il \"Piano Guida\" dell'architetto Di Mambro la zona dovrebbe invece ospitare un rinnovato polo nautico (sebbene per tale progetto non ci sono ancora le risorse economiche necessarie). I lavori, suddivisi in cinque lotti, termineranno per maggio 2013.\nNel 2021, in seguito all'accordo tra il Comune di Venezia e il Provveditorato Interregionale per le Opere pubbliche (ex Magistrato alle Acque) per la bonifica dei rifiuti speciali (fosfogessi) della barena di Passo Campalto, viene annunciato l'ampliamento del parco di altri 27 ettari.\nTerritorio.\nIl Parco di San Giuliano, esteso ad oggi per 74 ettari, offre aree verdi, pochi spazi ricreativi di ristoro in aree attrezzate, una pista di pattinaggio e un campo sportivo, oltre ad una rete di percorsi pedonali e ciclabili inseriti nel sistema del verde.\n\u00c8 collegato al quartiere Villaggio San Marco da un ponte strallato ciclo-pedonale (\"ponte Europa\") che permette di superare la SS 14: lungo 140 metri e alto circa 7 dal piano stradale presenta un pennone centrale di 40 metri.\nFauna.\nIl parco San Giuliano \u00e8 una delle zone pi\u00f9 ricche di biodiversit\u00e0 dell'ambiente lagunare del veneziano, ed \u00e8 noto per essere un'ottima zona per l'osservazione delle specie frequentanti la laguna, per questo attira l'interesse di molti fotografi naturalistici ed osservatori, in particolare ornitologi. Il parco infatti \u00e8 noto agli appassionati per la ricca avifauna, in quanto si tratta di una zona di nidificazione per molte specie di uccelli.\nAvifauna.\nLe specie pi\u00f9 comuni da avvistare nel parco sono anche quelle meglio adattate agli ambienti e ai giardini urbani. Si tratta del gabbiano reale mediterraneo, il germano reale, il colombaccio, la tortora dal collare, la cornacchia grigia, la gazza, la ghiandaia, il merlo, la cinciallegra e, durante l'inverno, il pettirosso e il fringuello. In primavera sono molto abbondanti le rondini, i balestrucci e i rondoni.\nLaghetti artificiali.\nProseguendo il percorso nel parco si giunge presso i due laghetti artificiali circondati dalla tipica cannuccia di palude che crea un ambiente particolare per varie specie di uccelli che in esso trovano sostentamento e protezione. Gli stagni d'acqua dolce infatti si sono rilevati quelli ospitanti la fauna ornitica di maggior rilievo: vi nidificano certamente la folaga, la gallinella d'acqua, il germano reale, il cigno reale, il tuffetto, e probabilmente anche il tarabusino, il cannareccione e la cannaiola. Nei canneti si nascondono numerose specie di uccelli; avvicinandosi a queste zone stagnanti si viene subito accolti dai versi di alcuni degli uccelli pi\u00f9 tipici del parco. Il cannareccione e la cannaiola vivono nei canneti, nei quali occupano preferibilmente le aree rivolte verso l'acqua; schivi e sempre nascosti tra i canneti, sono pi\u00f9 facili da sentire che da vedere. Le cannaiole e i cannareccioni sono molto simili e si riconoscono per le vocalizzazioni: Il canto della cannaiola \u00e8 costituito da sequenze di raspamenti ritmici, interrotti da singole note fischiate; il canto ritmico del cannareccione invece \u00e8 nettamente pi\u00f9 forte e lento rispetto a quello della cannaiola. In inverno si avvicinano ai canneti la cinciallegra, la cinciarella ed il pendolino; occasionalmente si pu\u00f2 osservare fra i canneti anche la passera mattugia. Il falco di palude \u00e8 stato osservato pi\u00f9 volte cacciare sopra gli stagni; con un po' di fortuna in inverno si pu\u00f2 osservare anche l'albanella reale. In sosta \u00e8 stato anche rilevato il porciglione e pi\u00f9 volte la schiribilla, due uccelli che vivono appunto sui prati bagnati delle sponde di corsi e specchi d'acqua, in particolare con canne e cespugli. Tra le specie di rettili e di anfibi adattate ai laghetti artificiali \u00e8 importante la stretta relazione preda-predatore tra la rana verde e la natrice dal collare, una biscia d'acqua innocua e specializzata nella caccia di girini e di rane. \u00c8 anche presente in entrambi i laghetti, come specie alloctona, la testuggine palustre americana. La nutria, un'altra specie alloctona ed invasiva, si \u00e8 adattata perfettamente all'habitat offerto dai canneti dei laghetti artificiali. Tra gli insetti dei laghetti si segnalano in particolare le libellule e specie affini: la codazzurra comune, la occhirossi minore, la invernina comune e il frecciarossa.\nFiume Marzenego.\nIl canale Osellino del fiume Marzenego raggiunge il parco San Giuliano dal centro di Mestre, e le specie di uccelli pi\u00f9 comuni nelle sue acque sono il gabbiano reale mediterraneo, il gabbiano comune, il cormorano, la garzetta e l'airone cenerino. Pi\u00f9 raro nelle sponde del centro urbano, ma comune in quelle nei pressi di San Giuliano, \u00e8 il cigno reale. Nelle superfici ghiaiose nei bordi del canale si possono osservare le gallinelle d'acqua e il piro-piro piccolo. \u00c8 solita sorvolare il fiume la sterna comune, mentre il marangone minore riposa nei rami degli alberi che spiovono sull'acqua. In primavera si abbeverano nel fiume molte rondini, balestrucci e rondoni. Il canale ospita su un suo argine franato dal 2006 una piccola colonia con almeno 2-3 nidi di gruccione. Tra i rettili si segnalano la testuggine palustre americana, specie alloctona, e la natrice tassellata, un'altra specie di biscia d'acqua, specializzata nella caccia di piccoli pesci. Anche la nutria \u00e8 una specie estremamente invasiva negli argini del Marzenego.\nBarene di Passo Campalto.\nUno degli habitat di maggior suggestione offerto dall'area di San Giuliano \u00e8 quello delle barene di Passo Campalto, che si stagliano sullo sfondo della laguna e della citt\u00e0 di Venezia. Le specie di maggior interesse sono quelle ornitiche specializzate in questo tipo di ambienti, tipici lagunari. \u00c8 facile da vedere il falco di palude e, d'inverno, l'albanella reale, mentre sorvolano le barene. Occasionalmente \u00e8 possibile avvistare la specie di maggior interesse della zona delle barene: il raro gufo di palude, che in volo \u00e8 facile da confondere con le albanelle. Albanelle e gufi di palude si nutrono prevalentemente di roditori, in particolare arvicole acquatiche e altre specie degli ambienti umidi. Tra i Passeriformi si segnala la presenza del beccamoschino, molto facile da sentire mentre vocalizza in volo, e il migliarino di palude.\nRapaci.\nTra i rapaci diurni, la specie pi\u00f9 facilmente osservabile \u00e8 il falco di palude, presente tutto l'anno. Si tratta di un rapace che nidifica nei canneti e che cerca il cibo in habitat aperti, soprattutto presso l'acqua; nel parco San Giuliano lo si pu\u00f2 osservare mentre vola lento sopra il canneto in cerca di prede. Se si \u00e8 fortunati nel periodo invernale (in particolare novembre-dicembre) \u00e8 possibile osservare anche l'albanella reale. Tipico di tutte le specie del genere \"Circus\" \u00e8 il volo di ricerca ondulante: a pochi metri dal suolo, l'uccello vola con le ali tenute a V al di sopra del corpo, \"dondolando\" sul proprio asse. Non appena scorge una possibile preda, esegue una virata improvvisa e si lancia in picchiata al suolo. Un altro rapace diurno che pu\u00f2 essere osservato almeno in zone adiacenti al parco \u00e8 il piccolo gheppio, comune in habitat campestri e bordi boschivi, e che caccia in habitat aperti. Altri rapaci diurni, seppur molto rari, che sono stati osservati almeno una volta nel parco sono la poiana e lo sparviere, osservati da settembre a marzo, il falco pecchiaiolo, avvistato a maggio, il lodolaio, avvistato a settembre, e il falco pellegrino, avvistato almeno una volta sia a settembre che a gennaio. I rapaci notturni del Parco San Giuliano sono considerati abbastanza rari, ma recentemente si sta riscontrando un incremento dell'assiolo nei giardini urbani di Venezia e Mestre, un piccolo parente dei gufi che sverna in Africa a sud del Sahara. L'assiolo vive in habitat secchi, su raggruppamenti di albero di vario tipo, \u00e8 quindi facile che si sia spinto anche nel parco San Giuliano. Durante le notti estive e primaverili infatti, anche nel vicino centro urbano di Mestre, \u00e8 sempre pi\u00f9 facile sentire il caratteristico canto di questo rapace notturno - formato da una sequenza monotona di note malinconiche (\"chi\u00f9\"...\"chi\u00f9\"...\"chi\u00f9\"...) -, giunto in Italia dopo aver passato l'inverno in Africa.\nPasseriformi.\nTra i Corvidi, le specie pi\u00f9 rare ed interessanti sono la taccola, la cornacchia nera ed il corvo comune. Avvicinandosi a gruppi di alberi vicini tra loro si viene subito accolti dal cinguettio delle cince. Sempre in movimento, acrobatiche e chiassose, le cince animano in ogni stagione gli habitat alberati del parco. La comunissima cinciallegra \u00e8 tra i Passeriformi pi\u00f9 comuni nel parco San Giuliano; se si presta attenzione in molte zone (in particolare nello stretto viale alberato che accosta il fiume Marzenego) spesso si possono osservare una o pi\u00f9 cinciallegre che svolazzano di ramo in ramo, facilmente identificabili per la loro bellissima livrea e per il petto giallo attraversato da una striatura scura (pi\u00f9 larga nel maschio). Sentire la loro voce inconfondibile, caratterizzata da numerosi richiami diversi, in parte forti, in parte vibranti, \u00e8 molto facile non solo nel parco, ma anche nei giardini urbani di quasi tutta l'area. La cinciarella \u00e8 pi\u00f9 piccola e pi\u00f9 rara della cinciallegra, ma \u00e8 comunque possibile osservarla, sebbene la sua presenza al Parco san Giuliano non \u00e8 comune. Tuttavia anche la cinciarella, seppur pi\u00f9 difficilmente, \u00e8 stata rinvenuta nelle aree alberate in vicinanza di centri abitati dell'area (a Mestre e a Venezia). Alle cince spesso si accompagna il codibugnolo, anche lui presente nel parco (ma pi\u00f9 raro della cinciallegra) e riconoscibile per le piccole dimensioni e la lunga coda.\nMammiferi.\nTra i mammiferi ricordiamo alcuni roditori ed insettivori.\nRettili.\nI rettili del parco San Giuliano sono i seguenti.\nInvertebrati.\nTra le farfalle pi\u00f9 comuni del parco San Giuliano vi sono:\nEventi.\nDal 2007 al 2011, il parco San Giuliano ha ospitato ogni estate gli spettacoli dell'Heineken Jammin' Festival (con l'eccezione del 2009).\nDal 2006, inoltre, il parco \u00e8 stato inserito nel percorso della \"Venice Marathon\", che partendo dalla Riviera del Brenta arriva a Venezia, in riva dei Sette Martiri.\nNel 2010 e nel 2011 ha ospitato le uniche due edizioni dell'Electrovenice Festival, uno degli eventi riguardanti la musica elettronica pi\u00f9 importanti d'Italia.\nL'8 maggio 2011 ha ospitato la Messa celebrata da papa Benedetto XVI in occasione della sua visita a Venezia.\nInoltre, ogni anno nel primo weekend di Giugno si svolge la \"Festa del Vento\", raduno aquilonistico internazionale che ogni anno vanta un numero sempre crescente di partecipanti, ospiti e spettatori, con spettacoli, intrattenimento e esibizioni dei migliori piloti di aquiloni acrobatici a livello europeo.\nDalla primavera del 2011 \u00e8 sede del \"Salone Nautico Internazionale di Venezia\" (precedentemente ospitato alla Marittima).\nNel 2013 e 2014 ospita la manifestazione \"Venice Sherwood Festival\", la versione veneziana del famoso Sherwood Festival che si tiene da oltre un trentennio a Padova.\nNel 2014 ospita la manifestazione \"Estate Village\" (che si svolgeva dal 2005 nel parcheggio del centro commerciale Panorama di Marghera con il nome di \"Marghera Estate Village\" e dal 2015 ritorna nella sede originale con il nome di \"Marghera Village\")."}
{"id": "3662517", "revid": "228587", "url": "https://it.wikipedia.org/wiki?curid=3662517", "title": "Rome (township, Contea di Bradford, Pennsylvania)", "text": "Rome \u00e8 una township degli Stati Uniti d'America, nella contea di Bradford nello Stato della Pennsylvania. Secondo il censimento del 2000 la popolazione \u00e8 di 1.221 abitanti.\nSociet\u00e0.\nEvoluzione demografica.\nLa composizione etnica vede una maggioranza di quella bianca (97,95%), seguita dai nativi americani (0,74%) dati del 2000."}
{"id": "3662522", "revid": "767487", "url": "https://it.wikipedia.org/wiki?curid=3662522", "title": "Giancarlo Zizola", "text": "Giornalista vaticanista, aveva cominciato la sua carriera con le cronache del Concilio Vaticano II, grazie alla segnalazione di Giovanni XXIII e del suo segretario Loris Capovilla.\nCollabor\u00f2 con numerose testate, tra cui \"Avvenire\", \"Il Giorno\", \"Panorama\", \"Il Sole 24 Ore\" e - dal 2010 - \"La Repubblica\".\nFu autore di diversi volumi dedicati alla storia della Chiesa, al Concilio Vaticano II ed in particolare alle figure dei papi del XX secolo.\nVinse il \"Premiolino\" nel 1973."}
{"id": "3662523", "revid": "149485", "url": "https://it.wikipedia.org/wiki?curid=3662523", "title": "X Giochi panafricani", "text": "I X Giochi panafricani si tennero dal 3 al 18 settembre 2011 a Maputo, Mozambico. Vi parteciparono 48 nazioni.\nDiscipline sportive.\nAi Giochi furono presenti 20 sport, 2 dei quali con eventi paralimpici (atletica e nuoto). La maggior parte delle sedi di gara fu a Maputo e nei dintorni. La gare di canoa/kayak si sono svolsero nella laguna di Chidenguella, 275 km a nord della citt\u00e0."}
{"id": "3662526", "revid": "599013", "url": "https://it.wikipedia.org/wiki?curid=3662526", "title": "Marius Pena", "text": "Carriera.\nClub.\nHa militato nel Progresul Bucarest, prima di passare al .\nDal 2004 al 2005 ha militato nella seconda squadra del . Nel 2006 ha giocato nel CSM R\u00e2mnicu V\u00e2lcea.\nTra il 2006 e il 2008 milita nella seconda divisione rumena con il Concordia Chiajna.\nNel 2008 passa all'Otelul Galati in massima serie, dove nel 2011 ha vinto il campionato e la Supercoppa nazionale. Il 14 settembre 2011 segna il primo gol della storia del club in Champions League nella sconfitta 2-1 a Basilea."}
{"id": "3662533", "revid": "729019", "url": "https://it.wikipedia.org/wiki?curid=3662533", "title": "Strada statale 704 Tangenziale di Mondov\u00ec", "text": "La strada statale 704 Tangenziale di Mondov\u00ec (SS 704), gi\u00e0 \"nuova strada ANAS 275 Tangenziale di Mondov\u00ec (NSA 275)\", \u00e8 una strada statale italiana che permette di aggirare il centro abitato di Mondov\u00ec.\nPercorso.\nLa strada ha inizio da una rotatoria posta lungo la ex strada statale 28 dir del Colle di Nava, dalla quale si pu\u00f2 anche accedere al casello di Mondov\u00ec dell'A6 Torino-Savona. Il tracciato passa esterno al centro abitato piemontese da nord-est a sud-ovest in senso antiorario; si presenta a carreggiata unica con una corsia per senso di marcia.\nIl primo svincolo conduce alla zona commerciale posta a nord del comune, mentre il secondo si ha in corrispondenza dell'intersezione con la strada statale 28 del Colle di Nava. Dopo aver varcato le linee ferroviarie con ingresso a nord del paese (cio\u00e8 la Cuneo-Mondov\u00ec e la Torino-Fossano-Savona), la strada curva verso sinistra sovrapponendosi per qualche centinaio di metri con la ex strada statale 564 Monregalese tra lo svincolo per Cuneo e la rotonda per Mondov\u00ec centro.\nLa strada continua quindi in direzione sud-ovest, presentando un ulteriore svincolo di accesso a Mondov\u00ec da ovest e per Sant'Anna Avagnina, prima di terminare il suo percorso innestandosi su una rotonda sulla SP 5 Villanova-Mondov\u00ec, a pochi chilometri da Villanova Mondov\u00ec.\nStoria.\nLa strada nacque con l'esigenza di deviare dal centro cittadino il traffico proveniente da alcune centri del Moregalese verso la rete autostradale e viceversa. Il primo lotto che collega la SS 28 dir e il casello autostradale dell'A6 con la ex SS 564 fu aperto al traffico il 12 febbraio 1994.\nIl secondo tratto fu inaugurato invece il 4 giugno 2004, ovvero quello tra la SP 5 e la localit\u00e0 San Rocchetto dove si stava costruendo l'attuale nosocomio.\nLa terza apertura, tra San Rocchetto e la rotatoria con la ex SS 564 avvenne invece nel settembre 2007.\nRisulta in fase di progettazione un ulteriore lotto che prolunghi l'attuale tracciato dalla SP 5 alla SS 28 a sud del paese.\nNel 2005 fu adotta la provvisoria classificazione di nuova strada ANAS 275 Tangenziale di Mondov\u00ec (NSA 275), fino alla definitiva classificazione avvenuta nel 2011 col seguente itinerario: \"Innesto con la ex S.S. n. 28 dir presso il casello di Mondov\u00ec della A6 - Innesto con la S.P. n. 5 Villanova-Mondov\u00ec\"."}
{"id": "3662534", "revid": "1086846", "url": "https://it.wikipedia.org/wiki?curid=3662534", "title": "Associazione Sportiva Bari 1959-1960", "text": "Questa voce raccoglie le informazioni riguardanti l'Associazione Sportiva Bari nelle competizioni ufficiali della stagione 1959-1960.\nStagione.\n\"Fonti\"\nIn ragione del campionato precedente, per la stagione 1959-1960 viene data in generale, dagli sportivi baresi, fiducia al tecnico Tabanelli; questi viene confermato dall'A.S. Bari. Il tecnico romagnolo ritiene che al Bari serva soprattutto un attaccante \"da doppia cifra\", di potenza, considerando Paolo Erba non molto rientrante in questa casistica; la societ\u00e0 non riesce ad acquistare un calciatore confacente alla richiesta dell'allenatore (i club di Serie A a cui vengono richiesti questi tipi di calciatori chiedono pagamenti troppo alti per la societ\u00e0 biancorossa).\nFra le varie operazioni di calciomercato, il club biancorosso acquista dall'Anconitana, per 12 milioni di lire il centravanti Luigi Buglioni, giocatore che ha totalizzato 33 marcature nelle due passate stagioni in IV Serie e Serie C, e il 17 luglio il centrocampista Carlo Tagnin dalla , per la \"pesante\" cifra di 57 milioni, in un complesso accordo che comprende la compartecipazione con la societ\u00e0 biancoceleste di Erba, che per il momento rimane a Bari. Le cessioni sono complessivamente poco remunerative.\nAggravata anche dall'ultimo calciomercato, la situazione finanziaria dell'A.S. Bari \u00e8 abbastanza compromessa, con un passivo superiore a 150 milioni; per questo motivo, nell'ottobre 1959, a campionato gi\u00e0 iniziato il presidente Brunetti \u00e8 costretto a dimettersi. Il 20 ottobre 1959, l'imprenditore agrario Vincenzo La Gioia, gi\u00e0 socio del Bari sotto la presidenza Annoscia, accetta la richiesta, fattagli da dirigenti del club biancorosso, di diventare nuovo presidente. Non pratico del calcio, La Gioia sar\u00e0 assistito nella gestione tecnica da Ignazio Nencha, dirigente e tecnico del Bari ora posto come vice presidente.\nNel frattempo in campionato, dopo aver ottenuto 5 punti nelle prime 4 giornate, i \"galletti\" perdono cinque partite di fila. Fra 10\u00aa e 12\u00aa giornata il Bari ricava 5 punti; gli ultimi due punti sono effetto della rocambolesca vittoria di Napoli: difatti il goal dell'1-2 \u00e8 segnato da Erba per stizza, calciando la palla verso l'alto innervosito dai continui richiami di Tabanelli; la sfera cade poi in rete di rimbalzo con il portiere partenopeo che non riesce a toccarla. Questa del capoluogo campano rimane la seconda e ultima vittoria esterna nella storia dei biancorossi, nel rispettivo derby meridionale. Dopo aver solo pareggiato tre delle successive sette gare, ultima quella persa 2-0 ad Alessandria nella seconda giornata di ritorno, con la compagine barese penultima in classifica Tabanelli \u00e8 momentaneamente sollevato dall'incarico e sostituito da Francesco Capocasale.\nIl tecnico barese, tornato sulla panchina dei galletti dopo quattro anni (il Bari pag\u00f2 all'Anconitana, per cui il coach stava allenando in Serie C, un conguaglio di 2 milioni), attua progressivamente dei cambiamenti tattici nella squadra, rivalutando al contempo lo stesso Erba e Ivo Brancaleoni; i biancorossi variano sensibilmente rendimento, perdendo sino a fine campionato 4 incontri, pareggiandone 6, fra cui quelli in trasferta rispettivamente 0-0 con l' e 1-1 con la Lazio, e vincendone 5 inclusi il 3-0 interno sul di Luigi Bonizzoni (doppietta di Erba e Catalano) e l'1-0, sempre in casa, sulla nella penultima giornata, con cui i pugliesi sono matematicamente salvi.\nIl Bari ha racimolato in tutto 29 punti, 2 in pi\u00f9 del retrocesso, divisi in 12 punti nel girone d'andata e 17 in quello di ritorno. Il giovane Buglioni ha segnato 4 goal in 16 gare, mentre Erba, sceso in campo 27 volte, ha siglato con Capocasale 9 marcature, a fronte delle 5 nella gestione di Tabanelli, alle cui nuove direttive s'\u00e8 adattato poco.\nMaglie.\n\"Fonti\"\nLe divise per la stagione 1959-1960 sono state le seguenti:\nOrganigramma societario.\n\"Fonti\"\nArea direttiva\nArea tecnica\nArea sanitaria\nCalciomercato.\n\"Fonti\""}
{"id": "3662539", "revid": "125240084", "url": "https://it.wikipedia.org/wiki?curid=3662539", "title": "Skeppsholmen", "text": "Skeppsholmen \u00e8 un'isola di Stoccolma collegata alla citt\u00e0 attraverso lo Skeppsholmsbron. \nSino al XIX secolo, tale territorio era di propriet\u00e0 dalla Svenska marinen (la marina militare svedese). In tale isola trovano collocazione tre musei:\nA Skeppsholmen \u00e8 ancorato l'Af Chapman, veliero adibito ad ostello della giovent\u00f9.\nSul ponte Skeppsholmsbron \u00e8 visibile una corona d'oro, (come puoi notare nell'immagine)."}
{"id": "3662540", "revid": "1543377", "url": "https://it.wikipedia.org/wiki?curid=3662540", "title": "Ferrovia Parigi-Lilla", "text": "La ferrovia Parigi\u2013Lilla \u00e8 un'importante linea ferroviaria della Francia che collega Parigi alle citt\u00e0 del nord del paese e a Lilla. \u00c8 lunga 251\u00a0km e, con le sue diramazioni, permette di raggiungere il Belgio e la Gran Bretagna. \u00c8 elettrificata a corrente alternata monofase a 25 kV, 50\u00a0Hz.\nStoria.\nUn progetto governativo di collegamento tra Francia e Belgio e con l'Inghilterra prese forma gi\u00e0 nel 1833. Alla fine del 1842 Lilla e Valenciennes furono connesse via ferrovia al Belgio e nell'estate del 1844 venne approvata una legge che promuoveva la costruzione della linea da Parigi a Lilla e delle sue diramazioni e ne affidava la concessione alla Compagnie du Ch\u00e9min de fer du Nord i cui soci erano Hottinger, Laffitte, Blount e James Mayer de Rothschild il presidente. La nuova linea e la stazione parigina Nord vennero inaugurate il 20 giugno del 1846.\nIl percorso originale della linea passava per la valle dell'Oise, Saint-Ouen-l'Aum\u00f4ne e Persan. Il tracciato era piuttosto difficile con saliscendi frequenti tra Saint-Denis e Creil per cui venne presto sostituito da una variante di 19\u00a0km passante per Chantilly inaugurata il 10 maggio 1859.\nLa linea, una delle pi\u00f9 importanti della rete francese ha vista decrescere la sua importanza in seguito all'apertura della linea ad alta velocit\u00e0 LGV Nord nel 1993 perdendo parte del suo traffico passeggeri a lunga distanza rimanendo comunque un'importante direttrice di traffico merci e regionale.\nPercorso.\nLa linea inizia alla stazione Nord di Parigi puntando verso nord per 6\u00a0km fino a Saint-Denis e poi a nord-est con ascesa costante del 5\u00a0 per mille. Nei pressi di Marly-la-Ville riprende la direzione nord e poi quella nord-ovest discendendo verso il fiume Oise. A Creil attraversa il fiume. Da tale stazione si dirama la linea per San Quintino e Bruxelles.\nLa linea lascia la valle dell'Oise continuando verso nord e il fiume Somme a Longueau dove si dirama la Longueau\u2013Boulogne per Amiens e Boulogne-sur-Mer verso ovest e quella per Laon ad est. La linea prosegue verso Lilla in direzione nord-est seguendo la valle del Somme fino a Corbie, e poi quella dell'Ancre fino a Miraumont dove riprende la direzione nord fino ad Arras.\nDa Arras segue il percorso del fiume Scarpe verso est e Douai dove cambia direzione puntando a nord-ovest. Passata Ostricourt dirige ancora a nord giungendo a Lilla dopo aver percorso 251\u00a0km ed entra nella stazione terminale di Lilla Fiandre.\nStazioni principali.\nLa ferrovia Parigi\u2013Lilla svolge servizi passeggeri delle seguenti categorie:"}
{"id": "3662541", "revid": "365411", "url": "https://it.wikipedia.org/wiki?curid=3662541", "title": "Eros Pisano", "text": "Biografia.\nIl 3 luglio 2013 ha avuto, insieme alla sua compagna Giulia, la primogenita Camilla.\nNel 2017 d\u00e0 alla luce la secondogenita Zoe.\nCaratteristiche tecniche.\n\u00c8 un terzino, indifferentemente destro o sinistro, con caratteristiche offensive in grado di giocare come difensore centrale in caso di necessit\u00e0. \u00c8 capace di andare in rete con frequenza vista l'abilit\u00e0 a trovare spazi nei calci piazzati e nelle azioni manovrate, capacit\u00e0 che gli ha permesso di mantenere la media di un gol segnato ogni dieci partite nel secondo periodo al (2008-2011).\nCarriera.\nVarese e Pisa.\nInizia la carriera nell'FC Antoniana di Busto Arsizio, la citt\u00e0 in cui \u00e8 nato, per poi crescere nel , della cui rosa \u00e8 stato protagonista negli anni in cui la squadra \u00e8 salita dall'Eccellenza alla Serie B e nella quale gli \u00e8 stato dato il soprannome \"Veterano\". Promosso dalle giovanili alla prima squadra all'et\u00e0 di diciassette anni per volere del direttore sportivo Sean Sogliano e sotto la guida di Devis Mangia (suo allenatore anche al Palermo), la prima stagione giocata con la squadra \u00e8 quella 2004-2005, in Eccellenza, esordendo il 5 settembre 2004 in Parabiago-Varese (1-2) della prima giornata; segna invece la prima rete, decisiva, in Varese-Turate (1-0) della 27\u00aa giornata. Nella stessa stagione il suo ruolo si trasforma da ala a terzino.\nNella seconda stagione gioca 32 presenze nella stagione regolare pi\u00f9 4 nella Poule scudetto ed una partita nella Coppa Italia di Serie D; le reti segnate sono 2.\nVinto il campionato, nella stagione 2006-2007 gioca 22 presenze in Serie C2 (chiuso all'11\u00ba posto) segnando un gol, pi\u00f9 almeno 4 presenze nella Coppa Italia di Serie C.\nNella stagione 2007-2008 viene ceduto a titolo definitivo al . Esordisce in maglia nerazzurra il 15 agosto 2007 nella partita vinta per 2-1 sul Brescia e valida per il primo turno di Coppa Italia; debutta invece nel campionato di Serie B il 25 agosto in Bari-Pisa (1-2) valida per la prima giornata. In tutta la stagione regolare del campionato, chiuso al sesto posto, disputa 6 partite. Dopo questa presenza torna in campo alla 12\u00aa giornata; la terza presenza risale alla 33\u00aa giornata e le ultime tre presenze coincidono con le ultime tre giornate del torneo. L'8 giugno 2008 gioca la partita dei play-off persa per 2-1 in trasferta contro il , terminando cos\u00ec la non molto positiva stagione.\nTornato al Varese in compartecipazione gratuita, nella stagione 2008-2009 vince il campionato di Lega Pro Seconda Divisione giocando 28 partite e segnando 3 gol. Gioca anche 5 partite (con un gol) in Coppa Italia di Lega Pro ed un incontro nella Supercoppa di Lega Seconda Divisione.\nNella stagione 2009-2010, riscattato interamente dal Varese dopo un'offerta minima alle buste, ottiene il secondo posto nella Lega Pro Prima Divisione e la promozione in Serie B al termine dei play-off. Chiude il campionato con 32 presenze e 2 gol, a cui si aggiungono 4 presenze nei play-off, 2 in Coppa Italia ed una in Coppa Italia di Lega Pro per un totale di 39 apparizioni.\nNella stagione 2010-2011, l'ultima al Varese, ottiene il quarto posto in Serie B, perdendo nelle semifinali dei play-off l'accesso alla Serie A. Chiude la stagione con 40 presenze in campionato, 2 nei play-off ed una in Coppa Italia, per un totale di 43 presenze che lo rendono il giocatore pi\u00f9 utilizzato della squadra. Le reti segnate sono 7, di cui 5 in campionato durante la stagione regolare (fra cui una doppietta nella partita della 7\u00aa giornata vinta per 3-1 sul Novara), uno in Coppa Italia ed uno, l'ultimo in maglia biancorossa, nel 3-3 contro il nella semifinale play-off di ritorno (il suo gol \u00e8 quello che sblocca la partita). Dopo la partenza di Daniele Buzzegoli nella sessione invernale del calciomercato, l'allenatore Giuseppe Sannino gli affida la fascia di capitano della squadra. A fine stagione viene inserito nella formazione \n\"Top 11\" della Serie B.\nPalermo e Genoa.\nL'8 giugno 2011 viene ufficializzato il suo passaggio al , squadra di Serie A, con cui firma un contratto quinquennale da 250\u00a0000 euro a stagione; la societ\u00e0 rosanero di Maurizio Zamparini, che aveva dato l'annuncio ufficioso del suo ingaggio il 15 maggio, ha pagato il cartellino del giocatore 1,85 milioni di euro.\nRitrovatosi titolare dopo la cessione di Mattia Cassani avvenuta a stagione iniziata, esordisce in maglia rosanero in Palermo- (4-3) della seconda giornata di campionato (la prima \u00e8 stata rinviata) disputata l'11 settembre, nella prima partita di Devis Mangia, allenatore con cui si \u00e8 messo in luce negli anni al Varese.\n\u00c8 stato titolare anche dopo l'arrivo di Bortolo Mutti sulla panchina rosanero, collezionando 28 presenze stagionali. Una distorsione accusata il 10 dicembre in Palermo- (1-0) della 15\u00aa giornata lo costringe a quarantasei giorni di stop, rientrando in -Palermo (4-4) della 21\u00aa giornata.\nIl 3 gennaio 2013, dopo 11 presenze in campionato e 2 in Coppa Italia, passa al in uno scambio di compartecipazioni che ha visto coinvolto anche Anselmo, passato ai rosanero. Esordisce in maglia rossoblu il 6 gennaio 2013 nella sfida interna contro il Bologna vinta dai grifoni (2-0 nella 19\u00aa giornata), con i quali si allenava gi\u00e0 dal 29 dicembre. Segna il primo gol in Serie A e con la maglia rossoblu il 13 gennaio seguente, nella successiva partita Cagliari-Genoa (2-1). Chiude l'annata in rossoblu con 10 presenze in campionato.\nIl 20 giugno, termine ultimo per le risoluzioni delle compartecipazioni, Genoa e Palermo non trovano un accordo e quindi il cartellino del giocatore viene deciso alle \"buste\" che, aperte il giorno successivo, hanno decretato il Palermo quale societ\u00e0 che ha risolto a proprio favore la compartecipazione.\nTorna a giocare con la maglia rosanero l'11 agosto 2013 in occasione della partita del secondo turno di Coppa Italia vinta per 2-1 sulla , primo incontro stagionale nel quale \u00e8 stato capitano (date le assenze per infortunio di \u00c9dgar Barreto ed Ezequiel Mu\u00f1oz) e autore della seconda marcatura del Palermo, il primo con questi colori. Il 3 maggio 2014, dopo la vittoria contro il Novara per 1-0 in trasferta, ottiene la promozione in Serie A \u2013 con annessa vittoria del campionato \u2013 con cinque giornate d'anticipo. Chiude la stagione con 34 presenze in campionato e 2 in Coppa Italia.\nHellas Verona, Bristol City e ritorno al Pisa.\nIl 2 febbraio 2015, ultimo giorno di calciomercato, passa all'Hellas Verona in prestito con obbligo di riscatto in caso di salvezza da parte della squadra, firmando un biennale. Rimane con gli scaligeri per due stagioni e mezza.\nIl 27 giugno 2017, in scadenza di contratto, si accorda per due anni con il Bristol City, militante in Championship. Il 5 agosto gioca la sua prima partita ufficiale con i \"Robins\" in occasione del match di Championship vinto per 3-1 contro il Barnsley.\nIl 30 giugno 2019 rimane svincolato. Il 23 gennaio 2020 firma con il Pisa in Serie B, facendo ritorno nella citt\u00e0 della Torre pendente dopo dodici anni. Il 31 gennaio segna il gol del successo nel 4-3 in casa della Cremonese, trovando la sua prima rete in maglia nerazzurra.\nFeralpisal\u00f2.\nIl 31 agosto del 2021 si trasferisce alla , in Serie C.\nStatistiche.\nPresenze e reti nei club.\n\"Statistiche aggiornate al 3 maggio 2021.\""}
{"id": "3662542", "revid": "871355", "url": "https://it.wikipedia.org/wiki?curid=3662542", "title": "Battaglia di Garfagnana", "text": ""}
{"id": "3662543", "revid": "1305772", "url": "https://it.wikipedia.org/wiki?curid=3662543", "title": "Distretto di Changning", "text": "Il distretto di Changning (cinese semplificato: \u957f\u5b81\u533a; cinese tradizionale: \u9577\u5be7\u5340; dialetto di Shanghai: zan1nyin1 chiu1, mandarino pinyin: Ch\u00e1ngn\u00edng Q\u016b) \u00e8 un distretto di Shanghai. Ha una superficie di 37,19\u00a0km\u00b2 e una popolazione di 620.000 nel 2003. Il distretto \u00e8 situato nella parte meridionale di Puxi, sulla sponda sinistra del fiume Huangpu. Il governo del distretto \u00e8 situato in 1320 Yuyuan Rd. Zhongshan Park \u00e8 situato nel distretto.\nL'Aeroporto di Shanghai-Hongqiao \u00e8 situato a Changning. Nel distretto hanno sede compagnie aeree come la China Eastern Airlines, con sede all'interno dell'aeroporto, la Spring Airlines, con sede nell'Homeyo Hotel, e la Juneyao Airlines."}
{"id": "3662544", "revid": "729019", "url": "https://it.wikipedia.org/wiki?curid=3662544", "title": "Linea Mid\u014dsuji", "text": "La , anche chiamata linea 1 o linea M, \u00e8 una delle linee della metropolitana di Osaka nella citt\u00e0 di Osaka in Giappone. Si tratta della pi\u00f9 antica linea della citt\u00e0, e la seconda in Giappone dopo la linea Ginza della metropolitana di Tokyo. La linea prende il nome dall'omonimo lungo il quale \u00e8 stata costruita, che attraversa il centro della citt\u00e0 sull'asse nord-sud. \u00c8 di propriet\u00e0 e viene gestita dall'Ufficio municipale dei trasporti di Osaka, azienda della municipalit\u00e0 cittadina. La sezione fra le stazioni di Senri-ch\u016b\u014d ed Esaka \u00e8 di propriet\u00e0 e viene gestita dall'azienda privata , ma i servizi vengono operati senza cambio di treno. La maggior parte della linea si trova in sotterraneo, a nord della stazione di Nakatsu emerge in superficie e subito imbocca un lungo viadotto sopraelevato che va oltre il capolinea nord di Esaka e continua nella Ferrovia Kita-\u014csaka Ky\u016bk\u014d.\nStoria.\nLa linea Mid\u014dsuji \u00e8 stata la prima linea ad essere realizzata a Osaka, e la prima metropolitana costruita da un'azienda pubblica del paese. Fu un'occasione per dare lavoro ai numerosi disoccupati di Osaka nei primi anni trenta del XIX secolo. Il tunnel iniziale fra Umeda e Shinsaibashi, scavato per intero con metodi manuali, apr\u00ec nel 1933, dopo aver avuto anche diversi problemi per infiltrazioni causate dalla natura paludosa del terreno nella zona nord della citt\u00e0 e dalle carenti tecnologie dell'epoca. I primi vagoni vennero calati nella sede sotterranea usando forza umana e animali.\nInizialmente il servizio venne svolto con carrozze singole, anche se le stazioni erano state pensate per ospitare treni composti da otto carrozze. La linea fu gradualmente estesa nei decenni successivi, arrivando all'attuale lunghezza nel 1987, rendendola la seconda linea pi\u00f9 lunga di Osaka dopo la linea Tanimachi (se si esclude la ferrovia Kita-\u014csaka Ky\u016bk\u014d ).\nA dicembre 2011 sono entrati in servizio i primi treni della serie 30000."}
{"id": "3662545", "revid": "1543377", "url": "https://it.wikipedia.org/wiki?curid=3662545", "title": "Arts in Marrakech", "text": "Arts in Marrakech (AiM) \u00e8 la Biennale internazionale di Marrakech, nata nel 2005.\n\u00c8 il primo importante festival trilingue del Nord Africa (inglese, arabo e francese). L'AiM \u00e8 un'associazione no-profit che cerca di promuovere gli artisti e la cultura contemporanea in Nord Africa.\nProgramma.\nLa sua programmazione comprende dibattiti, letture, proiezioni e spettacoli.\nHa dato spazio a giovani artisti provenienti da tutto il mondo.\nLa Biennale di Marrakech promuove lo scambio inter-culturale e inter-disciplinare.\nQuesta sua natura moderna e coinvolgente permette alla rassegna di affermarsi nel panorama artistico internazionale, candidando Marrakech a nuova destinazione dell'avanguardia artistica, al pari di Venezia, Edimburgo e Miami.\n1\u00aa Edizione 2005.\nAl festival del 2005 hanno partecipato vari ospiti tra cui Hanif Kureishi, Esther Freud e Annie Lennox. \u00c8 stato inaugurato il \"Wonderful Fund Collection\" al Museo di Marrakech, una collezione di 100 opere d'arte contemporanea. La collezione non \u00e8 stata creata come un investimento, ma come una piattaforma per la scoperta e il sostegno dei giovani artisti. Hanno partecipato 64 artisti tra cui Sarah Lucas, Grayson Perry, Jake and Dinos Chapman, Tracey Emin e Gavin Turk.\n2\u00aa Edizione 2007.\nTra i vari eventi, della seconda edizione, la mostra fotografica nel museo di Marrakech \u00e8 stata una delle prime grandi mostre internazionali con lo scopo di creare una panoramica della fotografia africana.\nL'appartement 22, un progetto per l'arte contemporanea a Rabat fondato e curato da Abdellah Karroum, ha presentato lavori video, fotografici, installativi, prodotti da artisti marocchini tra il 2002 e il 2007.\n3\u00aa Edizione 2009.\nIl principale appuntamento dei cinque giorni della terza edizione \u00e8 stato \u201cA proposal for articulating works and places\u201d curato da Abdellah Karroum. Una mostra molto particolare poich\u00e9 gli artisti coinvolti sono stati invitati a vivere i luoghi della citt\u00e0 e reinterpretarli trasformandoli da luoghi di esposizione a spazi di sperimentazione visiva. La mostra \u00e8 stata ospitata in posti differenti: presso il Palais Bahia, il Royal Theatre e spazi sia pubblici che privati della citt\u00e0. Tutte queste performance artistiche sono state documentate da Radio22.\nIl programma letterario della Biennale \u00e8 organizzato da Simon Prosser, direttore di Hamish Hamilton &amp; Penguin, Abdellah Ta\u00efa e Alexandra Pringle, direttore di Bloomsbury Publishing. \nLa direzione del programma cinematografico di AiM \u00e8 stata realizzata in partnership con ESAV, Ecole Sup\u00e9rieure des Art Visuels (l'unica scuola di cinema e arti visive del Nord Africa) sotto la direzione di Vincent Melilli, Alan Yentob (direttore creativo di BBC) e Stuart Comer (curatore Film al Tate Modern)."}
{"id": "3662547", "revid": "72396", "url": "https://it.wikipedia.org/wiki?curid=3662547", "title": "Amarachi Okafor", "text": "Le sue opere d'arte negli ultimi cinque anni si sono focalizzate su cultura, religione, storia, relazioni di genere e sessualit\u00e0 umana. Ha frequentato nel 2002 un corso di Pittura presso l'University of Nigeria Nsukka e nel 2007, presso la medesima universit\u00e0, ha svolto un master in scultura. Attualmente lavora alla NGA (National Gallery of Art) ad Abuja in Nigeria."}
{"id": "3662549", "revid": "530184", "url": "https://it.wikipedia.org/wiki?curid=3662549", "title": "El Anatsui", "text": "Biografia.\nAnatsui \u00e8 nato a Anyako (Ghana) nel 1944 ed ha studiato presso il College of Art, Universit\u00e0 di Scienza e Tecnologia, a Kumasi, in Ghana centrale. Ha iniziato ad insegnare presso la University of Nigeria, Nsukka, nel 1975, ed \u00e8 diventato un membro del Nsukka group.\nPratica artistica.\nInizialmente Anatsui lavora prevalentemente con l'argilla e il legno, creando oggetti che si ispirano principalmente alle credenze tradizionali del Ghana. Successivamente la sua pratica artistica si concentra sulla realizzazione di installazioni. Partecipa alla 52\u00aa Biennale di Venezia con i suoi arazzi fatti con materiali di recupero (lattine di alluminio, creta, tessuto, legno, multicolori tappi corona, schiacciati, appiattiti, ricuciti e altri materiali) dimostrando come si pu\u00f2 riprendere la pi\u00f9 genuina tradizione africana, coniugandola alla modernit\u00e0 dei materiali e delle tecniche. Crea suggestivi arazzi di grandi dimensioni, ispirati alla ricchezza dei tessuti Kente e dei preziosi abiti da cerimonia Nyekor. Questa partecipazione lo consacra come uno dei pi\u00f9 stimati scultori africani viventi e il principale artista africano della sua generazione.\nQuello del riciclo \u00e8 un tema particolarmente caro agli artisti africani d'oggi. Il rispetto per l'ambiente e il recupero dei rifiuti ha assunto un enorme valore nella ricerca creativa di altri personaggi, quali Pascale Marthine Tayou.\nLe sue opere sono presenti nelle maggiori gallerie pubbliche e private in Europa e negli Stati Uniti.\nAlcune esposizioni.\nEl Anatsui ha esposto i suoi lavori in tutto il mondo:\nUna retrospettiva del suo lavoro, \"When I Last Wrote to You About Africa\", inaugurata nel 2010 presso il Royal Ontario Museum di Toronto, Canada, sar\u00e0 visitabile nel Nord America fino al 2013.\nHa ricevuto il Leone d'oro alla carriera in occasione della 56\u00aa Biennale Internazionale d'Arte di Venezia (2015)."}
{"id": "3662552", "revid": "767487", "url": "https://it.wikipedia.org/wiki?curid=3662552", "title": "Pino Nicolosi", "text": "Membro del gruppo Novecento nel 1997 fonda, assieme al fratello Lino Nicolosi, la Nicolosi Productions, etichetta di musica jazz, funk, pop.\nHa collaborato con Sting, Chaka Khan, Billy Cobham, Eumir Deodato, Al Jarreau, Brian Auger, Michael Brecker, Randy Brecker, Billy Preston, Mike Stern, Frank Gambale e Gino Vannelli.\nAttivit\u00e0 come produttore e arrangiatore.\nSempre per il batterista Billy Cobham, nel 2009 produce e arrangia l'album \"Drum 'n ' Voice Vol. 3\". Alla realizzazione del disco partecipano ospiti come Gino Vannelli, George Duke, Brian Auger, John Scofield, Alex Acuna, Bob Mintzer e Chaka Khan, per la quale produce (col fratello Lino Nicolosi), il singolo \"Alive\" per la Nicolosi Productions.\nNel 2010 produce e arrangia l'album di Eumir Deodato \"The Crossing\", al quale partecipano: Al Jarreau, John Tropea, Airto Moreira, Novecento, Londonbeat. Sempre nel 2010 esce il singolo di Deodato e Al Jarreau, \"Double Face\", tratto da \"The Crossing\", e nel 2012 arrangia insieme al fratello Lino Nicolosi \"Su questo piano che si chiama Terra\", secondo album della cantautrice Roberta Di Lorenzo album che contiene \"E tu lo chiami Dio\" interpretato da Eugenio Finardi al Festival di Sanremo 2012."}
{"id": "3662553", "revid": "1543377", "url": "https://it.wikipedia.org/wiki?curid=3662553", "title": "Adolphus Opara", "text": "Biografia.\nPrima di iniziare la sua carriera come fotografo Adolphus Opara ha conseguito la laurea in Computer Science presso la Ambrose Alli University di Ekpona, Edo State, e successivamente ha lavorato presso il centro d'arte Nimbus Art Center con sede a Lagos.\nAttivit\u00e0.\nOpara lavora come fotoreporter freelance a Lagos. Si occupa principalmente di reportage, documentazioni e progetti a carattere umanistico di lungo termine. \nLe fotografie di Adolphus Opara sono state pubblicate a livello nazionale e internazionale, da supporti come Bloomberg Times, LAGOS City at Work (libro pubblicato dalla casa editrice nigeriana Glendora Books, con sedi a Lagos e Abuja), TIMEOUT Nigeria, il settimanale nigeriano 234NEXT, The Indipendent, ENTER Word Press Photo, Africa United (libro pubblicato da Word Press Photo), Unifying Africa (libro pubblicato dal fotografo nigeriano Uche James Iroha), Il New African Magazine, e la pubblicazione African Lace realizzata dal Museum f\u00fcr V\u00f6lkerkunde, di Vienna.\nEsposizioni.\nAdolphus ha alle spalle diverse partecipazioni a mostre personali e collettive, sia nazionali che internazionali. \nHa ricevuto importanti riconoscimenti tra cui: la nomina come artista dell'anno durante il Future Awards 2008 e 2009, la nomina al National Geographic All Masterclass 2010 e il premio presso il African Artists Foundation/Nigerian Breweries and Heineken Art Competition nel 2008."}
{"id": "3662554", "revid": "852396", "url": "https://it.wikipedia.org/wiki?curid=3662554", "title": "Korabl 11", "text": ""}
{"id": "3662562", "revid": "834", "url": "https://it.wikipedia.org/wiki?curid=3662562", "title": "Sepoltura di Casagemas", "text": ""}
{"id": "3662565", "revid": "834", "url": "https://it.wikipedia.org/wiki?curid=3662565", "title": "Funerale di Casagemas", "text": ""}
{"id": "3662566", "revid": "1305772", "url": "https://it.wikipedia.org/wiki?curid=3662566", "title": "Rickmer Rickmers (nave)", "text": "Il Rickmer Rickmers \u00e8 un veliero a tre alberi, costruito nel 1896 nei cantieri di Bremerhaven dalla ditta dell'armatore Rickmer Clasen Rickmers e dismesso nel 1962.\nDal 1987, la nave \u00e8 stabilmente ancorata presso i St. Pauli-Landungsbr\u00fccken, il molo nel quartiere St. Pauli di Amburgo (distretto di Hamburg-Mitte), ed \u00e8 adibita a museo.\nBatt\u00e9 sia bandiera tedesca che bandiera portoghese e fu utilizzata dalla marina britannica nel corso della prima guerra mondiale.\nOltre che \"Rickmer Rickmers\" (1896-1912 e di nuovo dal 1983), si chiam\u00f2 anche \"Max\" (1912-1916), \"Flores\" (1916-1924),\"Sagres\" (1924-1962) e \"Santo Andr\u00e9\" (1962-1983).\nCaratteristiche.\nLa nave \u00e8 costruita in acciaio ed ha un tronco lungo 97 m e largo 12,20 m.\nStoria.\nIl \"Rickmer Rickmers\" fu costruito - come detto - nel 1896 nei cantieri di Bremerhaven dalla ditta dell'armatore Rickmer Clasen Rickmers. dalla ditta dell'armatore Rickmer Clasen Rickmers. Aveva all'epoca una superficie velica di 3.500\u00a0m\u00b2.\nIl veliero effettu\u00f2 il suo viaggio inaugurale nell'agosto dello stesso anno sotto la guida del Capitano Hermann-Hinrich Ahlers partendo da Bremerhaven in direzione di Hong Kong. Oltre al capitano, l'equipaggio comprendeva due timonieri, 11 marinai col brevetto, tre apprendisti marinai, due cuochi, due carpentieri, due velai, due fuochisti e quattro mozzi.\nIl \"Rickmer Rickmers\" fece ritorno a Bremerhaven con un carico di riso e bamb\u00f9.,\nIl \"Rickmer Rickmers\" fu in seguito impiegato in molti altri lunghi viaggi: ebbero un buon svolgimento, altri non furono altrettanto fortunati, come quello che nel 1904 termin\u00f2 con un attracco di emergenza a Citt\u00e0 del Capo a causa di un tifone che aveva distrutto uno degli alberi.\nDopo quello sfortunato viaggio, la nave venne convertita in brigantino.\nNel 1912, il veliero venne ceduto ad una societ\u00e0 armatrice di Amburgo, la \"Carl Christian Krabbenh\u00f6ft\", e ribattezzata \"Max\".. La nave fu cos\u00ec impiegata nella rotta tra Amburgo e il Cile..\nIl 23 febbraio 1916, durante uno scalo alle Azzorre, la nave fu confiscata dai Portoghesi e ribattezzata \"Flores\".\nNonostante l'appartenenza al Portogallo, che non era coinvolto nella prima guerra mondiale, il veliero, ribattezzato \"Flores\", fu utilizzato dalla marina del Regno Unito per il trasporto di materiale bellico.\nAl termine della guerra, la nave fu restituita ai Portoghesi, dai quali fu adibita a nave-scuola.\nNel 1958, la nave solc\u00f2 per l'ultima volta i mari, partecipando con il nome di \"Sagres\" ad una regata, vinta davanti ad un equipaggio norvegese guidato da Christian Radich.\nFu quindi utilizzato come nave-scuola fino al 1962, quando la nave, ribattezzata \"Santo Andr\u00e9\", fu dismessa dalla Marina del Portogallo.\nNel 1983, la nave fu ceduta alla \"Windjammer f\u00fcr Hamburg\", un'associazione di Amburgo nata nel 1974 con lo scopo di recuperare alcuni velieri da adibire a museo.\nIl 7 maggio, in occasione del compleanno del Porto di Amburgo, avvenne la presentazione del veliero, ribattezzato \"Rickmer Rickmers\".\nIn seguito, furono effettuate varie riparazioni, che terminarono nel 1987 e che permisero alla nave di essere visitabile.\nIl museo.\nL'attuale nave-museo \u00e8 ancorata al ponte nr. 1 dei St. Pauli-Landungsbr\u00fccken, nei pressi di un'altra nave-museo, il mercantile \"Cap San Diego\".\nAi visitatori del museo, vengono illustrate le fatiche della navigazione."}
{"id": "3662567", "revid": "287204", "url": "https://it.wikipedia.org/wiki?curid=3662567", "title": "Rickmer Rickmers", "text": ""}
{"id": "3662568", "revid": "767487", "url": "https://it.wikipedia.org/wiki?curid=3662568", "title": "The Happy Ending (film 1925)", "text": "The Happy Ending \u00e8 un film muto del 1925 diretto da George A. Cooper. \u00c8 il film d'esordio di Benita Hume.\nTrama.\nMildred Craddock \u00e8 costretta ad allevare da sola i suoi tre figli dopo che il marito \u00e8 se n'\u00e8 andato da casa. Per giustificare la sua sparizione, dice a tutti che \u00e8 morto. I bambini e i vicini di casa credono che sia un eroe, annegato mentre stava salvando un altro uomo. Quando per\u00f2 il marito, dopo alcuni anni, ritorna, si rivela un tipo poco raccomandabile: tenta di ricattare la moglie e cerca di traviare il figlio pi\u00f9 grande, portandolo su una cattiva strada. Alla fine, risolve di andarsene via per sempre. Prima, per\u00f2, si ferma per salvare un tizio che sta annegando.\nProduzione.\nIl film fu prodotto dalla Gaumont British Picture Corporation.\nDistribuzione.\nDistribuito dalla Gaumont British Distributors, il film usc\u00ec nelle sale cinematografiche britanniche nel gennaio 1925."}
{"id": "3662570", "revid": "1086846", "url": "https://it.wikipedia.org/wiki?curid=3662570", "title": "Associazione Sportiva Bari 1963-1964", "text": "Questa voce raccoglie le informazioni riguardanti l'Associazione Sportiva Bari nelle competizioni ufficiali della stagione 1963-1964.\nStagione.\nIl nuovo assetto societario..\nNell'estate del 1963 ci sono nuovi cambiamenti nell'Associazione Sportiva Bari: l'assessore allo sport del Comune di Bari, dottor Bellomo, impone la votazione e costituzione di un consiglio direttivo di nove persone, dando termine al ruolo dei commissari straordinari. Angelo Marino, commissario assieme a De Palo nelle due stagioni precedenti, si dimette dalla dirigenza dichiarandosi non fiducioso del nuovo assetto dirigenziale del club; il professor De Palo rimane da solo a capo della societ\u00e0, con la carica di presidente.\nCampionato e Coppa Italia.\nIl calciomercato estivo, il girone d'andata e l'eliminazione in Coppa Italia.\nNel mercato estivo l'A.S. Bari opera, fra i vari contratti chiusi affermativamente, il ritorno del portiere Mezzi, il riscatto del difensore Magnaghi e l'ingresso di alcuni giovani emergenti. Vengono inoltre acquistati i centravanti Rossi e Bruno Siciliano dalla Juventus, e Jose Fernando Puglia, detto \"Fernando\", dal ; gli ultimi due, oriundi brasiliani, sono stati apprezzati negli anni precedenti in massima serie. In uscita il centrocampista Mario Mazzoni, svincolato dopo dieci anni di militanza in biancorosso (ha detenuto il record di presenze nel Bari, 313 incontri in totale, fino all'inizio degli anni novanta), e Postiglione, come parte della contropartita di Fernando, dopo un solo anno di militanza nel Bari.\nCon il tecnico della promozione in Serie A nella stagione precedente, Pietro Magni, confermato nonostante non abbia esperienza in prima serie, la squadra effettua il ritiro estivo a Varese.\nL'8 settembre, a Roma, i \"galletti\" vengono eliminati dal nel primo turno di Coppa Italia per effetto di un 1-0 maturato su rigore, in una gara poco movimentata.\nIl Bari ottiene 2 punti nelle prime cinque partite di campionato. Dopo la quinta giornata, persa 2-1 a Vicenza, Magni viene esonerato.\nDe Palo concede la guida tecnica della squadra a Tommaso Maestrelli, ex calciatore e vice sulla panchina dei pugliesi da sei anni, che in passato ha allenato solo la in Serie B, per quattro turni nella stagione 1952-1953. Maestrelli inizia ricavando 5 punti in quattro gare. In questa striscia positiva il Bari chiude 1-1 la 7\u00aa giornata con la Grande Inter di Helenio Herrera in uno Stadio della Vittoria stracolmo, dominando per 75 minuti, e la prima vittoria esterna della stagione, a Torino, 1-2 su sponda granata, determinata da una rete rocambolesca di Siciliano che cos\u00ec si sblocca (nel secondo tempo, sull'1-1 e con il Torino quasi costantemente all'attacco, in un contropiede barese, Catalano, che tenta di sfruttare un cross di Visentin, trovando davanti a s\u00e9 Siciliano, lo spinge facendogli colpire di testa la palla, che finisce in porta vanificando l'uscita del portiere avversario Vieri). Dopo due sconfitte consecutive, ultima quella esterna con la in 11\u00aa giornata dopo un ritiro della squadra a Lavagna, maturata dopo una prestazione dei biancorossi molto ben valutata (si registrano l'infortunio di Carrano e l'esordio positivo in massima serie di Franco Galletti, che colpisce una traversa in rovesciata), Maestrelli \u00e8 esonerato dal consiglio direttivo (in estate andr\u00e0 ad allenare la del presidente Oreste Granillo).\nDopo quattro anni torna ad allenare il Bari Paolo Tabanelli, con cui i galletti raccolgono 3 punti nelle ultime sei giornate del girone d'andata, chiudendolo in penultima posizione a 10 punti; 2 punti di vantaggio sul \"fanalino di coda\" Messina. Nel 15\u00ba turno si \u00e8 sbloccato Fernando, mettendo a segno la rete dell'1-0 finale sulla SPAL, ricavata sfruttando una parata incerta dell'estremo difensore ferrarese Patregnani.\nIl girone di ritorno.\nI biancorossi aprono il girone di ritorno con una serie positiva di cinque giornate, con una sola vittoria nel 22\u00ba turno (quinto di ritorno), 1-0 in casa sulla Lanerossi. Nel turno successivo, sempre in casa, nonostante una buona prestazione subiscono lo 0-1 definitivo del Messina, su contropiede. I baresi incassano quindi una serie di sconfitte (nessun pareggio), vincendo solo fra le mura amiche in 28\u00aa e 30\u00aa giornata, rispettivamente 2-1 con la Sampdoria dopo una buona gara (con il primo goal in A di Galletti), e 4-0 con l'. Dopo aver perso in terzultima giornata, 3-1 in casa della SPAL, il Bari retrocede matematicamente in Serie B. La vittoria 2-0 sulla nell'ultimo turno di campionato, sul neutro di Pescara, in cui esordisce il portiere Maso, regala ai pugliesi i 22 punti validi per l'ultimo posto in classifica; tale piazzamento \u00e8 conseguito dai biancorossi per la seconda volta nella loro storia in massima serie, dopo la stagione 1940-1941 (senza contare il posizionamento simile, all'epoca \"pari merito\", dell'antenato Foot-Ball Club Bari, nel girone regionale di Prima Divisione del 1924-1925).\nUna parte dell'opinione pubblica barese, fra coloro che seguono maggiormente i galletti, e alcuni giornalisti, biasimano la scelta di Fernando e Siciliano, acquistati per dare un contributo tecnico significativo alla squadra ma che invece hanno reso al di sotto delle aspettative; il giornalista della Gazzetta del Mezzogiorno Nino De Feudis ritiene il rendimento dei due oriundi determinante per la retrocessione, aggiungendo che secondo lui potevano essere utilizzati meglio. Lo stesso De Feudis ammonisce che il Bari non ha sempre giocato con la stessa intensit\u00e0.\nMaglie.\nLe divise per la stagione '63-'64 sono state le seguenti:"}
{"id": "3662580", "revid": "1305772", "url": "https://it.wikipedia.org/wiki?curid=3662580", "title": "Espace Karim Francis", "text": "Espace Karim Francis \u00e8 una galleria d'arte contemporanea fondata nel 1995 in un quartiere centrale de Il Cairo.\nLa galleria \u00e8 continuamente impegnata nelle attivit\u00e0 di scoperta, incoraggiamento e supporto delle attivit\u00e0 degli artisti egiziani, sia contemporanei che appartenenti alla tradizione passata, rivolgendo la sua attenzione sia ad artisti quotati, che a quelli emergenti.\nLa galleria predilige opere pittoriche e scultoree.\nAttivit\u00e0.\nMostre.\nTra le attivit\u00e0 espositive della Karim Francis si ricorda \"Occidentalism: Contemporary Artists from Egypt\". Nell'aprile 2006, Karim Francis ha riunito un gruppo di 19 artisti egiziani. Guidati dalla domanda \"Come vedi l'Occidente?\u201d, essi hanno trasmesso e comunicato quelle che sono le attuali visioni egiziane sul tema dell'occidentalismo e sul complesso rapporto tra Oriente e Occidente. Gli artisti selezionati provenivano da diverse generazioni e campi all'interno della scena artistica locale. Le opere prodotte hanno fatto uso di una vasta gamma di media. \nDopo aver ampiamente dibattuto il tema per un intero anno, la mostra ha preso vita a Il Cairo nel maggio 2007. Occidentalism ha cercato di confrontarsi con gli stereotipi e i luoghi comuni, sollevando alcune questioni relative complessit\u00e0 del rapporto socio-culturale tra Oriente e Occidente, le nazioni e le culture. Questa mostra segna il debutto curatoriale di Francis, che ha sempre partecipato attivamente al circuito dell'arte egiziana dal lancio del suo centro privato Espace Karim Francis. \nAlcuni dei temi sollevati dagli artisti all'interno della mostra includevano il conflitto politico, il potere e dominio, le rappresentazioni dei media, il consumismo e l'impatto della globalizzazione, l'identit\u00e0 culturale, ma anche storie personali e di appartenenza. \nLa mostra ha provocato un impatto culturale piuttosto importante per la sua portata e la sua variet\u00e0.\nFestival.\nKarim Francis \u00e8 stata uno dei principali fondatori di Al-Nitaq, un festival che celebra una grande variet\u00e0 di discipline artistiche, dalla poesia alla musica, al cinema al teatro, alla danza e alle arti visive. Al-Nitaq \u00e8 stata fondata allo scopo di espandere l'arte al di fuori del suo canonico pubblico elitario da galleria privata, e portarlo per le strade del centro de Il Cairo, all'interno dei suoi edifici, dei suoi vicoli, bar, ristoranti, appartamenti e vetrine. L'obiettivo, comune agli spazi artistici che hanno promosso e sponsorizzato il festival (oltre l'Espace Karim Francis, la Mashrabia Art Gallery e la Townhouse Gallery) \u00e8 quello di aumentare l'accessibilit\u00e0 dell'arte contemporanea e raggiungere un pubblico pi\u00f9 vasto.\nArtisti.\nAdel El Siwi, Hisham El Zeiny, Adam Henein, Ahmed Nosseir, Sobhy Guirguis, Galila Nawar, Mohamed Taman, Fathy Afifi, Ahmed Abdalla, Hazem el Mestikawi, Islam Zaher."}
{"id": "3662581", "revid": "767487", "url": "https://it.wikipedia.org/wiki?curid=3662581", "title": "Chief Muraina Oyelami", "text": "Chief Muraina Oyelami ha iniziato la sua carriera nel 1964 come uno dei membri pi\u00f9 importanti della prima generazione della Scuola d'Arte di Osogbo, fondata dal professor Ulli Beier e da sua moglie Georgina Beier. Chief Muraina Oyelami \u00e8 stato uno dei fondatori della compagnia teatrale Duro Ladipo Theatre Company lavorando al suo interno come attore e musicista. \nInsieme al gruppo teatrale ha partecipato al festival d'arte Berliner Festwochen, in Germania nel 1964 e al Commonwealth Arts Festival in Gran Bretagna nel 1965.\nNel 1973 \u00e8 diventato membro del National Black Theatre di Harlem, a New York. Tra il 1973 e il 1987 ha tenuto corsi di teatro e musica tradizionale nigeriana presso la Obafemi Awolowo University, Ile-Ife (allora Universit\u00e0 di Ife). \nChief Muraina Oyelami \u00e8 stato inoltre invitato come professore presso l'Universit\u00e0 di Bayreuth, in Germania durante il semestre invernale del 1981/82.\nChief Muraina Oyelami \u00e8 conosciuto a livello internazionale come uomo dei due mondi, maestro d'arti visive e grande artista di teatro. Descritto come un pittore dall'approccio poetico e romantico, dipinge ritratti e paesaggi e scrive storie e racconti popolari.\nChief Oyelami ha esposto le sue opere e realizzato le sue performance in tutta Europa, Asia, Africa, Australia e Stati Uniti. Ha ricoperto diversi ruoli, sviluppando molteplici capacit\u00e0: \u00e8 stato compositore e direttore musicale per \"Death and the king's Horseman\" al Royal Exchange Theatre di Manchester nel 1992, ospite alla Chopin Academy of Music a Varsavia in Polonia e tutor internazionale alla Summer School, organizzata dalla Black Dance Development Trust di Inghilterra (con sede a Birmingham) nel 1990 e 1991.\nChief Oyelami ha scritto libri sulla cultura di Yoruba. I suoi numerosi lavori figurano nelle collezioni della Otis Arts Institute di Los Angeles (USA), della Justice Dabiri, nella collezione privata di Chief Bola Ige (ex Governatore dello Stato di Oyo e avvocato senior della Nigeria), nella Lagos State House e nel Museo delle Arti Africane a Washington, DC (USA). Ha prodotto mosaici per il Link Bridge of Faculty of Health Sciences all' Obafemi Awolowo University (OUA)."}
{"id": "3662582", "revid": "1086846", "url": "https://it.wikipedia.org/wiki?curid=3662582", "title": "Associazione Sportiva Bari 1969-1970", "text": "Questa voce raccoglie le informazioni riguardanti l'Associazione Sportiva Bari nelle competizioni ufficiali della stagione 1969-1970.\nStagione.\nPer la nuova stagione del Bari in A viene chiamato a sostituire Toneatto il \"mago di Turi\" Oronzo Pugliese, simpatico e popolare professionista originario della provincia di Bari e gi\u00e0 maestro dello stesso Toneatto. Don Oronzo ha idee ben precise su come strutturare il Bari, ma nonostante De Palo e il suo staff facciano di tutto per accontentarlo, vengono acquistati giocatori di costi pi\u00f9 ridotti rispetto a quelli voluti dal nuovo tecnico, eccetto il famoso centrocampista brasiliano del Napoli, Faustinho Jarbas \"Can\u00e9\" (che Pugliese chiede con insistenza). D'interesse anche gli acquisti dell'esperto terzino Furlanis e del nazionale Under 21 Toffanin (che pochi mesi prima ha dato buona mostra di s\u00e9 proprio al Della Vittoria).\nIl ritiro estivo si svolge a Manziana, nei pressi del lago di Bracciano. Qui Pugliese inizia a provare i vari assetti tattici e manifesta diverse perplessit\u00e0; la squadra non convince. Nelle amichevoli si nota la mancanza di spinta a centrocampo; Pugliese preferisce affidarsi pi\u00f9 alla corsa di Can\u00e9 o di altri che all'astuzia di Fara, messo da parte. In Coppa Italia, alla prima gara ufficiale della stagione i pugliesi perdono 0-7 a Firenze, contro i viola campioni d'Italia; i tre punti raccolti contro le altre due toscane del girone regalano al Bari il secondo posto che per\u00f2 non consente ai biancorossi l'accesso al turno successivo.\nNella prima di campionato, il 14 settembre in un Della Vittoria saturo di tifosi, nonostante i vari infortuni i biancorossi, sostenuti da un forte tifo vincono 1-0, grazie a un rigore trasformato da Can\u00e9 (e causato da un atterramento in area romanista, ai danni di Pienti): ancora una volta \"il mago dei poveri\" Pugliese ha battuto il suo vecchio rivale Helenio Herrera, \"mago dei ricchi\". Dopo la sconfitta rimediata con il Milan la giornata successiva, gli uomini di don Oronzo pareggiano i successivi cinque incontri, quattro per 0-0 e colgono una vittoria di misura a Torino, su sponda granata, con il torinista Poletti (specialista nei calci di rigore) a sbagliare un penalty e ancora Can\u00e9 in rete per il Bari. Fino a questo momento Spalazzi \u00e8, assieme ad Albertosi, il portiere meno battuto. Dalla 9\u00aa giornata, persa 0-3 in casa della Fiorentina c'\u00e8 un piccolo calo e la porta difesa da Spalazzi inizia a essere violata maggiormente; il Bari ottiene poi altri quattro punti nelle successive sette giornate. Nella gara contro l'Inter viene fischiato contro il Bari un rigore contestato(poi segnato da Bertini) e in quella contro la capolista Cagliari \"Ualino\" Loseto marca tenacemente Gigi Riva (la partita finisce 0-0).\nNel frattempo, dentro e attorno alla squadra s'\u00e8 sviluppata una sorta di diatriba sempre pi\u00f9 accesa, sul gioco del centrocampo che Pugliese, insistentemente, preferisce affidare a Can\u00e9, mentre la stampa e parte dei tecnici biancorossi propendono per Mario Fara (emblematico l'accaduto della partita contro la Lazio, in cui dopo l'espulsione del biancoceleste Morrone, la scelta di sostituire Fara proprio con Can\u00e9 viene molto criticata). Nel mercato suppletivo vengono ceduti Correnti, Tentorio e De Nardi, che assieme a Fara sono stati i maggiori artefici della promozione dell'anno precedente (i primi due hanno collezionato a malapena una presenza e quando entrati in campo hanno espresso un gioco poi gradito a critici e tifosi, il terzo non \u00e8 mai entrato in campo); stampa e tifosi son molto dispiaciuti di come questi elementi (assieme a Fara), siano stati messi da parte. A causa delle forti polemiche passa quasi in secondo piano che, a fine girone d'andata il Bari \u00e8 a met\u00e0 classifica con tredici punti. Tranne che con Verona e Fiorentina i galletti hanno sub\u00ecto pochi gol, ma ne hanno segnati altrettanti pochi (5, di cui uno su rigore).\nNel girone di ritorno c'\u00e8 un cambiamento evidente: due punti in otto incontri ricavati con una doppietta di Fara, schierato centravanti nella partita interna col Brescia. Queste due reti sono le uniche segnate dai galletti nelle prime otto giornate di ritorno. A Genova, contro la Samp, viene contestato l'annullamento di un gol a Tonoli. All'8\u00aa di ritorno, in casa con il Torino, il capitano granata Ferrini segna una rete giudicata di difficile realizzazione e condanna alla sconfitta i galletti (0-1); il mago di Turi, in lacrime, viene rincuorato dall'arbitro Giunti. La formazione biancorossa, scrive lo storico Antonucci, \u00ab\u00e8 ormai in tilt\u00bb. Marted\u00ec 10 marzo (due giorni dopo la sconfitta con il Toro) il consiglio direttivo \"sostituisce temporaneamente\" Pugliese con il suo secondo (e allievo) Matteucci. Con il nuovo mister, che cambia qualcosa nell'assetto tattico (restituendo a Diomedi il compito di mediano di spinta), il Bari interrompe la serie negativa pareggiando prima in casa con la Fiorentina e poi alla \"Favorita\" con il Palermo. I biancorossi sono ora penultimi, a due punti dalla zona salvezza. Il 29 marzo, giorno di Pasqua, i baresi giocano al Della Vittoria contro il Verona e il pubblico di casa contesta diverse decisioni dell'arbitro Torelli di Milano, rumoreggiando e lanciando sfott\u00f2 e oggetti in campo. Durante l'intervallo il presidente De Palo affianca le forze dell'ordine in prossimit\u00e0 delle tribune, nell'intento di calmare i tifosi intenzionati a invadere il campo.\nA incontro finito (1-1 il risultato del campo) gruppi di sostenitori biancorossi aspettano Torelli all'esterno dello stadio ma vanno via dopo aver atteso inutilmente. All'indomani della partita il giudice sportivo Alberto Barb\u00e9 emette una squalifica di tre turni per lo stadio barese e assegna agli scaligeri la vittoria a tavolino. Appena appresa questa decisione la Puglia intera protesta indispettita. La \"questione Torelli\" giunge persino in Parlamento, con interrogazioni ai Ministri dello sport e degli interni (alcuni senatori definiscono l'atteggiamento dell'arbitro Torelli \"presuntuoso\"). De Palo, avvilito, definisce il provvedimento \u00abtroppo severo\u00bb, comunicando allo stesso tempo che sporger\u00e0 reclamo. Le seguenti gare (giocate in campo neutro) hanno una scarsa affluenza di pubblico. A Cagliari, i padroni di casa battono i galletti 2-0, aggiudicandosi il loro primo, storico scudetto e condannando matematicamente il Bari alla retrocessione. Nell'ultima di campionato, a Napoli, vittoria sulla vecchia signora con doppietta di Fara a rimontare l'iniziale vantaggio di Furino. I galletti chiudono il campionato con 11 reti segnate.\nAppena una settimana dopo la fine del campionato dirigenti, giocatori e allenatore partono per un'importante tourn\u00e9e in Stati Uniti e Canada, organizzata da Anthony Doria; qui il Bari affronta tre delle squadre europee pi\u00f9 titolate del momento e i giocatori biancorossi vengono onorati nelle varie serate di gala.\nAgli inizi di giugno, poco prima dei mondiali di calcio del Messico, i galletti si recano in Svizzera a disputare la Coppa delle Alpi. La formazione pugliese, mancante di Diomedi, Toffanin, Spadetto e Galli (quest'ultimo colpito da una forma d'itterizia), nonostante le numerose parate di Spalazzi perde tre delle quattro gare della prima fase, vincendo solo con la bernese Young Boys (2-1) e venendo quindi eliminata. A Lugano, poche ore prima della partita con la compagine locale, mentre la squadra soggiorna in albergo si presenta il prof. De Palo in compagnia di Lauro Toneatto, presentato quale allenatore per la stagione successiva.\nSi chiude cos\u00ec una stagione di contraddizione tra un buon girone d'andata e un girone di ritorno poco produttivo: Gianni Antonucci - gi\u00e0 allora giornalista sportivo e che ha seguito da vicino l'evolversi degli eventi - sostiene con convinzione che le ragioni di questo netto cambiamento sono nella fredda contrapposizione tra Fara e Can\u00e8, inconsapevolmente alimentata dalle polemiche giornalistiche, sicch\u00e9 lo spogliatoio a un certo punto potrebbe aver ceduto psicologicamente.\nMaglie.\nLe divise per la stagione '69-'70 sono state le seguenti:\nOrganigramma societario.\nArea direttiva\nArea tecnica\nArea sanitaria"}
{"id": "3662586", "revid": "599013", "url": "https://it.wikipedia.org/wiki?curid=3662586", "title": "Khaled Hafez", "text": "Vive e lavora a Il Cairo. \u00c8 ampiamente considerato l'artista migliore e di maggior successo in Egitto.\nBiografia.\nDal 1981 al 1990 Hafez segue i corsi serali di Belle arti del Cairo mentre studia medicina. Dopo aver ottenuto la laurea in medicina nel 1987 e la specializzazione nel 1992, chiude la sua carriera medica per dedicarsi a quella artistica. Nel 2009 ottiene il \"MAE\" in Nuovi media presso il Transart Institute / Danube University Krems, in Austria.\nLa sua pratica artistica spazia tra diversi media: pittura, fotografia, installazione e video.\nI suoi lavori sono stati inclusi in diverse collezioni pubbliche, quali: The Saatchi Collection di Londra, MuHKA Museum of Contemporary Art di Anversa, Ars Aevi Museum of Contemporary Art a Sarajevo, Horcynus Orca Foundation a Messina, Mali National Museum di Bamako, Maraya Art Centre, Barjeel Art Foundation di Sharjah. \nTematiche.\nNella sua pittura usa icone sacre della religione dell'antico Egitto, e indaga sulle somiglianze tra gli Dei come Anubis e i supereroi come Batman, un simbolo evidente della cultura dei beni di consumo. Con questa correlazione cerca di rompere le barriere tra Oriente e Occidente, passato e presente, cos\u00ec come il sacro e l'effimero commerciale.\nI suoi lavori, sia pitture che video e installazioni, trattano principalmente di \"identit\u00e0\" in tutti i suoi possibili aspetti.\nIn un'intervista con Jenny Meier, Hafez ha affermato: \"La politica \u00e8 un elemento importante per il mio approccio all'arte, ma non \u00e8 il solo: mi interessano i cambiamenti sociali come conseguenza degli \"esperimenti\" politici e militari che l'Egitto, la regione del Medio Oriente e la cultura hanno subito negli ultimi quarant'anni. Il motore principale del mio lavoro \u00e8 il cambiamento sociale e comportamentale che si verifica oggi in seguito alla globalizzazione e l'\"egemonia inflitta della democrazia\", e ancora: \"Nel mio lavoro non cerco di criticare o commentare, non ho risposte, cerco solo di sollevare questioni e sondare, indagare per tutto il tempo\".\nProcesso artistico.\nHafez \u00e8 interessato ad un equilibrio tra il concetto e l'artigianato, si \u00e8 allenato con due importanti pittori (e professori dell'Accademia di Belle Arti del Cairo): Hamed Nada e Zakareya El Zeiny; in particolare quest'ultimo l'ha aiutato ad usare i sensi nell'osservare, assimilare e indagare, prima di lavorare. Negli ultimi vent'anni la pittura ha influenzato il suo modo di fare video e fotografare: scrive prima di scattare, utilizzando un processo molto simile a quello del cinema.\nManifesta 8.\nNel 2010 Hafez partecipa a Manifesta 8 a Murcia in Spagna.\nIl progetto \"Dwelling\" \u00e8 composto da un video, due programmi radiofonici, una \"performance\" e tre conferenze. Un progetto articolato con il quale l'artista egiziano ha risposto all'invito fattogli da \"CPS - Chamber of Public Secrets\" di esplorare terreni e spazi artistici per lui inconsueti.\nNel progetto pensato e realizzato per Manifesta le storie raccontate da Hafez diventano uno strumento per svelare frammenti di storia, personaggi, culture in transito, vissuto personale; il tutto in un continuo intreccio di realt\u00e0 e finzione.\nNel suo lavoro emergono culture in transito e i legami fra la cultura Europea e quella Araba. Segue le tracce di due figure chiave del sufismo: Ibn Arabi e Abul Abbas Al Murci.\nPremi.\nNel 2004 Hafez ottiene il Francophonie Prize all'interno della Biennale di Dakar. \nCollegamenti esterni.\nSito Khaled Hafez\nSito Biennale di Dakar"}
{"id": "3662587", "revid": "204376", "url": "https://it.wikipedia.org/wiki?curid=3662587", "title": "Moshe Chaim Luzzatto", "text": ""}
{"id": "3662590", "revid": "110157", "url": "https://it.wikipedia.org/wiki?curid=3662590", "title": "Afro Blue", "text": "Afro Blue \u00e8 uno standard jazz composto da Mongo Santamar\u00eda nel 1959, probabilmente maggiormente conosciuto nell'arrangiamento che ne fece John Coltrane qualche anno dopo.\nLe versioni del pezzo incise da Coltrane hanno molti punti in comune con le sue interpretazioni di \"My Favorite Things\", altro suo celebre cavallo di battaglia, impreziosite dall'ipnotico suono del suo sassofono soprano in entrambi i brani.\nLa canzone \u00e8 notevole per il suo sound afro-cubano, quasi mediorientale, che lo rende anche difficile da eseguire. Il pezzo pu\u00f2 essere eseguito con tempo in 6/8 o in 3/4.\nLa prima registrazione del brano fu quella data dal sestetto di Cal Tjader, il 20 aprile 1959, al Sunset Auditorium di Carmel, con l'autore Mongo Santamar\u00eda alle percussioni; questa esecuzione venne pubblicata sull'album \"Concert By The Sea, Part 1\". Mongo Santamar\u00eda incise il pezzo con la sua propria band il mese seguente sull'LP \"Mongo\", che fu pubblicato prima della registrazione del Cal Tjader Sestet."}
{"id": "3662595", "revid": "6923", "url": "https://it.wikipedia.org/wiki?curid=3662595", "title": "Emmanuel Jegede", "text": " Pittore, incisore, scultore, poeta e narratore.\nBiografia.\nNato ad Ayegbaju Ekiti, Nigeria nel 1943, Emmanuel Jegede studia scultura con Pa Akerejola a Ekiti e, successivamente, consegue la laurea in Fine Arts presso lo Yaba College of Technology. Nel 1963 si trasferisce in Inghilterra per specializzarsi in arti decorative, design d'interni e sculture in bronzo. Nel 1968 realizza la sua prima mostra presso la Galleria Woodstock di Londra.\nProduzione artistica.\nJedge sostiene: \"art without ideology is dead\" (l'arte senza ideologia \u00e8 morta). La sua ideologia sfida le categorie artistiche predefinite; le forme dell'arte tradizionale nigeriana vengono fuse con i tratti del modernismo figurativo europeo. Ogni suo lavoro come artista vive in bilico tra due culture differenti.\nHa lavorato come \u201cartist-in-residence\u201d presso molte scuole e centri d'arte. Negli ultimi anni la sua produzione come poeta, scrittore ed artista si \u00e8 notevolmente affermata. \nHa partecipato a pi\u00f9 di 30 mostre collettive e ha realizzato oltre 18 mostre personali a livello nazione ed internazionale in Nigeria, Gran Bretagna, Canada, Germania, Irlanda, Francia e altri paesi di tutto il mondo. \nAlcune delle sue opere fanno parte di collezioni permanenti pubbliche in musei della Nigeria, Trinidad, Giamaica e del Regno Unito."}
{"id": "3662596", "revid": "466539", "url": "https://it.wikipedia.org/wiki?curid=3662596", "title": "Eurotorre", "text": "L'Eurotorre (in inglese Eurotower) \u00e8 un noto grattacielo situato nel distretto finanziario di Francoforte, in Germania. Fino al novembre 2014 \u00e8 stata la sede della Banca centrale europea (BCE), principale ragione della sua fama, e attualmente \u00e8 l'11\u00ba edificio pi\u00f9 alto della citt\u00e0 e il 14\u00ba pi\u00f9 alto della Germania. Attualmente \u00e8 la sede del Single Supervisory Mechanism (SSM).\nDescrizione.\nCostruzione e posizione.\nL'Eurotorre \u00e8 stata progettata da Richard Heil, e costruita tra il 1971 e il 1977. La torre \u00e8 alta 148 metri, composta da 40 piani e conta 78.000\u00a0m\u00b2 di uffici. La torre si trova nella Piazza Willy-Brandt, in pieno centro della citt\u00e0, nel cosiddetto Taunusanlage (conosciuto come il \"Central Park\" di Francoforte), nelle vicinanze dell'Oper Frankfurt e servita dalla metropolitana e dalla tranvia cittadine.\nOccupazione degli spazi.\nIl primo locatario della struttura fu la \"Bank f\u00fcr Gemeinwirtschaft\" (letteralmente la Banca per l'Economia Sociale), seguito poi dall'Istituto Monetario Europeo, precursore della BCE, creata nel 1998. Oggi il primo piano del grattacielo \u00e8 occupato da un centro informazioni della BCE, dedicato all'Euro, mentre al piano interrato si trova un locale/ristorante chiamato \"Living XXL\".\nA causa dello spazio limitato, il numeroso personale della BCE era distribuito tra due grattacieli, l'Eurotorre stessa e l'Eurotheum. I vertici della Banca Europea hanno pianificato la costruzione di un nuovo quartier generale nella parte orientale di Francoforte, per poter riunire tutti i dipendenti in un unico edificio. La costruzione della nuova torre \u00e8 iniziata nel 2008 ed \u00e8 stata terminata nel 2014, con il trasferimento nei nuovi uffici nel novembre dello stesso anno."}
{"id": "3662597", "revid": "838137", "url": "https://it.wikipedia.org/wiki?curid=3662597", "title": "Unione Nazionale Agraria Bulgara", "text": "L'Unione Nazionale Agraria Bulgara (, BZNS) \u00e8 un partito politico bulgaro fondato nel 1899.\nStoria.\nIl partito conobbe una forte ascesa nei primi anni del XX secolo, al punto che nel 1919 il suo leader Aleksand\u0103r Stambolijski assunse la carica di primo ministro. In seguito al colpo di stato del 1923, tuttavia, Stambolijski fu esautorato ed ucciso, mentre il governo pass\u00f2 a Aleksand\u0103r Cankov.\nAl termine della seconda guerra mondiale, il BZSN entr\u00f2 a far parte del \"Fronte patriottico\" insieme ai comunisti. L'accordo, tuttavia, ebbe breve durata; Nikola Petkov, importante esponente del partito, fu giustiziato con l'accusa di cospirazione. Il BZSN, pertanto, rest\u00f2 fuori dalla scena politica e vi ricomparse nel periodo successivo alla caduta del comunismo, nel 1989."}
{"id": "3662599", "revid": "599013", "url": "https://it.wikipedia.org/wiki?curid=3662599", "title": "Fernando Salinas", "text": "Carriera.\nClub.\nSalinas debutt\u00f2 nel corso della Liga del F\u00fatbol Profesional Boliviano 1980: alla sua prima stagione assomm\u00f2 21 presenze con 7 gol. La seconda annata lo vide tra i migliori realizzatori con 18 reti. Nel biennio 1982-1983 vinse due campionati; nel torneo del 1985 si posizion\u00f2 terzo tra i marcatori con 23 gol, dietro a V\u00edctor Antelo (37) e Juan Carlos S\u00e1nchez (24). Nel 1987 fu, per la prima volta in carriera, capocannoniere del campionato, grazie alle 28 reti. L'anno seguente si ripet\u00e9, stavolta con 17 segnature. Nel 1991 termin\u00f2 al secondo posto con 16 gol. Nel 1992 lasci\u00f2 il Bol\u00edvar di La Paz dopo oltre 300 presenze e 193 reti; pass\u00f2 al Cicl\u00f3n della sua natia Tarija. Con la nuova maglia ebbe una breve esperienza: and\u00f2 a segno tre volte in otto presenze. Le sue 196 reti lo rendono il terzo miglior marcatore della storia della Liga del F\u00fatbol Profesional Boliviano. \u00c8 inoltre il miglior realizzatore della storia del Bol\u00edvar.\nNazionale.\nNel 1983 venne incluso nella lista per la Copa Am\u00e9rica. Debutt\u00f2 nella competizione il 14 agosto all'Estadio Hernando Siles di La Paz, subentrando ad Aguilar nel corso della partita con la . Debutt\u00f2 nella competizione il 14 agosto, all'Estadio Hernando Siles contro la . Gioc\u00f2 poi con Colombia, nella gara di ritorno, e . Nel 1989 torn\u00f2 in Copa Am\u00e9rica; scese in campo per l'unica volta contro l'."}
{"id": "3662600", "revid": "827882", "url": "https://it.wikipedia.org/wiki?curid=3662600", "title": "Bruce Obomeyoma Onobrakpeya", "text": "Biografia.\nNato ad Agbara-Otor nel Delta State, figlio di un intagliatore Urhobo. Cresciuto come cristiano, impar\u00f2 anche le credenze della religione tradizionale. La sua famiglia si trasfer\u00ec a Benin City quando lui era ancora piccolo. Frequent\u00f2 la Western Boys High School, a Benin City, dove ebbe come maestro di arte Edward Ivehivboje. Frequent\u00f2 anche classi di disegno al British Council Art Club di Benin City. Uno degli artisti che lo ispirarono fu Emmanuel Erabor con i suoi acquerelli. Dopo aver concluso la scuola, Onobrakpeya fu assunto come insegnante di arte alla Western Boys High School di Benin City (1953\u20131956). Nel 1956 si trasfer\u00ec a Ondo, dove insegn\u00f2 per un anno alla Ondo Boys High School.\nNell'ottobre 1957 Onobrakpeya fu ammesso al Nigerian College of Arts, Science and Technology, che ora \u00e8 diventato la Ahmadu Bello University, di Zaria. Riusc\u00ec a pagarsi gli studi grazie a una Federal Government Scholarship. Contemporaneamente cominci\u00f2 a sperimentare una pratica artistica legata al folklore nigeriano, ai suoi miti e alle sue leggende. La maggior parte del suo lavoro si basa sull'uso di elementi stilistici e composizioni che derivano dalle arti decorative e dalla scultura africana tradizionale.\nIl 9 ottobre 1958, un gruppo di studenti del college guidato da Uche Okeke fond\u00f2 la Zaria Arts Society, poi diventata Zaria Rebels, con lo scopo di \u201cdecolonizzare\u201d le arti visive insegnate da europei espatriati. Onobrakpeya ha poi affermato che il college lo fece cresce a livello tecnico, ma fu la Zaria Arts Society, un gruppo in cui si discuteva di arte, che diede forma al suo essere artista dal punto di vista professionale. Questo gruppo gli diede il coraggio necessario a cercare una propria modalit\u00e0 espressiva. Cominci\u00f2 ad allungare le figure, a ignorare la prospettiva e a evocare l'elemento sovrannaturale attraverso elementi decorativi ambigui.\nn seguito Onobrakpeya frequent\u00f2 diversi seminari di tecniche di stampa a Ibadan, Oshogbo, Ife and Haystack Mountains School of Crafts, Maine, USA. La prima mostra dedicata interamente alle sue opere si tenne nel 1959 a Ughelli sul delta del Niger. A questa seguirono altre mostre in USA, Italy, Zimbabwe, Germany, Britain, Kenya e in molti altri paesi. Onobrakpeya ha contribuito in modo cospicuo alla rinascita dell'arte contemporanea nigeriana. Ha insegnato per molti anni al St. Gregory's College, Lagos.\nBruce Onobrakpeya Foundation.\nOnobrakpeya ha fondato la Bruce Onobrakpeya Foundation, di cui \u00e8 il presidente, e che ogni anno organizza il seminario Harmanattan nella sua citt\u00e0 natale, Agbara Otor, Delta State. La fondazione \u00e8 un'organizzazione artistica non governativa ed \u00e8 attiva dal 1999. Il suo scopo fondamentale \u00e8 quello di favorire la crescita delle arti e della cultura fornendo agli artisti la possibilit\u00e0 di acquisire le capacit\u00e0 tecniche necessarie. Punta anche a far conoscere l'arte africana e il suo ruolo positivo sulla societ\u00e0. Ha contribuito a organizzare una lunga lista di eventi, tra cui l'Amos Tutuola Show, a Lagos (2000).\nEsposizioni.\nHa esposto alla Tate Modern Londra, al National Museum of African Art del Smithsonian Institution di Washington, DC e al Malm\u00f6 Konsthall di Malm\u00f6, in Svezia. La National Gallery of Modern Art di Lagos ha ospitato una mostra di tele astratte di Onobrakpeya."}
{"id": "3662602", "revid": "179980", "url": "https://it.wikipedia.org/wiki?curid=3662602", "title": "Luis Fernando Salinas", "text": ""}
{"id": "3662604", "revid": "110157", "url": "https://it.wikipedia.org/wiki?curid=3662604", "title": "Ahanonu Nduwhite Ndbuisi", "text": "Biografia.\n\u00c8 un artista e poeta nigeriano. \nIl suo lavoro \u00e8 incentrato su temi come l'irresponsabilit\u00e0 sociale, questioni ambientali e globali.\nLaureatosi in Fine Arts and Applied Arts presso la University of Nigeria Nsukka nel 2000, attualmente \u00e8 impegnato come consulente d'arte e attivista culturale. \u00c8 inoltre Ambasciatore Culturale della Nigeria a Berlino, in Germania, e membro ufficiale del Berlin-based International Young Leaders Network. \n\u00c8 Coordinatore nazionale presso il Magnificent 10 Fingers Artist Society (MAFAS10), e iniziatore del Project Re-imagine Nigeria Initiative, un progetto volto all'ultilizzo dell'arte come strumento culturale diplomatico.\nPremi e riconoscimenti.\nNduwhite Ndubuisi Ahanonu ha partecipato a diversi workshop ed esposizioni nazionali e internazionali, con alle spalle due mostre personali.\nNel 2002 vince il premio come miglior pittore (Best Painter) presso il festival nigeriano NAYOUFEST, National Youth Festival of Arts and Culture. \nNel 2006 \u00e8 stato l'unico artista Africano selezionato per la residenza per artisti israeliana Midbar International Artists Residency Israel. Presso la UNN Degree Students Association di Abuja ha ricevuto il premio come miglio artista dell'anno (Best Artist of the year). Nel 2010 \u00e8 tra gli artisti nigeriani selezionati per la Biennale di Dakar (Dak'Art 2010) ."}
{"id": "3662606", "revid": "767487", "url": "https://it.wikipedia.org/wiki?curid=3662606", "title": "Roulette cinese", "text": "Roulette cinese (\"Chinesisches Roulette\") \u00e8 un film del 1976 diretto da Rainer Werner Fassbinder. \nTrama.\nAriane Christ (Margit Carstensen) e suo marito Gerhard (Alexander Allerson), una coppia benestante di Monaco, sono entrambi in partenza per motivi di lavoro, lui diretto ad Oslo, lei a Milano. La loro figlia Angela (Andrea Schober), disabile, rimarr\u00e0 da sola a Monaco in compagnia della governante muta, la Signora Traunitz (Macha M\u00e9ril). Ma in realt\u00e0, Gerhard, convinto che la moglie sia davvero all'estero, ha in programma di incontrare la sua amante Irene (Anna Karina) nella casa di campagna di famiglia, gestita dalla Signora Kast (Brigitte Mira), una donna crudele e irritante, che vive insieme a suo figlio Gabriel, un aspirante scrittore androgino e sessualmente ambiguo. La sorpresa di Gerhard sar\u00e0 di trovare l\u00ec sua moglie Ariane insieme al suo amante Kolbe (Ulli Lommel), assistente di Gerhard.\nLe due coppie cercano di superare l'imbarazzo, ma l'atmosfera peggiora con l'arrivo inaspettato a cena di Angela, accompagnata dalla signora Traunitz. La ragazza, sospettando le reali intenzioni dei suoi genitori, ha pianificato quel viaggio: dopo momenti di esitazione in cui tutti si studiano, per smascherare l'ipocrisia e soprattutto la mancanza d'affetto di suo padre e sua madre, la ragazza propone di giocare alla \"roulette cinese\", una sorta di gioco della verit\u00e0 in cui gli otto, divisi in due gruppi, devono cercare di indovinare, attraverso delle domande, di chi si sta parlando.\nIn un subdolo massacro verbale, ma fatto con molta compostezza, si rivelano via via varie situazioni e varie indicazioni sul passato dei personaggi. A poco a poco si capisce che l'intenzione di Angela \u00e8 quella di provocare e sbeffeggiare la madre, che alla fine reagisce brandendo una pistola. Ariane prima mira alla figlia, ma poi spara alla governante colpendola leggermente al collo. Ariane e Gerhard si abbracciano e lui le assicura il suo amore nonostante le apparenze e la situazione. Nel successivo dialogo tra Angela e Gabriel si capisce che il piano di Angela era far s\u00ec che dopo il gioco la madre esasperata la uccidesse, liberandola cos\u00ec dalla sua condizione infelice. Mentre una processione religiosa passa accanto alla casa, dall'esterno si sente un secondo sparo. Chi \u00e8 morto? Il finale resta aperto alle interpretazioni.\nProduzione.\n\"Roulette cinese\" \u00e8 la prima co-produzione internazionale di Fassbinder e il suo film pi\u00f9 costoso fino a quel momento, circa 1.100.000 marchi. Girato in sette settimane tra aprile e giugno 1976, \u00e8 ambientato in un piccolo castello di St\u00f6ckach in Bassa Franconia che apparteneva al direttore della fotografia, Michael Ballhaus. Le scene pi\u00f9 importanti, soprattutto quella della roulette cinese, si svolgono in una sala del castello decorata con specchi e vetrine di plexiglas che raddoppiano o spezzettano le immagini dei personaggi, creando un effetto di annullamento di prospettive voluto dal regista. Alcune scene furono girate nell'Aeroporto di Monaco di Baviera.\nIl cast \u00e8 formato dagli attori abituali dell'Antiteater di Fassbinder: Margit Carstensen, Brigitte Mira, Volker Spengler e Ulli Lommel, ma accanto a loro appaiono due stelle francesi: Anna Karina e Macha M\u00e9ril, entrambe attrici preferite di Jean-Luc Godard. I bambini appaiono raramente nei film di Fassbinder. Qui la ragazza disabile \u00e8 interpretata da Andrea Schober che Fassbinder ha utilizzato in precedenza ne \"Il mercante delle quattro stagioni\" del 1972.\nDistribuzione.\nIl film fu presentato in prima proiezione al Festival di Parigi il 16 novembre 1976 e distribuito in Italia solo dopo il successo de \"Il matrimonio di Maria Braun\"."}
{"id": "3662617", "revid": "6923", "url": "https://it.wikipedia.org/wiki?curid=3662617", "title": "Emmanuel Eni", "text": "Biografia.\nTra il 1971 e il 1982, dopo aver frequentato le scuole elementari e medie, si \u00e8 iscritto al Collage Igbobi per conseguire il diploma superiore (HSC). Tra il 1982 al 1984 ha studiato arte al Auchi Polythechnic, ricevendo il diploma nazionale (OND). Tra il 1986 - 1991 ha studiato presso l'Universit\u00e0 di Benin in Nigeria, dove si \u00e8 laureato, conseguendo il titolo di dottore in discipline artistiche. Tra 1992 - 1994 ha frequentato un master in arte alla Royal Academy of Art a Londra.\nSculture.\nEmmanuel Eni crea sculture in bronzo e terra cotta. Negli ultimi tempi si \u00e8 concentrato sull'utilizzo di materiale di riciclo e di uso comune. Un'opera famosa \u00e8 \u201cElephant\u201d. L'elefante, per l'artista, rappresenta la madre di tutti gli animali, nonch\u00e9 l'animale pi\u00f9 grande del paese. \nL'opera ha riscosso molto successo grazie alla sua forma, dimensione e colore. Attualmente in natura non esiste altro animale in via di estinzione che sia pi\u00f9 importante. L'artista sostiene che nel momento in cui si estingueranno gli elefanti, scomparir\u00e0 la natura. La scultura \u00e8 realizzata in cemento e sostenuta all'interno da ferro e acciaio di diverse dimensioni con lo scopo di sorreggere il telaio dell'opera. Il colore dell'elefante ha le stesse tonalit\u00e0 della terra, questo fa s\u00ec che l'animale sembri appena uscito da un bagno nel fango.\nPubblicazioni.\n\"Masquerade Undressing\" \u00e8 stato pubblicato da CPN editori nel West Midlands in Inghilterra.\n\u00c8 una raccolta di poesie e racconti, alcuni dei quali risalenti a quindici anni fa. Parte dei testi sono stati presentati dalla Multi-Cultural Radio di Berlino, nonch\u00e9 rappresentati in innumerevoli spettacoli teatrali. Il \"Death Preacher\" \u00e8 un vecchio classico del poeta scritto nel 1995, mentre il nuovissimo \"Black man in European kitchen\" \u00e8 un'opera narrativa che rivela il fascino magico delle culture che, nonostante le loro diversit\u00e0, possiedono una serie di somiglianze."}
{"id": "3662620", "revid": "119620870", "url": "https://it.wikipedia.org/wiki?curid=3662620", "title": "Carlo Casati", "text": "La vita e l'alpinismo.\nSocio della sezione cittadina del C.A.I. Monza dal 1943, atleta azzurro dal 1965, Carlo Casati \u00e8 stato forse il pi\u00f9 universale e completo degli alpinisti sfornati dalla scuola monzese. Al suo attivo figurano oltre 600 ascensioni fra roccia e ghiaccio, ed almeno altrettante salite di sci alpinismo, la gran parte delle quali effettuate su montagne extra-europee di alta quota. Dal 1948 entra nel gruppo sportivo \"Pell e Oss\" di Monza insieme ad altri \"giovanissimi\" i cui nomi si inseriranno nella rosa dei pi\u00f9 forti alpinisti italiani. I loro nomi sono: Walter Bonatti, Andrea Oggioni, Josve Aiazzi, Baldassare Alini, Walter Paganini, Emilio Villa, Gaetano Maggioni, Felice Battaglia, e dietro di loro una schiera numerosissima di altri giovani.\nInizia ad arrampicare su Grignetta e Resegone nel 1943, ed \u00e8 a suo agio tanto sul granito delle Alpi Occidentali (via Boccalatte sulla Est dell'Aiguille della Brenta, prima invernale con Walter Bonatti) quanto sul calcare delle Orientali (Gran diedro della parete Est della Brenta Alta).\nNel 1949 effettua la prima ripetizione italiana della Cresta del Furggen al Cervino.\nCon Walter Bonatti nel 1950 apre la via Corna di Medale - Spigolo Bonatti\nScala inoltre la parete nord del Grandes Jorasses (Punta Walker - via Cassin) e la parete nord della Cima Grande di Lavaredo (via Brandel-Hass) che sono considerate tra le vie pi\u00f9 difficili delle Alpi.\nCome alpinista e cineoperatore, Carlo Casati ha partecipato alle tre memorabili spedizioni extraeuropee organizzate dal C.A.I. Monza:\nNel 1965 Carlo Casati \u00e8 ammesso al prestigioso Club Alpino Accademico Italiano.\nLo sci alpino.\nPer 38 anni Casati ha svolto intensissima attivit\u00e0 agonistica nello sci di fondo, ottenendo risultati eccellenti difendendo i colori dello Sci C.A.I. Monza: pi\u00f9 volte campione monzese e brianzolo, campione provinciale tanto nel fondo quanto nella combinata fondo-discesa e alla prima edizione del campionato italiano per fondisti cittadini, vince la staffetta 3x10 chilometri con i due fratelli De Lorenzi di Sesto San Giovanni, e si classifica al terzo posto nella prova individuale.\nSempre per i colori dello Sci C.A.I. Monza, partecipa a diciotto rally di sci-alpinismo a carattere internazionale, collezionando numerosi piazzamenti di prestigio.\nA 55 anni partecipa alla \u201cEuroloppet\u201d, la competizione di fondo europea in cui si sommano i tempi delle cinque gran fondo pi\u00f9 massacranti e prestigiose: Vasaloppet, Finlandia-hiihto, Marcialonga, Koenig Ludwiglauf e Dolomitenradrundfahrt, per un totale di 360 chilometri, classificandosi settimo assoluto e secondo degli italiani su un totale di 2380 partecipanti.\nLa morte.\nMuore mercoled\u00ec 31 ottobre 2007 travolto da un camion mentre attraversa le strisce pedonali diretto al Cimitero Urbano di Monza, che ora al Campo 47 ne ospita la salma.\nFilmografia.\nIl film documenta le varie fasi della vittoriosa spedizione del 1963, promossa ed organizzata dalla Sezione di Monza del C.A.I., alle Torri del Paine, in Patagonia. Duemila metri di corda e alcune centinaia di chiodi vengono utilizzati nella difficilissima impresa conclusasi con la prima ripetizione della Torre Centrale e con la conquista della Torre Sud. \nLa vetta dell'Alpamayo, un quasi 6000 della Cordillera Blanca del Per\u00f9, \u00e8 certamente una delle pi\u00f9 belle cime del mondo e la sua conquista una meta da far gola a pi\u00f9 di un alpinista. Il film documenta la spedizione del C.A.I. di Monza, che ha scalato la Cresta Nord nel 1969.\nQuesti film sono stati vincitori al Festival Internazionale dei film di montagna di Trento."}
{"id": "3662621", "revid": "76963", "url": "https://it.wikipedia.org/wiki?curid=3662621", "title": "Chuck Doud", "text": " Tra i suoi progetti si ricordano i temi principali del gioco \"Pain\" per Playstation Network e la colonna sonora della serie per PlayStation e PlayStation 2 \"Syphon Filter\"."}
{"id": "3662622", "revid": "124123", "url": "https://it.wikipedia.org/wiki?curid=3662622", "title": "Bisi Silva", "text": "Biografia.\nBisi Silva \u00e8 stata la fondatrice e direttrice del CCA Lagos (Centre for Contemporary art), un centro d'arte aperto nel 2007 che vanta di una fitta programmazione di esposizioni e promuove la ricerca e la documentazione nel campo dell'arte contemporanea nigeriana. Bisi Silva ha curato diverse mostre sia in Africa che all'estero ed \u00e8 stata impegnata nel ruolo di co-organizzatrice della Biennale di Dakar, Dak'Art, nel 2006.\nHa scritto per molte riviste internazionali d'arte, tra cui \"Artforum\", \"artinfo.com\", \"Art Monthly\", \"Untitled\", \"Third Text\", \"M Metropolis\", \"Agufon\" e per quotidiani nigeriani come \"This Day\" e \"234 Next\". Inoltre ha fatto parte della redazione della rivista d'arte femminista \"N Paradoxa\".\nBisi Silva insieme ad Isabel Carlos, critica d'arte portoghese, ha partecipato alla selezione degli artisti della terza edizione del Premio Artes Mundi in Galles. Ha inoltre curato \"Contact Zone: Contemporary Art from West and North Africa\", un progetto avviato nell'ottobre 2007, e \"Telling\u2026 Contemporary Finnish photography\", un'esposizione all'interno della Settima Biennale di Fotografia Africana a Bamako nel 2007.\nNel 2010 ha partecipato a una serie di lectures, panel e tavole rotonde in diverse citt\u00e0 degli Stati Uniti tra cui Chicago, Huston, New York, Williamstown e Newark, facenti parti dell'ICI Program (Indipendent Curators International), portando la sua esperienza di curatrice indipendente tra Africa, Asia ed Europa e incentrando i suoi interventi sull'attuale situazione del sistema curatoriale in continua espansione.\nBisi Silva \u00e8 morta nel 2019 per un tumore al seno.\nAttivit\u00e0.\nVi sono mostre che vedono Bisi Silva impegnata nel ruolo di co-curatrice e altre nel ruolo di curatrice."}
{"id": "3662624", "revid": "76963", "url": "https://it.wikipedia.org/wiki?curid=3662624", "title": "Fred Gray (compositore)", "text": "Tra i suoi lavori per Commodore 64 ci sono \"Shadowfire\", \"Mutants\", \"Madballs\" ed \"Enigma Force\". \nPer l'Amiga ha composto musica per titoli quali \"Black Lamp\", \"Eco\", \"Stargoose\" e \"Victory Road\"\nVideogiochi.\nElenco approssimativo dei titoli dove Gray ha lavorato alla colonna sonora, almeno per alcune delle piattaforme di pubblicazione:"}
{"id": "3662625", "revid": "986213", "url": "https://it.wikipedia.org/wiki?curid=3662625", "title": "Henry Petty-Fitzmaurice, VI marchese di Lansdowne", "text": "Biografia.\nLansdowne era figlio di Henry Petty-Fitzmaurice, V marchese di Lansdowne e della moglie Maud, marchesa di Lansdowne, figlia di James Hamilton, I duca di Abercorn, e di Lady Louisa Jane Russell, a sua volta figlia di John Russell, VI duca di Bedford; era cugino di James Hamilton, III duca di Abercorn e dalla sua nascita fino al decesso del padre, nel 1927, port\u00f2 il titolo di Conte di Kerry.\nDopo gli studi presso la Royal Military Academy Sandhurst, Lansdowne entr\u00f2 come sottotenente in un battaglione di volontari dell'Oxfordshire Light Infantry, per poi essere trasferito come tenente nelle Grenadier Guards (1895) e nelle Irish Guards (1906) come capitano, giungendo al grado di maggiore nel 1906. Partecip\u00f2 alla Seconda guerra boera e nel 1900 ricevette la Distinguished Service Order; congedatosi dall'esercito, ritorn\u00f2 a farne parte durante la prima guerra mondiale come ufficiale di linea e con il grado di tenente colonnello. Si ritir\u00f2 definitivamente dall'esercito britannico nel 1919.\nLansdowne fu anche un politico, fu membro del Partito Liberale Unionista per il West Derbyshire dal 1908 al 1918; fece parte del Senato dello Stato Libero d'Irlanda tra il 1922 e il 1929 come membro del consiglio esecutivo.\nIl 16 febbraio 1904 aveva sposato Elizabeth Caroline Hope (1886-1969) ed ebbero cinque figli:"}
{"id": "3662634", "revid": "1543377", "url": "https://it.wikipedia.org/wiki?curid=3662634", "title": "Emeka Ogboh", "text": "Biografia.\nEmeka Ogboh inizia i suoi studi presso la University of Nigeria, Nsukka nel 2001, frequentando il corso in Fine and Applied Arts. \nHa esposto a livello internazionale in numerosi Paesi tra cui: Finlandia, Germania, Paesi Bassi, Egitto, Spagna, Danimarca e Inghilterra, e in diversi centri per l'arte contemporanea tra i quali: CCA Lagos (Centre for Contemporary art); Museum of Contemporary Arts Kiasma, Helsinki; Rautemsrnstrauch-Joseth-Museum, Colonia; Museum of Contemporary Art, Roskilde; International Contemporary fair (ARCO), Madrid; Biennale di Venezia.\nEmeka \u00e8 inoltre cofondatore del VANLagos (Video Art Network Lagos), membro del African Center for Cities, un progetto di African Urbanism and Urban Dialogues. \nHa inoltre preso parte alla delegazione del Media Lab in Africa in occasione del sedicesimo e internazionale Symposium on Electronic Art, ISEARHUR 2010 di Dortmund.\nProduzione artistica.\nEmeka Ogboh lavora principalmente con il suono, il video e il web sperimentando attraverso la fusione tra arte e tecnologia diversi modi per comprendere gli spazi cosmopoliti e in generale gli spazi urbani, con particolare attenzione a Lagos. \nLa sua produzione artistica si concentra su temi come l'egemonia, la destabilizzazione, il caos, l'uniformit\u00e0, e il potere."}
{"id": "3662636", "revid": "76963", "url": "https://it.wikipedia.org/wiki?curid=3662636", "title": "Gerard Marino", "text": "Ha realizzato la colonna sonora di God of War ed i capitoli successivi del videogioco. Fu nominato per un BAFTA Award data la qualit\u00e0 delle colonne sonore di God of War e per God of War II. Ha composto brani musicali per alcuni film e serie televisive sin dal 2000 e, generalmente, offre supporto ad altri compositori con brani originali."}
{"id": "3662640", "revid": "76963", "url": "https://it.wikipedia.org/wiki?curid=3662640", "title": "Saori Kobayashi", "text": ""}
{"id": "3662645", "revid": "1632387", "url": "https://it.wikipedia.org/wiki?curid=3662645", "title": "The Black Crown", "text": "The Black Crown \u00e8 il terzo album del gruppo deathcore Suicide Silence. L'album \u00e8 stato pubblicato il 12 luglio 2011.\nQuesto \u00e8 l'ultimo album della band con il cantante Mitch Lucker deceduto a seguito di un incidente in moto il 1\u00ba novembre 2012.\nL'album ha debuttato al 28\u00ba posto nella classifica Billboard 200."}
{"id": "3662647", "revid": "648716", "url": "https://it.wikipedia.org/wiki?curid=3662647", "title": "Jean de Noailles", "text": "Biografia.\nEra figlio di Louis, IV duc de Noailles, fu nell'esercito per un periodo. Tuttavia, la sua eminenza come chimico, gli guadagnarono l'elezione a membro della Acad\u00e9mie des sciences nel 1777. Fu Cavaliere del Toson d'Oro.\nDivenne duc d'Ayen nel 1766 alla morte di suo nonno e duc de Noailles alla morte del padre nel 1793. Essendo emigrato nel 1792, visse in Svizzera fino alla Restaurazione nel 1814, quando assunse la sua sede come pari di Francia.\nLa sua prima moglie, Henriette Anne Louise d'Aguesseau, gli diede otto figli:\nIn quanto militare reale, il Duca fu via dalle sue propriet\u00e0 durante gran parte della Rivoluzione francese, e non fu presente al momento della morte di suo padre, in seguito al quale divenne duc de noailles. La sua assenza gli risparmio di essere arrestato insieme con la maggior parte dei suoi parenti per ordine di Robespierre nel maggio 1794. Il 22 luglio di quell'anno la sua settantenne madre (la vedova Duchessa Fran\u00e7oise de Noailles), sua moglie (la Duchessa Henriette Anne Louise), la loro figlia maggiore Louise (la Viscomte d'Ayen [in virt\u00f9 del matrimonio con suo cugino Marc Antoine de Noaille]), e la loro secondogenita Adrienne de la Fayette furono condannate alla ghigliottina; Adrienne fu risparmiata all'ultimo momento (probabilmente dovuto ad un intervento americano) solo dopo che sua nonna, sua madre e sua sorella furono decapitate sotto i suoi occhi. Il Duca apprese delle loro morti settimane dopo; la sua famiglia, perse, durante la Rivoluzione, molti altri membri incluso due suoi zii e numerosi cugini e partenti acquisiti.\nIl Duca and\u00f2 in un'auto imposto esilio in Svizzera per il resto della guerra tornando in Francia e la sua propriet\u00e0 devastate dopo che Napoleone e il Direttorio restaurarono un certo ordine.\nPer mezzo degli sforzi di sua figlia la Marchesa di La Fayette, la cui famiglia del marito pat\u00ec molto durante la Rivoluzione, una parte della sua, una volta, immensa fortuna fu ripristinata.\nSebbene il Duca si rispos\u00f2 nel 1796 con la Baronessa Wilhelmine Justine of Mosheim (madre di Yury Golovkin), non ebbe altri figli e gli sopravvisse solo uno dei suoi otto figli. Non avendo figli maschi ed essendo sopravvissuto ai suoi nipoti, gli successe come duc de Noailles suo pronipote Paul."}
{"id": "3662652", "revid": "6923", "url": "https://it.wikipedia.org/wiki?curid=3662652", "title": "Dynamedion", "text": "La Dynamedion \u00e8 una compagnia di compositori musicali tedesca. Il gruppo ha vinto alcuni premi dedicati all'industria videoludica, incluso il premio \"Miglior Colonna Sonora Tedesca 2004, 2005, 2007\" e il premio \"Miglior Tema principale 2007\" (GANG Award al GDC San Francisco). Sono specializzati in composizioni musicali orchestrate."}
{"id": "3662653", "revid": "2056951", "url": "https://it.wikipedia.org/wiki?curid=3662653", "title": "Naselli", "text": "I Naselli, anticamente detti Nasitto, sono una famiglia di origine reale, discendente dai Sovrani longobardi.\nStoria e origine.\nCapostipite del ramo siciliano \u00e8 Pericone Nasello o Naselli, che si trasfer\u00ec in Sicilia nel 1298 ed il 26 giugno 1336 ebbe riconosciuta da Federico III di Sicilia la propria discendenza da Liutprando. Un Baldassare conte di Comiso, barone di Casalnuovo (oggi Comune di Basic\u00f2), cavaliere dell'Ordine di San Giacomo della Spada e pretore di Palermo fu fondatore dell'odierno comune siciliano di Aragona. Un Luigi, cavaliere dell'Ordine Militare di Alc\u00e1ntara, governatore di Cosenza e pretore di Palermo fu primo principe di Aragona nel 1625. Un altro Baldassare, cavaliere del Toson d'Oro, pretore di Palermo, vicario generale di Agrigento e Licata, generale d'artiglieria, fu cortigiano di Carlo II di Spagna. Un Luigi, principe di Aragona e Poggioreale, marchese di Gibellina, conte di Comiso, grande di Spagna e barone di Casalnuovo fu cortigiano di Carlo III di Spagna.\nTitoli.\nComplessivamente la famiglia possedette due principati, un ducato, due marchesati, una contea e oltre cinque baronie.\nStemma.\n\"Arma\": D'azzurro, con una fascia, sormontata da un leone nascente, accompagnata in punta da tre palle allineate in fascia il tutto d'oro."}
{"id": "3662655", "revid": "827882", "url": "https://it.wikipedia.org/wiki?curid=3662655", "title": "Chika Okeke-Agulu", "text": " Attualmente vive a Princeton, New Jersey.\nBiografia.\nNato a Umuahia, Nigeria, ha studiato presso la University of Nigeria, Nsukka (BA, First Class Honors, Sculpture and Art History, 1990; MFA, Painting, 1994), University of South Florida, Tampa (MA, Art History, 1999), and Emory University, Atlanta (PhD, Art History, 2004).\nOkeke-Agulu ha insegnato presso il Yaba College of Technology, Lagos, la University of Nigeria, Nsukka, Penn State University, ed \u00e8 stato il Clark Visiting Professor, Williams College. Attualmente \u00e8 professore di critica d'arte presso il Department of Art and Archaeology e il Center for African American Studies alla Princeton University.\nAttivit\u00e0.\nNel 1995, ha organizzato la sezione nigeriana della Prima Biennale di Johannesburg e co-organizzato la mostra Seven Stories about Modern Art in Africa presso la Whitechapel Art Gallery, Londra, e la Malm\u00f6 Konsthall, Malm\u00f6, Svezia.\nNel 2001 ha realizzato con Okwui Enwezor l'esposizione The Short Century: Independence and Liberation Movements in Africa, 1945\u20131994, presso il Museum Villa Stuck, Munich, Haus der Kulturen der Welt/Martin Gropiusbau, Berlino, presso il Museum of Contemporary Art, Chicago, e PS1/MOMA, New York. \nNel 2002 ha prestato servizio come consulente accademico e coordinatore della Platform 4, per Documenta11, Kassel. \nNel 2004 ha fatto parte dell'organizzazione della 5th Gwangju Biennial and Strange Planet presso la Georgia State University Art Gallery.\nNel 2010 ha co-organizzato (con Udo Kittelmann and Britta Schmitz) la mostra \"Who Knows Tomorrow\", Berlin.\nPubblicazioni.\nOkeke-Agulu ha pubblicato articoli e recensioni in African Arts, The Eye: A Journal of Contemporary Art, Glendora Review, Meridians: Feminism, Race, Transnationalism, South Atlantic Quarterly e Art South Africa. \nHa portato dei contributi nei volumi: Reading the Contemporary: African Art from Theory to the Market Place, The Nsukka Artists and Nigerian Contemporary Art, The Short Century: Independence and Liberation Movement in Africa, Art Criticism and Africa, e Is Art History Global? \nTra le sue pubblicazioni sono inclusi: \"Contemporary African Art Since 1980\" (2009) e \"Who Knows Tomorrow\" (2010) e \"Phyllis Galembo: Maske\" (2010). \n\u00c8 l'editore di , pubblicato dalla Duke University Press."}
{"id": "3662657", "revid": "110157", "url": "https://it.wikipedia.org/wiki?curid=3662657", "title": "Jude Anogwih", "text": "Biografia.\nLaureatosi nel 1999 in Arti Creative presso l'Universit\u00e0 di Maidaguri, in Nigeria, sta conseguendo il master in Storia dell'Arte presso l'Universit\u00e0 di Lagos, in Nigeria. \nLa sua produzione si concentra sull'utilizzo di nuove tecnologie per l'arte per interrogare concetti come l'identit\u00e0, la mobilit\u00e0 e la migrazione. \nUtilizza media come la fotografia, il video, l'installazione e la produzione di mappe.\nAnogwih ha inoltre partecipato come curatore a diverse esposizioni d'arte a livello nazionale ed internazionale. \nInsieme a Emeka Ogboh e Oyindamola Fakeye fonda e dirige L'organizzazione per la promozione della new media art in Nigeria, VANLagos (Video Art Network Lagos)."}
{"id": "3662658", "revid": "1305772", "url": "https://it.wikipedia.org/wiki?curid=3662658", "title": "Alien Resurrection (videogioco)", "text": "Alien Resurrection \u00e8 un videogioco d'azione sviluppato dalla Argonaut Games e pubblicato nel 2000 dalla Fox Interactive per Sony, PlayStation, ed ispirato al film \"Alien - La clonazione\". Inizialmente era prevista anche una conversione del titolo per SEGA Dreamcast, successivamente cancellata."}
{"id": "3662661", "revid": "580197", "url": "https://it.wikipedia.org/wiki?curid=3662661", "title": "Nazionale di pallamano femminile della Serbia", "text": "La nazionale di pallamano femminile della Serbia rappresenta la Serbia nelle competizioni internazionali e la sua attivit\u00e0 \u00e8 gestita dalla Federazione di pallamano della Serbia. Nella sua storia ha concluso al secondo posto un'edizione del campionato mondiale (nel 2013) e al terzo posto nel 2001 quand'era RF Jugoslavia.\n\u00c8 considerata successore della nazionale della Jugoslavia, e della Serbia e Montenegro. La IHF attribuisce alla nazionale serba i titoli vinti dalla nazionale jugoslava dal 1957 in poi."}
{"id": "3662663", "revid": "339392", "url": "https://it.wikipedia.org/wiki?curid=3662663", "title": "Concerto per pianoforte e orchestra in Fa maggiore (Gershwin)", "text": ""}
{"id": "3662665", "revid": "767487", "url": "https://it.wikipedia.org/wiki?curid=3662665", "title": "Boschera", "text": "Il Boschera \u00e8 un vitigno a bacca bianca italiano autoctono, originario della zona di Vittorio Veneto, in provincia di Treviso.\nQuesto vitigno produce un'uva a bacca bianca, particolarmente adatta all'appassimento, che era chiamata anche \"uva del prete\".\nPer la sua particolare qualit\u00e0, a seguito di ricerche coordinate dall'Istituto Sperimentale per la Viticoltura di Conegliano Veneto, dal 1992 l'antico vitigno \u00e8 iscritto nel Registro Nazionale delle Variet\u00e0 di vite e fa parte dei DOC di Colli di Conegliano e Torchiato di Fregona.\nNella ampelografia generale della provincia di Treviso del 1870 la Boschera era segnalata coltivata da tempo antico nelle zone di Conegliano e Vittorio Veneto.\nViene coltivato in vigne alte a ridosso dei boschi, produce poca uva.\nGli acini hanno una scorza dura e puntinata, un sapore fruttato e una marcata acidit\u00e0.\nAssieme al Glera e al Verdiso viene passito su graticci e vinificato a Pasqua, producendo il Torchiato di Fregona Docg che vanta una storia secolare nel paese di Fregona, ai piedi della Foresta del Cansiglio.\nLa vinificazione ritardata di uve passite \u00e8 quasi un obbligo data l'elevata acidicit\u00e0 di questa uva, che altrimenti darebbe un vino povero e facilmente deperibile.\nDal 2003 si cominciano ad avere le prime produzioni di Boschera in purezza, grazie all'evoluzione delle tecniche di vinificazione e a particolari tecniche di raccolta e lavorazione dell'uva.\nIl Boschera \u00e8 un vino bianco di colore giallo paglierino dorato, delicato, leggermente aspro, fruttato con sentori di mela acerba. Luigi Veronelli, famoso enologo italiano, lo ha descritto come \"\"un brivido verde, minerale e vegetale\"."}
{"id": "3662666", "revid": "287204", "url": "https://it.wikipedia.org/wiki?curid=3662666", "title": "Lis L\u00f8wert", "text": " \u00c8 apparsa in 23 film tra il 1938 ed il 1971. Era molto conosciuta per le sue parti in due serie TV : Mrs. Clausen in \"Huset p\u00e5 Christianshavn\" e Violet Vinter in \"Monopoly\" (\"Mtador\"). \"Matador\" era stata preannunciata come una delle migliori serie televisive nella TV danese trasmessa tra il Novembre 1978 ed il Gennaio 1982. La serie finale, trasmessa nel 1985 \u00e8 ancora una delle pi\u00f9 viste nella storia della TV danese con approssimativamente 3.6 milioni di telespettatori in un paese che ne conta solo circa 5 milioni."}
{"id": "3662667", "revid": "1543377", "url": "https://it.wikipedia.org/wiki?curid=3662667", "title": "George Osodi", "text": " Attivo tra Londra e Lagos.\nHa studiato Business Administration presso il College of Technology Yaba, Lagos, prima di lavorare come fotoreporter freelance per il giornale \"Comet\" dal 1999-2002. Si \u00e8 unito all'Associated Press News Agency di Lagos nel 2002 fino al 2008. Osodi ha ricoperto molti incarichi per i media locali e internazionali, con le sue fotografie pubblicate da molti quotidiani come il \"New York Time\", \"Time Magazine\", \"Guardian of London\", \"The Telegraph\", \"USA Today\", \"International Herald Tribune\", \"BBC focus\", \"Africa Magazine\" e molti altri."}
{"id": "3662672", "revid": "1699816", "url": "https://it.wikipedia.org/wiki?curid=3662672", "title": "Titanosaurus (personaggio)", "text": ", in italiano Titano-Kong, \u00e8 un kaij\u016b nemico di Godzilla.\nAspetto.\nTitanosaurus \u00e8 un dinosauro acquatico alto 60 metri, scoperto nell'Oceano Pacifico, \u00e8 di colore verde, possiede una vela dorsale sulla schiena (come lo spinosaurus) e una grossa pinna caudale usata per generare venti. Oltre ad avere denti e artigli il \"Titanosaurus\" possiede la capacit\u00e0 di creare mulinelli d'acqua.\nIn possiede il raggio sonico.\nStoria.\n\"Titanosaurus\" condivide il nome con un altro dinosauro realmente esistito.\nAppare in Distruggete Kong! La Terra \u00e8 in pericolo! dove gli alieni lo utilizzano insieme a Mechagodzilla per attaccare l'umanit\u00e0 trasformandolo da una creatura docile a una aggressiva. Godzilla lo affronta a Tokyo e lo uccide con un raggio atomico facendolo cadere a mare.\nRiapparir\u00e0 in uno Stock Footage in insieme a Varan, Gezora, Gaira, Baragon e Megaguirus.\nOriginalmente Titanosaurus doveva essere composto da due dinosauri giganti che si univano in un gigantesco mostro, ma un solo Titanosaurus \u00e8 stato creato."}
{"id": "3662674", "revid": "106908", "url": "https://it.wikipedia.org/wiki?curid=3662674", "title": "Kiparis", "text": ""}
{"id": "3662678", "revid": "400694", "url": "https://it.wikipedia.org/wiki?curid=3662678", "title": "Us Weekly", "text": "Us Weekly \u00e8 una rivista settimanale statunitense dedicata principalmente alle celebrit\u00e0, alla moda e all'intrattenimento. Fu fondata nel 1977 dalla The New York Times Company, che la vendette nel 1980 alla Macfadden Media. Nel 1986 fu poi acquistata dalla Wenner Media. Al 2010, la quantit\u00e0 di copie vendute era di circa 730.000 unit\u00e0.\nIn origine, la rivista si chiamava Us Magazine ed era pubblicata ogni due settimane. Dal 1991 divenne un mensile, fino al marzo del 2000, quando assunse il nome attuale e cambi\u00f2 la frequenza di pubblicazione in settimanale. Dal 2001 al 2006 \u00e8 stata posseduta dalla The Walt Disney Company al 50%. Il sito web ufficiale, Usmagazine.com, fu lanciato nell'autunno 2006."}
{"id": "3662679", "revid": "599013", "url": "https://it.wikipedia.org/wiki?curid=3662679", "title": "Christian Kanyengele", "text": "Biografia.\nNel 2015 si \u00e8 sposato in Italia, in Lombardia.\nCarriera.\nClub.\nGli inizi, Terracina e Savoia.\nInizia a giocare a Kinshasa con il , con cui nel 1994 vince la Coppa delle Coppe d'Africa. Il premio partita per la vittoria in coppa lo porta a giocare due amichevoli a Vicenza, ma non rientra in patria stabilendosi in Italia.&lt;br&gt;\nDopo un provino viene ingaggiato dal in serie D, che grazie ai suoi gol, sfiora una storica promozione nei professionisti.&lt;br&gt;\nNotato da Pietro Leonardi, nel 1999 viene ingaggiato dal di Torre Annunziata in serie B. In Campania si afferma come punta di movimento, capace di unire velocit\u00e0 e incisivit\u00e0, mettendo a segno due reti in 19 gare. A fine campionato, con la retrocessione del Savoia dovrebbe lasciare il club, in quanto gli stranieri extracomunitari all'epoca non potevano giocare in serie C, ma in seguito al ricorso al TAR vinto da Prince Ikpe Ekong, che si trov\u00f2 ad affrontare lo stesso problema, ebbe il via libera per continuare a giocare con il Savoia in C1, mettendo a segno 11 reti in 27 gare, risultando il miglior marcatore della squadra.\nTra il Catania e la Sambenedettese.\nNel 2001 passa al ancora in C1, ma non riesce a ripetersi e segna solo una rete in 24 incontri. Quindi nel 2002 viene ceduto in prestito alla , sempre in C1, colleziona 16 presenze e segna due reti. A fine prestito ritorna agli etnei, con cui ritrova la serie cadetta e colleziona ulteriori 5 presenze. A gennaio 2004 viene ceduto nuovamente in prestito alla Sambenedettese in C1, ma viene schierato solo in 4 partite. Ritornato alle pendici dell'Etna, fa parte della rosa del campionato di B, in cui mette insieme le ultime 3 gare in cadetteria condite da una segnatura nella gara interna con il .\nUltime stagioni.\nNell'estate del 2005 \u00e8 ingaggiato dalla ancora in C1, dove segna due reti in 12 gare.&lt;br&gt;\nNel 2006 gioca in serie D ingaggiato dalla , con cui ottiene la promozione in C2, ma disputa solo 7 partite in cui mette a segno due reti. \nIn carriera ha giocato 27 partite e segnato 4 gol in serie B, mentre in C1 84 gare e 17 reti.\nNazionale.\nCon la maglia della Nazionale della Repubblica Democratica del Congo ha collezionato 6 presenze e 3 reti, quando militava in B con il Savoia. Nella gara giocata contro il mise a segno una doppietta."}
{"id": "3662680", "revid": "109651", "url": "https://it.wikipedia.org/wiki?curid=3662680", "title": "Us Magazine", "text": ""}
{"id": "3662681", "revid": "610351", "url": "https://it.wikipedia.org/wiki?curid=3662681", "title": "Zucchero Shake Tour", "text": "Lo Zucchero Shake Tour (conosciuto anche come \"Zucchero Shake World Tour\") \u00e8 la nona tourn\u00e9e di Zucchero Fornaciari, collegata all'album \"Shake\" del 2001.\nIl tour.\nLa tourn\u00e9e si svolse dal 9 febbraio 2002 al 1\u00ba novembre 2003. La parte svoltasi nel 2002 fu ribattezzata \"European Shake Tour\" in quanto la maggioranza delle tappe ebbe luogo in Europa. Nel 2003, invece, poich\u00e9 tutte le tappe si svolsero in Canada e nel Nord America, il tour prese il nome di \"Canada-Nord America Shake Tour\". Questa scelta di dividere il tour in due parti a seconda del continente si ripeter\u00e0 nel biennio 2013/2014, in cui Zucchero promuover\u00e0 \"La sesi\u00f3n cubana\" prima in Europa e Oceania con \"La sesi\u00f3n cubana World Tour\", poi in Nord-America, l'anno successivo, con l\"'Americana Tour\".\nLe tappe.\n2003.\nNel febbraio 2003 il cantante reggiano prese parte, in Svizzera, a tre serate speciali durante le quali i migliori pattinatori del mondo si esibirono durante il suo concerto; l'ultima sera, quando la pluricampionessa mondiale Denise Biellmann, sulle note di \"Cos\u00ec celeste\", ha pattinato per l'ultima volta davanti al pubblico, Zucchero ha voluto dedicarle la sua versione del brano \"Va, pensiero\". A parte questo evento, le tappe dell'anno sono le seguenti."}
{"id": "3662682", "revid": "109651", "url": "https://it.wikipedia.org/wiki?curid=3662682", "title": "US Weekly", "text": ""}
{"id": "3662686", "revid": "109651", "url": "https://it.wikipedia.org/wiki?curid=3662686", "title": "US Magazine", "text": ""}
{"id": "3662689", "revid": "1543377", "url": "https://it.wikipedia.org/wiki?curid=3662689", "title": "Emeka Udemba", "text": " Vive e lavora a Friburgo, Germania.\nBiografia.\nHa studiato Art Education presso la University of Lagos, Nigeria. La sua pratica artistica si concentra sull'utilizzo di installazioni, video, fotografia, disegni e pittura utilizzati non come media indipendenti ma complementari tra loro. Le sue opere si concentrano soprattutto sulla comunicazione nella sfera sociale e politica. Ha partecipato al World Meeting of Artists and Intellectuals di Caracas, Venezuela.\nNel settembre del 2009 il Goethe Institut ha presentato un libro, \"Transforming Public Space. Two Art Interventions in Lagos\", che descrive due interventi artistici realizzati da Emeka Udemba negli spazi pubblici della citt\u00e0 di Lagos. Il libro usando una combinazione di testo e fotografie fornisce un'overwiew del progetto realizzato nel 2005, \"Lagos Open\", che ha contribuito alla trasformazione di una strada di Ajegunle, e dell'opera \"In God We Trust\", realizzata nel 2008 coinvolgendo due chiese nel Mushin, ragionando sul ruolo della fede nella cultura contemporanea."}
{"id": "3662691", "revid": "1305772", "url": "https://it.wikipedia.org/wiki?curid=3662691", "title": "Mushihime-sama", "text": " \u00e8 uno videogioco sparatutto sviluppato dalla Cave e distribuito dalla Taito nel 2004.\nConvertito per PlayStation 2 nel 2005, ricever\u00e0 poi un seguito, \"Mushihime-sama Futari\", sempre ambientato in un mondo fantasioso ricco di insetti e foreste immense. Una conversione distribuita limitatamente per Playstation 2 include anche le figurine di Reco e Kiniro.\nTrama.\nIl mondo di \"Mushihime-sama\" \u00e8 selvaggio e ricoperto da foreste, quando in passato v'era solo deserto. Ora esseri antropodi detti Koujuu vivono nel mondo e permettono al pianeta di continuare a vivere, siccome i loro gusci, ricchi di nutrienti, quando morti e in decomposizione, risanano la terra con la loro Levi-Sense, una fonte d'energia letale per gli umani - Miasma la chiamano; solo alcuni insediamenti umani sono sopravvissuti, in particolare il villaggio Hoshifuri. In cambio, si richiede il sacrificio di una quindicenne ogni duecento anni. La figlia dei reali locali, Reco, \u00e8 la prossima e le viene donato un braccialetto da un fanciullo nella foresta Shinju, in cui si perse in giovent\u00f9: il giorno in cui compie i quindici anni, il Miasma contamina il villaggio.\nPer salvare il villaggio, con il suo fedele scarabeo Koujuu Kiniro (il braccialetto \u00e8 un collegamento telepatico) ritorna nella foresta Shinju per incontrare la dea dei Koujuu in persona.\nModalit\u00e0 di gioco.\nLa conversione per Playstation 2 di \"Mushihime-sama\" presenta tutte le modalit\u00e0 originali del cabinato, inclusa quella esclusiva \"Arrange\"\n\u00c8 anche possibile usare tutti e tre gli stili di gioco.\nBlue Label.\nDebutt\u00f2 al Cave Festival 2006. Questa versione aggiornata, present\u00f2 alcune aggiunte:\nAccoglienza.\nLa rivista \"Play Generation\" lo classific\u00f2 come il quarto gioco pi\u00f9 raro per PlayStation 2."}
{"id": "3662692", "revid": "986213", "url": "https://it.wikipedia.org/wiki?curid=3662692", "title": "Ola-dele Kuku", "text": " Vive e lavora tra la Nigeria e il Belgio.\nFormazione e produzione artistica.\nStudia presso il Southern Institute of Architecture in Los Angeles.\nNonostante la sua formazione Ola-dele Kuku da sempre adotta un approccio critico verso l'architettura comunemente praticata. Come afferma lui stesso in pi\u00f9 di un'intervista: \"Architecture isn't anywhere near to being what it should be\" (l'architettura non \u00e8 mai stata vicino a quello che dovrebbe essere). \nTrascurando la funzionalit\u00e0 fine a s\u00e9 stessa, Kuku \u00e8 piuttosto affascinato dallo studio delle proporzioni e dal creare strutture tra il visibile e l'immaginario che mettano in dialogo la fisicit\u00e0 con l'idea di spazio vuoto rivoluzionando la concezione comune di spazio abitato e sfidando i dettami dell'architettura tradizionale.\nA questa produzione immateriale Kuku affianca anche opere pi\u00f9 legate alla materia come ad esempio Opera Domestica una serie composta da mobili-scultura di legno che condensano le strutture e le funzioni dello spazio architettonico nello spazio dell'oggetto.\nOla-dele Kuku ha tenuto corsi universitari presso il Politecnico di Milano e l'Universit\u00e0 tecnica di Delft (Paesi Bassi).\nPremi e riconoscimenti.\nHa partecipato con successo a numerosi eventi e concorsi internazionali, come ad esempio: "}
{"id": "3662693", "revid": "1543377", "url": "https://it.wikipedia.org/wiki?curid=3662693", "title": "Live at the Village Vanguard Again!", "text": "Live at the Village Vanguard Again! \u00e8 un album live del musicista jazz statunitense John Coltrane pubblicato dall'etichetta Impulse! Records nel novembre 1966. Registrato nel maggio del 1966, l'album mostra Coltrane suonare nel suo caratteristico stile free jazz che caratterizz\u00f2 le sue ultime incisioni.\nDi tutti i brani registrati durante le sessioni, ne sono sopravvissuti solo tre. Versioni parzialmente stravolte di \"Naima\" (originariamente incisa sull'album \"Giant Steps\"), \"My Favorite Things\" (dall'omonimo album), e un assolo di contrabbasso ad opera di Jimmy Garrison intitolato su disco \"Introduction to My Favorite Things\".\nIl disco.\nIl disco, di non facile ascolto, \u00e8 caratterizzato dai tipici assoli \"free\" al sax di Coltrane e Sanders che stridono sopra un massiccio tappeto sonoro percussivo in tempo dispari. Il pianoforte di Alice Coltrane \u00e8 udibile a malapena in sottofondo. Anche il contrabbasso di Jimmy Garrison \u00e8 scarsamente udibile nella registrazione, tranne che durante il suo assolo lungo 6 minuti.\n\"Live at the Village Vanguard Again!\" \u00e8 composto dai pochi brani rimasti tra quelli registrati durante un concerto del 1966 al celebre locale jazz Village Vanguard dove Coltrane si era gi\u00e0 esibito in passato. La band comprende Coltrane, Pharoah Sanders al sassofono tenore e al flauto, Alice Coltrane al piano, Jimmy Garrison al contrabbasso e Rashied Ali alla batteria, con l'aggiunta di Emanuel Rahim alle percussioni che per\u00f2 non compare sulla copertina del disco originale.\nLe versioni di \"Naima\" (J. Coltrane) e di \"My Favorite Things\" (O. Hammerstein, II, R. Rodgers) sono qui presentate alla maniera dell'ultimo periodo free jazz di Trane, affini agli assalti rumoristici di \"Ascension\" e \"Om\", anche se la band non si smarrisce mai, riuscendo sempre a mantenere una pur minima continuit\u00e0 ritmica nell'apparente caos magmatico."}
{"id": "3662699", "revid": "41824", "url": "https://it.wikipedia.org/wiki?curid=3662699", "title": "Bunga Bunga", "text": ""}
{"id": "3662700", "revid": "599013", "url": "https://it.wikipedia.org/wiki?curid=3662700", "title": "Giacomo Peppicelli", "text": "Biografia.\nIl debutto.\nGiacomo Peppicelli nasce nel 1928, ultimo di cinque figli, nella campagna umbra a sud del Lago Trasimeno, vicino al confine con il territorio senese e quello orvietano.\nLe modeste possibilit\u00e0 economiche della famiglia non gli consentono di coltivare il ciclismo, sua vera passione sportiva, costringendolo ad accontentarsi di vincere qualche corsa podistica di paese.\nAccompagnato da un amico pi\u00f9 grande che ne aveva riconosciuto la potenzialit\u00e0, debutta in una reale competizione podistica a Frosinone nel 1949, all'et\u00e0 di 21 anni. Arriva per primo al traguardo ma, da sconosciuto non tesserato, gli viene attribuito un inesistente taglio di percorso che ne decreta la squalifica. Dalla gara del fine settimana successivo in poi, per circa un decennio, avr\u00e0 ampio modo di far ricredere quei sospettosi giudici sul suo reale valore podistico.\nL'attivit\u00e0 agonistica.\nTesserato dalla Testaccina di Roma e introdotto all'allenamento ed allo stile di corsa, conquista rapidamente i vertici nazionali e vince nel 1951 il suo primo titolo di Campione Italiano nel Cross. Tra 5.000 metri, 10.000 metri, Cross e Maratonina si laureer\u00e0 altre 9 volte Campione Italiano.\nNel 1952 partecipa per la seconda volta alla Corrida di San Silvestro di San Paolo del Brasile, che vede iscritti 2.000 atleti di 15 paesi e 3 continenti, considerata dalla stampa sportiva dell'epoca la vera olimpiade su strada della distanza. Ottiene il 6\u00ba posto (il vincitore di quella edizione \u00e8 Franjo Mihali\u0107), a dimostrazione di una sua spiccata predilezione per le corse su strada rispetto a quelle su pista. Nel 1953, anno di punta della sua attivit\u00e0 su strada, vince 31 gare su 35 disputate, quali l'Internazionale Verbania-Pallanza nella quale precede il tunisino Ahmed Labidi e lo svizzero Page, all'epoca personaggi ai vertici della specialit\u00e0.\nIl suo passaggio al Gruppo Sportivo FIAT, che lo acquista per un posto di lavoro da operaio in fabbrica a Torino, segna la svolta di allenamenti e competizioni verso l'ambito della pista, settore prediletto dalla casa automobilistica rispetto alla strada per i migliori riscontri in termini di immagine e prestigio. Il culmine di tale fase lo raggiunge certamente nella pista di atletica di Torino la sera del 27 giugno 1956, nella quale, sotto l'attento occhio del suo allenatore Reposi, fa propri i record italiani dell'ora, dei 20\u00a0km, dei 25\u00a0km e dei 30\u00a0km.\nDissapori tra il suo allenatore e il selezionatore della nazionale, unitamente ad uno sfortunato 3\u00ba posto per problemi fisici nella Maratona di Roma, gli valgono l'esclusione dalla nazionale che andr\u00e0 all'Olimpiade di Melbourne del \u201856, periodo nel quale la stampa sportiva (dell'epoca e successiva) lo reputa il pi\u00f9 forte fondista azzurro.\nL'addio al podismo.\nPodista pi\u00f9 per necessit\u00e0 che per passione, annuncia il ritiro dalle competizioni nel 1960. Amante dello sport e della vita all'aria aperta, della caccia, del tiro a volo, della pesca, della ricerca dei funghi, della cura di orto e vigna, trascorre gli anni di pensione nella sua terra di origine, l'Umbria, ripercorrendo le strade ed i sentieri di collina che l'avevano visto correre scalzo da bambino.\nIl 14 dicembre 2010, pochi mesi prima della sua scomparsa, viene premiato con Targa d'Argento al Merito Sportivo dal CONI di Perugia.\nCampionati nazionali.\n1951\n1952\n1953\n1954\n1955\n1957"}
{"id": "3662702", "revid": "76963", "url": "https://it.wikipedia.org/wiki?curid=3662702", "title": "Chris Tilton", "text": "Biografia.\nHa contribuito alle colonne sonore di videogiochi, telefilm e film. Ha collaborato con Michael Giacchino e J.J. Abrams e ad altri progetti. Tra i suoi progetti videoludici vi sono \"\", \"Black\", \"Fracture\", \"SimCity\", oltre alla serie televisiva \"Fringe\". Ha anche collaborato con Giacchino e Andrea Datzman per la nuova serie di J.J Abrams, \"Undercovers\"."}
{"id": "3662703", "revid": "729019", "url": "https://it.wikipedia.org/wiki?curid=3662703", "title": "Sojuz TMA-06M", "text": "Il Sojuz TMA-06M \u00e8 stato un volo astronautico verso la Stazione Spaziale Internazionale (ISS) e parte del programma Sojuz che ha trasportato i tre membri della Expedition 33; inoltre \u00e8 stato il 115\u00b0 volo con equipaggio della navetta Sojuz dal primo volo avvenuto nel 1967.\nTrasporto.\nIl 21 ottobre 2012 il vettore Sojuz FG con in testa la capsula Sojuz TMA-06M \u00e8 stato trasportato con un treno e quindi eretto sulla rampa di lancio 6 \"Tere\u0161kova\" del Site 31 del cosmodromo di Baikonur. Per questa missione fu usata la rampa di lancio \"31/6\" al posto della rampa \"5\" del sito \"1\", quella normalmente usata per i voli umani, perch\u00e9 in fase di manutenzione e aggiornamento. Per questo il viaggio dell'equipaggio alla rampa \"31/6\" dur\u00f2 1 ora e 10 minuti, 50 minuti pi\u00f9 lungo di quello verso la rampa \"1/5\"\nLancio.\nIl lancio della Sojuz TMA-06M \u00e8 stato il primo volo con equipaggio ad usare la rampa di lancio \"Remote Site 31\" dal luglio 1984\n, quando la Sojuz T-12 fu lanciata verso la stazione spaziale russa Salyut 7.\nIl lancio della Sojuz \u00e8 avvenuto senza particolari problemi dal cosmodromo di Baikonour (Kazakhstan) il 23 ottobre 2012, con l'eccezione di un allarme considerato subito non rilevante dai controllori di volo. La Sojuz \u00e8 entrata in orbita dopo 9 minuti per proseguire il suo volo di 34 orbite verso la Stazione Spaziale Internazionale.\nAggancio alla ISS.\nPer prepararsi all'operazione di aggancio, la Sojuz effettu\u00f2 3 aggiustamenti orbitali per aumentare la sua altitudine. Le prime due accensioni furono effettuate lo stesso giorno del lancio, con la prima dopo 4.5 ore dal decollo. La terza accensione venne effettuate il giorno seguente (\"Flight Day 2\"). A borde della Stazione Spaziale, l'equipaggio complet\u00f2 le preparazione per l'aggancio e configur\u00f2 le videocamere per registrare le operazioni di doscking del giorno dopo.\nIl giorno dell'aggancio, la \"Automated Rendezvous Sequence\", la sequenza automatica di aggancio, inizi\u00f2 alle 10:15 UTC. Dopo 3 minuti, la Stazione Spaziale effettu\u00f2 una manovra per impostare la corretta attitudine mentre l'equipaggio della Sojuz attiv\u00f2 il sistema di navigazione Kurs in grado di fornire accurate misure di distanza e velocit\u00e0 ai computer di bordo.\nArrivati a 300 metri di distanza, i controllori di missione russi detter\u00f2 il \"GO\" alla Sojuz per il \"Flyaround\", la manovra di orbita della capsula attorno alla ISS. Dopo il completamento del \"flyaround\" ed il raggiungimento di una distanza di 190 meetri, l'ISS inizi\u00f2 le operazioni di \"station-keeping\" per mantenere la corretta posizione orbitale. Durante questa operazione, il controllo missione verific\u00f2 che tutti i sistemi funzionassero correttamente e che l'allineamento fosse mantenuto. Dato che tutti i controlli furono positivi, l'operazione di station-keeping fu abbreviata e venne data l'autorizzazione per l'approccio finale.\nLa Sojuz TMA-06M si agganci\u00f2 alla stazione alle 12:29 GMT del 25 ottobre 2012, 6 minuti prima del previsto. L'aggancio fu effettuato sul modulo russo MRM-2 \"Poisk\" mentre i due veicoli spaziali stavano sorvolando la parte meridionale dell'Ucraina ad una quota di 254 Km.\nL'equipaggio effettu\u00f2 per un'ora il normale controllo di tenuta prima di iniziare le procedure per l'apertura del portellone. Al termine del controllo, il portellone fu aperto ed il nuovo equipaggi\u00f2 entro nella Stazione Spaziale verso le 15:15 GMT, salutati dai colleghi della Expedition 33 Sunita Williams, Jurij Malen\u010denko e Akihiko Hoshide.\nRitorno sulla Terra.\nLa Sojuz TMA-06M si sganci\u00f2 dalla ISS il 15 marzo 2013 alle 23:43 PM (GMT) ed atter\u00f2 con successo alle 3:06:30 AM (GMT) del giorno seguente. L'atterraggio \u00e8 avvenuto a nord della citt\u00e0 di Arkalyk."}
{"id": "3662704", "revid": "3115", "url": "https://it.wikipedia.org/wiki?curid=3662704", "title": "Eurojet EJ200", "text": "L'Eurojet EJ200 \u00e8 un motore aeronautico militare turboventola, sviluppato in Europa a partire dalla fine degli anni ottanta dal consorzio EUROJET Turbo GmbH ed installato sul caccia Eurofighter Typhoon.\nStoria.\nL'EJ200 trae le sue origini dal dimostratore tecnologico XG-40 sviluppato dalla Rolls-Royce a partire dal 1983 quando ancora i requisiti di progetto dell'Eurofighter non erano stati fissati. I costi di sviluppo del dimostratore furono a carico della Gran Bretagna (per l'85%) e della Rolls-Royce.\nIl 2 agosto 1985, l'Italia, la Germania dell'Ovest ed il Regno Unito decisero di portare avanti il progetto per un velivolo da caccia, l'Eurofighter. Nella stessa occasione fu anche confermato che la Francia non avrebbe partecipato al progetto. Uno dei motivi era la pressione da parte dei francesi per l'impiego del motore Snecma M88 al posto dell'XG-40.\nNel 1986 fu formato il consorzio Eurojet con la partecipazione della tedesca MTU (33%), la britannica Rolls-Royce (33%), l'italiana Avio (21%) e la spagnola ITP (13%).\nIl motore venne provato al banco per la prima volta nel 1991, mentre le prime prove in volo iniziarono il 4 giugno 1995 sul terzo prototipo di Eurofighter (DA3). Il primo esemplare di produzione \u00e8 stato consegnato nel 2000. \nAlla Eurojet \u00e8 stata assegnata una commessa per la produzione di 1400 motori nell'ambito del programma Eurofighter.\nTecnica.\nL'EJ200 condivide buona parte dell'impostazione iniziale del dimostratore XG-40, ma da cui si discosta nel compressore (progettato e costruito dalla MTU) e nell'ugello di scarico convergente-divergente a geometria variabile (di responsabilit\u00e0 della spagnola Sener attraverso la sua controllata CASA).\nIl motore \u00e8 costituito da due gruppi (di alta e bassa pressione) collegati da due alberi motore concentrici. La camera di combustione \u00e8 di tipo anulare e, a valle della turbina di bassa pressione, \u00e8 presente il postbruciatore seguito da un ugello di scarico convergente-divergente a geometria variabile.\nCompressore.\nIl compressore assiale \u00e8 costituito da tre stadi fan a bassa pressione costruiti con tecnologia \"blisk\", con le palette solidali al disco a costituire un unico assieme, che consentono vantaggi in termini di peso ed efficienza (si riducono le fughe di aria compressa tra paletta e disco). In questo motore il rapporto di diluizione (ossia il rapporto tra il flusso d'aria secondario e quello trattato dagli stadi di alta pressione) \u00e8 di 0,4:1.\nAnche i primi tre stadi dei cinque del compressore di alta pressione sono blisk, mentre solo uno stadio statorico del compressore di alta pressione ha le palette ad angolo di calettamento variabile. Complessivamente, gli otto stadi del compressore consentono un rapporto di compressione di 26:1.\nTurbina.\nSia la turbina di alta pressione che quella di bassa pressione sono costituite ognuna da un singolo stadio. Le palette sono costituite da una lega in nichel in un grano monocristallino, con un profilo aerodinamico modellizzato in 3D per aumentare l'efficienza. A protezione delle alte temperature dei gas provenienti dalla camera di combustione, le palette sono raffreddate internamente ed esternamente da aria compressa prelevata dal compressore di alta pressione che trafila dai fori di raffreddamento presenti sul profilo delle palette. Inoltre, sugli statori e sulle pareti dei condotti, \u00e8 applicato (mediante un getto di plasma) un sottile strato di rivestimento che funge da barriera termica.\nPostbruciatore.\nIl postbruciatore, sviluppato dalla italiana Avio, si compone di stabilizzatori di fiamma radiali, anzich\u00e9 anulari come nel precedente RB199. Questo perch\u00e9 le temperature pi\u00f9 elevate dei gas di scarico a valle della turbina di bassa pressione presenti nei motori pi\u00f9 recenti comportano la necessit\u00e0 di raffreddare gli stabilizzatori di fiamma con aria proveniente dal flusso secondario (freddo). La configurazione pi\u00f9 efficiente prevede, nel caso dell'EJ200, una raggiera di 14 stabilizzatori immediatamente a valle degli spruzzatori di combustibile. Per ridurre le instabilit\u00e0 di combustione sono stati anche introdotti degli smorzatori acustici (\"screech damper\") che rivestono la parte interna del postbruciatore e contribuiscono anche alla protezione termica dell'ugello di scarico.\nL'accensione del combustibile nel postbruciatore avviene mediante la tecnica dell\"'hot shot\"; una quantit\u00e0 aggiuntiva di combustibile viene iniettata in camera di combustione producendo una fiammata momentanea che, passando i due stadi della turbina, innesca la combustione nel postbruciatore. All'aumentare della spinta richiesta viene iniettato combustibile nella parte centrale del postbruciatore, dove ci sono le migliori condizioni di combustione. Quando la quantit\u00e0 di ossigeno nel flusso primario non \u00e8 pi\u00f9 sufficiente, viene spruzzato combustibile anche dagli iniettori investiti dal flusso secondario, che viene, comunque, utilizzato per met\u00e0 per il raffreddamento delle pareti del postbruciatore e dell'ugello.\nUgello di scarico.\nL'ugello a geometria variabile consente di adattare la geometria dello scarico alle notevoli variazioni di portata e temperatura dei gas di scarico che il motore pu\u00f2 incontrare all'interno del suo inviluppo operativo. Un ugello convergente-divergente permette di sfruttare completamente l'espansione dei gas di scarico con incrementi di spinta (ad alte velocit\u00e0 di volo) anche del 15% rispetto ad un ugello semplicemente convergente.\nNell'EJ200 la parte convergente dell'ugello \u00e8 costituita da una serie di petali \"primari\" incernierati ad una estremit\u00e0 alla struttura del motore e, all'altra estremit\u00e0 (corrispondente alla sezione di gola), ai petali \"secondari\". Un anello mosso da attuatori idraulici comanda (scorrendo avanti ed indietro) il movimento dei petali secondari che, vincolati ai primari, si aprono o si chiudono regolando sia la sezione di gola che la divergenza dell'ugello.\nDal 1995 \u00e8 allo studio una versione dell'EJ200 con spinta vettoriale (Thrust Vectoring Nozzles o TVN). Il sistema prevede tre anelli tra loro incernierati a formare un giunto cardanico tra il motore e l'ugello di scarico. La configurazione base prevede l'impiego di tre attuatori montati ad intervalli di 120\u00b0 che, muovendo in maniera coordinata il giunto cardanico, direzionano la spinta.\nSistema di controllo.\nIl motore \u00e8 controllato in tutti i suoi parametri di funzionamento da una unit\u00e0 digitale chiamata\n\"Digital Engine Control and Monitoring Unit\" (DECMU). Nei primi modelli di EJ200, il controllo era affidato a due unit\u00e0 separate, l'EMU (\"Engine Monitoring Unit\") destinato a ricevere le informazioni dai sensori installati sul motore e velivolo e registrare in memoria eventuali avarie transitorie e il Decu preposto al controllo e regolazione dei parametri motore. A partire dalla seconda Tranche, le due unit\u00e0 sono state unite nel DECMU che oltre a gestire i parametri di funzionamento del motore monitorandoli in tempo reale, registra l'andamento nel tempo delle sue prestazioni permettendo di intervenire sui moduli principali del motore quando \u00e8 necessario, e non ad intervalli fissi come nella manutenzione ordinaria, ottimizzando costi e fermo-macchina."}
{"id": "3662707", "revid": "483325", "url": "https://it.wikipedia.org/wiki?curid=3662707", "title": "EuroJet EJ200", "text": ""}
{"id": "3662708", "revid": "132406", "url": "https://it.wikipedia.org/wiki?curid=3662708", "title": "RWC", "text": ""}
{"id": "3662712", "revid": "132406", "url": "https://it.wikipedia.org/wiki?curid=3662712", "title": "Rwc 1987", "text": ""}
{"id": "3662713", "revid": "287204", "url": "https://it.wikipedia.org/wiki?curid=3662713", "title": "Selva di Meana", "text": "La Selva di Meana \u00e8 un complesso di media alta collina situato nella parte terminale dell'antiappennino toscano, delimitato a nord dal torrente Argento che la separa dal massiccio del Monte Cetona e a sud dalla valle del Fiume Paglia, separandola dal complesso vulcanico dei Monti Volsini. Si estende ad ovest con il Monte Rufeno (734\u00a0m) e a nord con Poggio della Bandita (722\u00a0m); presenta altitudini medio elevate tra i 500\u00a0m e i 900\u00a0m. La vetta principale si trova nel margine settentrionale, Poggio Spino (813\u00a0m)."}
{"id": "3662714", "revid": "132406", "url": "https://it.wikipedia.org/wiki?curid=3662714", "title": "Rwc 1991", "text": ""}
{"id": "3662717", "revid": "767487", "url": "https://it.wikipedia.org/wiki?curid=3662717", "title": "The Lady of the Lake (film 1928)", "text": "The Lady of the Lake \u00e8 un film muto del 1928 diretto da James A. FitzPatrick tratto dal poema \"La donna del lago\" di Walter Scott.\nTrama.\nJames FitzJames, cavaliere di Snowdoun, si perde durante una battuta di caccia e si ritrova sulle sponde del Loch Katrine. Qui viene trovato da Ellen che, sulla sua barca, lo porta presso il luogo delle Highlands dove ella \u00e8 ospitata insieme al padre Douglas, ovvero da Roderick Dhu, capo del clan Alpine, nemico del re Giacomo V di Scozia. James viene arrestato dai soldati di Roderick, che lo sospettano di essere una spia reale. Ellen allora lo libera e, dalla barca, lo depone in un'altra zona della costa lacustre. James \u00e8 attratto da Ellen, che tuttavia gli confessa che unirsi a lei sarebbe disonorevole, perch\u00e9 la propria famiglia \u00e8 invisa al re, col quale \u00e8 in corso una annosa faida. James allora, per sdebitarsi, le dona un anello, dicendole che, in ogni evenienza, avrebbe potuto mostrarlo al re e ottenere da lui benevolenza.\nEllen \u00e8 la promessa sposa di Malcom Graene, sempre del partito anti-realista, che viene ad uno scontro con Roderick, che pure \u00e8 interessato alla ragazza. Nel lasciare la residenza di Roderick, Graene viene catturato dai soldati del re.\nSempre vagando nella foresta, James, una notte, incontra un uomo, al quale confessa di odiare Roderick Dhu ed il suo clan. L'uomo si rivela essere proprio Roderick, ma, per il dovere dell'ospitalit\u00e0, pur essendo in compagnia dei suoi soldati, lascia libero James, anzi, lo aiuta a raggiungere un territorio non soggetto al proprio clan. L\u00ec, per\u00f2, lo sfida a duello, e trova la morte.\nNel frattempo Douglas si \u00e8 recato al castello del re, Stirling, per impetrare il perdono per s\u00e9 e per Malcom: ricevuto da Lord Moray, sta per essere messo a morte insieme a Malcom. Sopraggiunge allora Ellen, che, trovando James al castello, lo prega di introdurla al cospetto del re, al quale intende mostrare l'anello. James conduce Ellen nella sala dei banchetti, dove, dice, dovrebbe trovarsi il re. Al loro ingresso tutti i cortigiani si inchinano profondamente: James non \u00e8 nient'altri che il re Giacomo, che viaggiava in incognito. Douglas viene perdonato, la faida famigliare cessa, e il re, rendendosi conto dei sentimenti di Ellen, benedice le nozze della ragazza con Graene.\nProduzione.\nIl film fu prodotto dalla FitzPatrick Pictures.\nDistribuzione.\nDistribuito dalla FitzPatrick Pictures, il film usc\u00ec nelle sale cinematografiche UK in versione muta nel dicembre del 1928. Il 1\u00ba novembre 1930, fu distribuito negli USA. Alla pellicola venne aggiunto il sonoro nel luglio del 1931, con una colonna sonora sincronizzata, musicata e diretta da Nathaniel Shilkret. Copie del film (positivi in 16\u00a0mm) sono conservate negli archivi dell'EmGee Film Library e in collezioni private.."}
{"id": "3662718", "revid": "132406", "url": "https://it.wikipedia.org/wiki?curid=3662718", "title": "Rwc 1995", "text": ""}
{"id": "3662720", "revid": "132406", "url": "https://it.wikipedia.org/wiki?curid=3662720", "title": "Rwc 1999", "text": ""}
{"id": "3662721", "revid": "132406", "url": "https://it.wikipedia.org/wiki?curid=3662721", "title": "Rwc 2003", "text": ""}
{"id": "3662722", "revid": "132406", "url": "https://it.wikipedia.org/wiki?curid=3662722", "title": "Rwc 2007", "text": ""}
{"id": "3662724", "revid": "132406", "url": "https://it.wikipedia.org/wiki?curid=3662724", "title": "Rwc 2011", "text": ""}
{"id": "3662726", "revid": "767487", "url": "https://it.wikipedia.org/wiki?curid=3662726", "title": "Drifting in Silence", "text": "Drifting in Silence \u00e8 un progetto ambient del multi-strumentalista Derrick Stembridge. Secondo l'artista il nome scelto descrive la \"sensazione suscitata dalla musica\" secondo intesa come la creazione della sensazione del movimento tra le regioni di luce ed ombra.\nInfluenze e collaborazioni.\nStembridge identifica la propria musica come \"post-ambient\".\nIl suono dei Drifting in Silence \u00e8 caratterizzato da un stratificazione guidata da ritmi groove e puntellato da tocchi e pizzichi di musica concreta. La tracce singole spaziano da toni poetici e meditativi a quelli energetici tipicamente groove.\nDietro Drifting in Silence, Stembridge cita chi lo ha pi\u00f9 influenzato: Robin Guthrie, Brian Eno, Harold Budd e la musica di Skinny Puppy.\nHa collaborato con altri artisti quali 3l3tronic, Drev, Anthony Baldino e Her Odd Fist, ed ha composto alcune tracce per i videogiochi \"Maelstrom\" e \"Ninjatown\" della Southpeak Games.\nDiscografia.\nI primi tre volumi formano una trilogia"}
{"id": "3662727", "revid": "729019", "url": "https://it.wikipedia.org/wiki?curid=3662727", "title": "Strada statale 705 di Cuneo", "text": "La strada statale 705 di Cuneo (SS 705), gi\u00e0 \"nuova strada ANAS 312 Collegamento Est-Ovest di Cuneo (NSA 312)\", \u00e8 una strada statale italiana che collega la parte occidentale e quella orientale di Cuneo superando il centro cittadino in galleria.\nPercorso.\nLa strada ha inizio ad una rotonda posta lungo la ex strada statale 22 di Val Macra ad ovest di Cuneo. La strada si presenta a carreggiata unica con una corsia per senso di marcia, priva di incroci a raso con la sola presenza di una rotatoria.\nIl primo svincolo che si incontra \u00e8 quello con la SP 41 Cuneo-Bernezzo, mentre proseguendo oltre si arriva alla rotatoria in cui si innesta la strada statale 705 dir di Cuneo. Il trcciato continua con il viadotto \"Sarti\" superando la Stura di Demonte, presentando uno svincolo per il centro cittadino ed iniziando la lunga \"Galleria cittadina\". All'uscita \u00e8 presente il \"Viadotto della pace\" che permette di superare il torrente Gesso e la strada si innesta infine sulla ex strada provinciale 21 Nuova Bovesana.\nL'intero tracciato \u00e8 stato aperto al traffico in un'unica occasione il 16 luglio 2007 con la classificazione provvisoria di nuova strada ANAS 312 Collegamento Est-Ovest di Cuneo (NSA 312), mentre la classificazione attuale \u00e8 avvenuta solo nel 2011 col seguente itinerario: \"Innesto con la ex S.S. n. 22 presso Cuneo - Innesto con la S.P. n. 21 presso Cuneo\".\nStrada statale 705 dir di Cuneo.\nLa strada statale 705 dir di Cuneo (SS 705 dir), \u00e8 una strada statale italiana che funge da diramazione della SS 705, collegandola con la ex strada statale 22 di Val Macra.\nIl suo percorso \u00e8 quasi esclusivamente rappresentato dalla galleria Carle lunga 569\u00a0m, che collega le due rotatorie poste alle estremit\u00e0 dell'arteria.\nLa classificazione attuale \u00e8 avvenuta nel 2011 col seguente itinerario: \"Innesto con la ex S.S. n. 22 presso Cuneo - Innesto con la S.S. n. 705 presso Cuneo\"."}
{"id": "3662728", "revid": "1363832", "url": "https://it.wikipedia.org/wiki?curid=3662728", "title": "Coga", "text": "Nelle credenze popolari della Sardegna centro-meridionale, la Coga o Bruxa (al plurale is Cogas o is Bruxas) era la cosiddetta strega. \nDurante la notte, in gruppo, si intrufolavano nelle case dove c'erano dei neonati (di sesso maschile principalmente) per ucciderli.\nPer scongiurare tale eventualit\u00e0, i genitori ponevano sulla culla del neonato un bastone di canna e un rosario benedetto. Queste creature tenebrose quando giungevano accanto alla culla iniziavano a contare i grani del rosario, senza per\u00f2 mai riuscire a contarli tutti prima dell'alba, quando oramai sarebbero dovute scappare per non essere colpite dalla luce del sole. \nCaratteristiche.\nSi narra che una coga sia la settima figlia di una famiglia nella quale sono nate solo femmine.\nAspetto.\nLe Cogas avevano l'aspetto di vecchie megere ma si riconoscevano soprattutto perch\u00e9 avevano un piccolo pezzo di coda da quando erano nate e avevano la capacit\u00e0 di assumere qualsiasi forma.\nVillacidro e la tradizione delle Cogas.\nVillacidro, paese del Sud Sardegna, \u00e8 rinomato per il suo appellativo: Sa bidda de is cogas. \nSi racconta che San Sisinnio, loro acerrimo nemico, riusc\u00ec a cacciarle dal paese.\nL'attribuzione a Villacidro di \"Bidda de is cogas\", si deve alla sua originaria fondazione, nei pressi del rio Leni, dove la popolazione avrebbe vissuto fin dalle sue origine praticando riti magico-esoterici ereditati dalla tradizione orientale, nei quali gi\u00e0 comparivano gli elementi fondanti la tradizione, \"is cogas\". Questa prima comunit\u00e0 venne poi spinta ad abitare l'entroterra villacidrese. E' qui che gli abitanti di Villacidro, intorno ai secoli XVI e XVII si guadagnarono la fama di abitanti del paese di streghe, bruscie e demoni. \nSecondo Marcialis, la \"coga\" sarebbe un elemento tipico della tradizione villacidrese: femmina de \"su cogu\", stregone o demonio, \u00e8 per definizione una strega. Si tratta di esseri magici, individui di sesso femminile che attraverso un rituale particolare consistente nel far sciogliere davanti a un fuocherello un dadino di lardo, si ungevano le giunture del corpo per trasformarsi in animali, gatti o mosche. Il loro intento era la penetrazione presso l'abitazione dei soggetti che volevano danneggiare, spesso neonati che ancora non avevano ricevuto il battesimo. Per scongiurare la loro presenza, si usava tenere dentro casa oggetti al contrario, come la scopa o il treppiede. Si diceva che la \"coga\", non essendo amante del disordine, alla vista di questi oggetti si sarebbe allontanata o addirittura sarebbe morta. La tradizione locale attribuisce al santo Sisinnio di Leni il potere di \"iscongiuradori\" o scaccia streghe.\nLe Cogas secondo altre culture.\nLa figura delle Cogas pu\u00f2 essere associata a quella di Lilith antica divinit\u00e0 sumera, che per la cultura ebraica \u00e8 un demone femminile, che pu\u00f2 far del male ai neonati nel periodo che precede la circoncisione.\nPer tradizione infatti per proteggerli dal demone viene posto un amuleto attorno al collo dei neonati maschi. Si dice anche che per ingannare Lilith, non si taglino i capelli a un bambino fino a una certa et\u00e0 per far credere al demone che si tratti di una femmina. Pare che per lo stesso motivo in Sardegna, ma anche in altre regioni, non si tagliassero i capelli ai bambini maschi prima che essi avessero compiuto il loro primo anno di vita; altrove in Italia, per far s\u00ec che una strega non facesse del male al bambino, si metteva, invece del rosario, una scopa accanto alla culla, cos\u00ec che la strega si metteva a contare le setole e quindi veniva distratta dal suo compito."}
{"id": "3662731", "revid": "1310927", "url": "https://it.wikipedia.org/wiki?curid=3662731", "title": "Marcelo Jos\u00e9 Oliveira", "text": "Caratteristiche tecniche.\n\u00c8 un difensore centrale.\nCarriera.\nClub.\nFece il suo esordio nel 2006 in prima squadra dove ha collezionato 69 presenze e 3 reti e nel 2011 \u00e8 stato acquistato dall'APOEL Nicosia."}
{"id": "3662737", "revid": "767487", "url": "https://it.wikipedia.org/wiki?curid=3662737", "title": "Mark Klem", "text": "Ha composto la musica per il videogioco per computer \"Wacky Wheels\".\nHa realizzato musica, effetti sonori, doppiaggio e strutturazione dei livelli per la total conversion di Quake 3 Urban Terror, oltre a diversi progetti collaterali per Doom 2, come Cringe, MKBIGWAD, Gothic I &amp; II, Strain, Memento Mori I &amp; II, Requiem, Icarus, Biowar e Mordeth."}
{"id": "3662741", "revid": "76963", "url": "https://it.wikipedia.org/wiki?curid=3662741", "title": "Steve Baca", "text": "Biografia.\nFamoso per il suo operato nella serie \"Heroes of Might and Magic\", in collaborazione con Rob King e Paul Romero. Negli anni novanta collabor\u00f2 come cantante e chitarrista per la band alternative rock Red Delicious assieme al collega Rob King. Mentre erano nel gruppo, Baca e King ricomposero alcune delle loro musiche dance DJ ed ebbero successo. Quando era nei Red Delicious, era soprannominato \"Little Steven\".\nOltre che per \"Heroes of Might and Magic\", Baca lavor\u00f2 come doppiatore addizionale per \"Lords of EverQuest\"."}
{"id": "3662754", "revid": "767487", "url": "https://it.wikipedia.org/wiki?curid=3662754", "title": "Jawbox", "text": "I Jawbox sono stati un gruppo alternative rock statunitense, formato nel 1989 a Washington, D.C. dal cantante e chitarrista J. Robbins, la bassista Kim Coletta ed il batterista Adam Wade. Bill Barbot (voce e chitarra) e Zach Barocas (batteria) sono entrati a far parte della formazione successivamente, con il secondo a sostituire Wade."}
{"id": "3662756", "revid": "1305772", "url": "https://it.wikipedia.org/wiki?curid=3662756", "title": "Mr. Know It All", "text": "Mr. Know It All \u00e8 un brano musicale della cantante statunitense Kelly Clarkson, estratto come primo singolo dal suo quinto album \"Stronger\" e promosso dall'etichetta discografica RCA Records. Il singolo \u00e8 stato scritto da Brian Seals, Ester Dean, Brett James e Dante Jones e prodotto da Brian Kennedy, Ester Dean e Dante Jones. La cantante ha descritto la canzone come \"un brano vocalmente puro\", affermando che lei e i produttori l'hanno registrata utilizzando il minimo possibile di Auto-Tune, in modo tale da far sentire la sua voce come la si sente nelle esibizioni live.\nAccoglienza.\nIl singolo \u00e8 stato accolto da critiche generalmente positive dopo la sua pubblicazione. In diversi critici musicali hanno notato un'ispirazione nella canzone al brano del 2010 di Bruno Mars, \"Just the Way You Are\".\nSuccesso Commerciale.\n\"Mr. Know It All\" \u00e8 entrata alla nona posizione della classifica digitale statunitense e alla diciottesima della \"Billboard\" Hot 100 vendendo 107.000 copie in una settimana. Nel Regno Unito il singolo \u00e8 entrato alla sesta posizione vendendo 47.910 copie nella sua prima settimana."}
{"id": "3662761", "revid": "2153076", "url": "https://it.wikipedia.org/wiki?curid=3662761", "title": "Stronger (Kelly Clarkson)", "text": "Stronger \u00e8 il quinto album in studio della cantante statunitense Kelly Clarkson, pubblicato il 21 ottobre 2011 dalla RCA Records.\nDescrizione.\nLa cantante ha cominciato a scrivere canzoni per l'album a novembre 2009, quando era ancora in tourn\u00e9e per la promozione del suo album \"All I Ever Wanted\", e ha completato le registrazioni a febbraio 2011. La data di pubblicazione di \"Stronger\" \u00e8 stata posticipata varie volte: era inizialmente previsto per l'autunno 2010, poi per marzo 2011, e infine per l'autunno 2011. L'album \u00e8 entrato alla seconda posizione della classifica statunitense vendendo 163.000 copie nella sua prima settimana e alla quinta di quella britannica con 29.000 copie vendute. La settimana successiva \u00e8 sceso alla decima posizione della classifica statunitense con un calo di vendite del 69% a 51.000.\nL'edizione standard di \"Stronger\" contiene tredici tracce. Scaricando l'album da iTunes si potr\u00e0 ottenere anche la traccia bonus \"Why Don't You Try\". Dell'album \u00e8 stata inoltre stampata un'edizione deluxe contenente tre tracce inedite e \"Don't You Wanna Stay\", un duetto con il cantante country Jason Aldean pubblicato a novembre 2010. Acquistando l'album sul sito della Clarkson \u00e8 possibile ricevere un EP intitolato \"The Smoakstack Sessions\", che consiste nelle versioni acustiche di quattro tracce di \"Stronger\" e di una di \"All I Ever Wanted\"; contiene inoltre una cover del singolo \"I Can't Make You Love Me\" di Bonnie Raitt."}
{"id": "3662763", "revid": "767487", "url": "https://it.wikipedia.org/wiki?curid=3662763", "title": "M\u00e1rcio Ivanildo da Silva", "text": "Carriera.\nClub.\nDopo aver militato per un anno nel S\u00e3o Caetano e nel Santos, fece il suo esordio nel 2005 in prima squadra dove ha collezionato 69 presenze e 3 reti e nel 2010 \u00e8 stato acquistato dall'APOEL Nicosia.\nNazionale.\nNel 2005 ha partecipato con il Brasile in un'amichevole."}
{"id": "3662770", "revid": "169040", "url": "https://it.wikipedia.org/wiki?curid=3662770", "title": "Episodi di Community (terza stagione)", "text": "La terza stagione della serie televisiva Community \u00e8 stata trasmessa sul canale statunitense NBC dal 22 settembre 2011 al 17 maggio 2012. La prima parte della stagione (episodi 1-10) \u00e8 stata trasmessa nell'autunno 2011; dopo una sospensione temporanea i rimanenti episodi (11-22) sono stati poi trasmessi dal 15 marzo 2012.\nIn Italia \u00e8 stata trasmessa su Comedy Central dal 20 marzo al 14 agosto 2012.\nIn chiaro \u00e8 stata trasmessa su Italia 1 dal 17 ottobre al 30 ottobre 2013.\nBiologia 101.\nTrama.\nAl Greendale viene inaugurato un nuovo semestre. Il gruppo di studio decide di frequentare un nuovo corso di biologia. Ma c'\u00e8 un problema, ci sono solo 6 posti liberi dal corso e Pierce ne viene escluso. Ma nel corso di una lezione suona il telefonino di Jeff e cos\u00ec il professore di biologia Kane lo esclude dal corso, rimpiazzato da Pierce. Intanto il rettore si trova ad affrontare un nuovo rivale il vice rettore Laybourne e nel frattempo Chang trova dimora nei condotti dell'aria condizionata dopo essere rimasto disoccupato.\nConflitti globali.\nTrama.\nAnnie si iscrive al corso di scienze politiche e durante le lezioni conosce Annie Kim, una studentessa orientale che sembra essere il suo alter ego malvagio. Fra le due studentesse, dopo un'apparente fase di sintonia e amicizia, nasce una forte rivalit\u00e0 che le porter\u00e0 a sfidarsi in una simulazione di dibattito ONU, a cui Annie partecipa trascinando e coinvolgendo tutto il gruppo di studio, per vincere a tutti i costi contro la sua nemica e per dimostrare di essere la migliore.\nCoppie incompatibili.\nTrama.\nChang vive illegalmente, ma con il consenso del rettore, in un ripostiglio dell'istituto. Ora che \u00e8 un ispettore della sicurezza del college vuole diventare un detective e va dal capo della sicurezza in cerca di una promozione che per\u00f2 gli viene rifiutata. Intanto il gruppo di studio deve formare delle coppie per il semestre di biologia il cui primo compito \u00e8 fare un terrario per il giorno dopo, ma le coppie che vengono formate inizialmente (Abed con Troy, Annie con Jeff, Britta con Shirley e Pierce con un ragazzo di nome Todd) per un motivo o per l'altro finiscono con il volersi dividere. Cos\u00ec decidono di fare delle classifiche di preferenza mettendo i primi in coppia con gli ultimi, creando per\u00f2 molte discussioni che andranno avanti tutta la notte. La mattina Todd non ce la fa pi\u00f9 a sopportare le inutili discussioni e se ne va arrabbiato e sconsolato per quello che ha subito. Il gruppo arriva dunque in classe senza il terrario e vengono puniti, sia per il terrario che per come hanno ridotto Todd (che si scopre essere un padre di famiglia reduce dalla guerra in Iraq), facendo loro condividere la strumentazione adatta per due persone in sette per tutto il resto del semestre. Nel frattempo Chang inizia ad impazzire credendosi un detective e ordina centinaia di fiammiferi in cerca di indizi su un complotto internazionale, mentre ragiona sul complotto per\u00f2 d\u00e0 fuoco per sbaglio al suo alloggio. L'incendio viene spento, ma il capo della sicurezza capisce che qualcuno abitava l\u00ec e il preside supporta l'idea del complotto di Chang per non dover chiamare la polizia. La guardia allora si licenzia pur di non dover lavorare con due pazzi complottisti, cos\u00ec il preside assegna il posto vacante a Chang.\nRimedi alla teoria del caos.\nTrama.\nTroy e Abed vanno a vivere insieme e per festeggiare invitano il gruppo di studio a cenare (con pizza). Quando il fattorino delle pizze suona il citofono Jeff decide di tirare un dado per decidere chi debba scendere. In quel momento, come giustamente ricorda Abed, vengono create sei realt\u00e0 parallele, una per ogni faccia del dado. Tutte le realt\u00e0 hanno sempre qualcosa in comune, ma c'\u00e8 sempre qualcosa che le contraddistingue (in particolare, vengono fuori delle dinamiche di relazione che, nella situazione di quella realt\u00e0, sono libere di esprimersi, come Troy con Britta e Jeff con Annie). In una realt\u00e0 in particolare, che verr\u00e0 chiamata \"realt\u00e0 oscura\", una serie di incidenti a catena provocano un incendio nell'appartamento. La realt\u00e0 da cui proseguir\u00e0 il resto della serie non \u00e8 per\u00f2 nessuna di queste sei, ma una realt\u00e0 in cui Abed afferra il dado al volo prima che cada e svela che l'idea del dado era stata pensata da Jeff per non dover scendere a prendere le pizze, in quanto con un dado da sei facce lui non sarebbe mai uscito. Cos\u00ec tocca a Jeff scendere e il resto del gruppo balla e canta sulle note di \"Roxanne\", diversamente dalle altre realt\u00e0 parallele in cui proprio Jeff lo aveva impedito. A fine episodio viene mostrato il futuro della realt\u00e0 oscura in cui Jeff ha perso un braccio a causa dell'incendio, Troy non ha la laringe, Annie \u00e8 in manicomio, Shirley \u00e8 un'alcolizzata e Pierce \u00e8 in ospedale dissanguato e Britta ha una ciocca di capelli blu. L'Abed di quella realt\u00e0 o \"cattivo Abed\" invece organizza un piano per tornare nella realt\u00e0 buona.\nL'horror in sette inquietanti passaggi.\nTrama.\nBritta organizza una festa di Halloween nella sala studio e spinge gli amici a raccontare surreali storie dell'orrore.\nStudi avanzati sull'omosessualit\u00e0.\nTrama.\nPierce scopre che le sue salviettine hanno avuto enorme successo tra i gay e dopo essersi arrabbiato decide di organizzare una festa per i suoi clienti, ma suo padre si metter\u00e0 in mezzo. Troy deve decidere tra due lavori.\nGuest Star: Shangela Laquifa Wadley\nNozioni di traslochi moderni.\nTrama.\nAnnie deve trasferirsi da Troy e Abed e chiede aiuto al gruppo per il trasloco. Jeff, il quale si \u00e8 finto malato per non partecipare al trasloco, incontra il rettore al centro commerciale che con un ricatto lo obbliga a passare un'intera giornata con lui, minacciando di dire ai suoi amici la verit\u00e0.\nRiprese di un documentario: Redux.\nTrama.\nIl preside Craig riceve 2.000 dollari dal consiglio per realizzare un nuovo spot promozionale della scuola. Il gruppo di studio viene obbligato a partecipare e Jeff dovr\u00e0 impersonare Craig, ovviamente controvoglia. Molte riprese sono realizzate nel cortile del college in cui troneggia la statua dell'attore Luis Guzm\u00e1n, cos\u00ec il rettore deve chiedere il permesso per l'utilizzo dell'immagine. Luis, ex alunno fiero delle sue origini, decide per\u00f2 di partecipare direttamente allo spot. L'arrivo dell'attore, previsto per due settimane dopo, fa precipitare Craig nel delirio e nella megalomania da regista costringendo tutti a girare moltissime scene in un crescendo di follia. Il tutto \u00e8 ripreso da Abed che gira un documentario, convinto che sar\u00e0 degno di Hollywood.\nCalcetto e vigilanti.\nTrama.\nJeff litiga con un gruppo di studenti europei che gioca molto rumorosamente a calcio balilla. I ragazzi smetteranno se Jeff far\u00e0 almeno un gol contro di loro ma perde miseramente e si becca un sacco di insulti. Jeff si lamenta di quanto odi quel gioco violento e fatto solo per persone cattive. Shirley \u00e8 d'accordo ma rivela poi essere un'ottima giocatrice che ha smesso perch\u00e9 \u00e8 un gioco da persone malvagie. Jeff la prega di allenarlo e le dice che lui in realt\u00e0 ama il calciobalilla, anche se \u00e8 negato. I due diventano amiconi e Jeff rivela di aver smesso di giocare perch\u00e9 la migliore giocatrice dell'oratorio (in originale un centro YMCA) lo aveva umiliato e deriso dopo averlo sconfitto,al punto che si era fatto la pip\u00ec addosso. Shirley allora confessa di essere lei \"Morte nera\" la bulla e che aveva smesso di giocare perch\u00e9 quel gioco tirava fuori il suo lato oscuro. Dopo un grande litigio i due tornano affiatati e sfidano gli europei.Intanto Annie durante le pulizie ha accidentalmente distrutto il nuovo e costosissimo DVD di \"The Dark knigh\" limited edition di Abed. La ragazza finge un furto nell'appartamento, anche se Troy le consiglia di dire la verit\u00e0. Abed in veste di Batman(e usando finalmente i gadgets del suo eroe) investiga e si convince che \u00e8 stato il loro vicino, che si rivela per\u00f2 un feticista ladro di scarpe.\nUna parodia di \"Glee\".\nTrama.\nC'\u00e8 aria natalizia al Community College e il fastidioso \"Glee club\" (che tutto il gruppo di Jeff prende sarcasticamente in giro) della scuola imperversa con canti natalizi e prove in vista delle famigerate ma oscure \"regionali\". Abed vorrebbe festeggiare degnamente il Natale con tutto il gruppo ma nessuno accetta anche perch\u00e9, a parte Shirley, nessuno ama le festivit\u00e0. Dopo che il \"Glee club\" non pu\u00f2 pi\u00f9 esibirsi per violazione del copyright, tutti i membri sono coinvolti in un incidente d'autobus. Il professore di musica aggancia Abed e cerca di reclutare tutto il gruppo di Jeff in modo molto subdolo, portando ad uno ad uno tutti i ragazzi dalla sua parte. Ma il professore nasconde qualcosa.\nMatrimoni urbani e arte del panino.\nTrama.\nAndr\u00e8, il marito di Shirley le propone di sposarsi una seconda volta. Britta, la quale inizialmente si dichiara contraria al matrimonio in generale, si offre di organizzare la cerimonia per permettere a Shirley e Pierce di proporre al preside di aprire una paninoteca nella mensa. Intanto Jeff \u00e8 in crisi perch\u00e9 non riesce a trovare ispirazione per scrivere il discorso perch\u00e9 odia il matrimonio a causa di suo padre.\nImpressionisti contemporanei.\nTrama.\nAbed ha ingaggiato dei sosia di attori famosi, ma non ha soldi per pagarli cos\u00ec il gruppo di studio decide di aiutarlo. Per saldare il conto l'agente dei sosia vuole che lavorino per lui come sosia di attori e personaggi dello spettacolo ad un bar mitzvah. Nel frattempo Jeff ha dei problemi con il suo ego.\nEsplorazione digitale del design d'interni.\nTrama.\nTroy e Abed entrano in conflitto perch\u00e9 vogliono costruire un fortino di coperte e di cuscini. Jeff scopre di avere un biglietto con degli insulti da parte di una certa Kim nell'armadietto e si catapulta alla ricerca della donna per poter scusarsi. Kim si riveler\u00e0 essere un suo ex compagno di corso di cui Jeff aveva sempre ignorato l'esistenza.\nCuscini e coperte.\nTrama.\nTroy e Abed sono in disaccordo se fare un fortino di cuscini o coperte. Presto per\u00f2 la cosa degenera e scoppia in una guerra che coinvolge tutti gli studenti del campus del Greendale. Mentre la battaglia imperversa e i membri del gruppo di studio scelgono da che parte stare, Jeff infiamma la battaglia perch\u00e9 non vuole andare a lezione. Dopo aver compreso la gravit\u00e0 della situazione cerca di negoziare una tregua, ma nessuno dei due torna sui suoi passi.\nLe origini della mitologia dei vampiri.\nTrama.\nIn citt\u00e0 \u00e8 arrivato il luna park e Britta spera di incontrare un suo ex fidanzato. Jeff, incuriosito, va al luna park con Shirley alla ricerca dell'uomo.\nAnalisi dei sistemi virtuali.\nTrama.\nQuando l'esame finale \u00e8 rinviato, Annie chiede ad Abed di passare un po' di tempo e cos\u00ec Abed decide di farle vedere imaginatorium , dove un gioco innocente si trasforma ben presto in un esame psicologico di ogni membro del gruppo di studio .\nBasi di biologia investigativa.\nTrama.\nIl gruppo di studio indaga su chi ha sabotato il loro esperimento di biologia. Quando scoprono il colpevole, Annie attua un vero e proprio processo con tanto di condanna.\nElenco corsi non disponibile.\nTrama.\n\"Basette a Stella\" muore improvvisamente e Britta insiste sul fare una consulenza con le sue abilit\u00e0 da psicologa. Quando il gruppo scopre che il loro credito di biologia non \u00e8 pi\u00f9 valido, alla cerimonia di condono dello studente scomparso organizzano una rivolta capeggiata da Jeff. Ma la situazione va rapidamente storta. Nel frattempo Chang seda la rivolta e prende il sopravvento nel campus ed espelle il gruppo di studio.\nCurriculum non disponibile.\nTrama.\nQuando Abed si convince che il rettore Pelton \u00e8 stato sostituito da un impostore, gli viene chiesto di vedere uno psicologo, che tenta di convincere il gruppo di studio che essi siano vittima di una psicosi condivisa e che il Greendale \u00e8 in realt\u00e0 un istituto psichiatrico. Questo porta il gruppo a ricordare le attivit\u00e0 pi\u00f9 strane e gli eventi che hanno avuto luogo a Greendale attraverso una serie di flashback.\nPianificazione digitale delle propriet\u00e0.\nTrama.\nPierce \u00e8 chiamato alle imprese Hawthorne per discutere della sua eredit\u00e0 con l'ex braccio destro di suo padre, Gilbert. Il gruppo di studio va con lui per sostenerlo e supportarlo moralmente, ma c'\u00e8 un intoppo: Pierce per poter riscuotere la sua eredit\u00e0 deve giocare contro i suoi amici a un videogioco in stile anni '80 e vincere altrimenti rischia di perdere la sua eredit\u00e0.\nPrima dinastia Chang.\nTrama.\nQuando Chang ottiene il controllo del campus del Greendale, il gruppo di studio costituisce un complotto per riprendere la scuola e per trovare e liberare il rettore. Troy con l'aiuto della sezione riparazione aria condizionata del college cerca il rettore. Nel frattempo la gang capeggiata da Jeff approfitta della festa di compleanno di Chang per entrare clandestinamente nel campus.\nIntroduzione alla finalit\u00e0.\nTrama.\nJeff e il suo vecchio collega, l'avvocato Alan, si danno battaglia al Greendale in un tribunale improvvisato per difendere i rispettivi clienti Shirley e Pierce sulla questione di chi gestir\u00e0 la paninoteca del Campus. Il vicepreside Laybourne prova ancora una volta a conquistare la fiducia di Troy per farlo rimanere nel corso di riparazione dell'aria condizionata. Intanto Abed incontra la sua controparte della linea oscura."}
{"id": "3662772", "revid": "767487", "url": "https://it.wikipedia.org/wiki?curid=3662772", "title": "Peter Carl Goldmark", "text": "Biografia.\nUngherese di origine tedesca, Goldmark ebbe il primo contatto con la televisione nel 1926, mentre frequentava la scuola di specializzazione a Vienna. In seguito sper\u00f2 di lavorare con John Logie Baird, ma venne accettato dopo l'incontro che ebbe con Baird a Londra. Si trasfer\u00ec quindi negli Stati Uniti e nel 1936 entr\u00f2 nei Laboratori CBS. Un anno dopo divenne un cittadino naturalizzato degli Stati Uniti.\nOltre al lavoro sullo sviluppo del LP, Goldmark mise a punto una tecnologia per televisione a colori, mentre lavorava alla CBS. Il sistema, svelato per la prima volta il 29 agosto 1940, e mostrato alla stampa il 3 settembre usava una ruota di colori in rapida rotazione che alternava la trasmissione di rosso, verde e blu. Il sistema usava una trasmissione a 343 linee, circa 100 meno di quella in bianco e nero, e un diverso tasso di scansione di campo, e quindi non era compatibile con i televisori all'epoca sul mercato senza un adattatore. \nSebbene la CBS trasmise a colori con il sistema Goldmark nel 1950-1951, il \"colore compatibile\", la tecnologia sviluppata per RCA e NBC (da un team guidato da Richard Kell, George H. Brown e altri) era compatibile con la TV in bianco e nero. Goldmark e altri sottolinearono che il sistema a ruota di colore della CBS forniva una migliore qualit\u00e0 dell'immagine (anche se a risoluzione inferiore) rispetto al sistema della RCA, ma il problema di compatibilit\u00e0 rappresent\u00f2 un grosso ostacolo. Un sistema migliorato RCA/NBC venne presentato nel luglio 1953 \u00e8 divenne lo standard del settore scelto dalla \"Commissione federale delle comunicazioni\" (FCC) nel dicembre 1953. Ironia della sorte, le telecamere che utilizzavano il sistema ruota di colori continuarono ad essere usate, per la ricerca scientifica, per diversi decenni ancora, tra cui le telecamere usate dalla NASA per documentare, durante gli anni 1970, diversi atterraggi di moduli lunari sul satellite terrestre.\nDopo il successo del disco LP, Goldmark trascorse i successivi due decenni ai Laboratori CBS lavorando a varie invenzioni, soprattutto sull\"'Electronic Video Recorder\" (videoregistratore), del quale fu il capo progetto. Questo futuristico dispositivo video che consentiva di riprodurre a casa dei film utilizzando bobine contenute in cassette di plastica, venne annunciato nel 1967. Un prototipo B&amp;W venne presentato nel 1969 (con promessa di riproduzione a colori negli anni successivi), ma l'invenzione ebbe difficolt\u00e0 ad affermarsi quando si rivel\u00f2 difficile e costoso da produrre. La CBS era anche preoccupata per la possibilit\u00e0 di concorrenza da parte di dispositivi di home video, in particolare quelli che potevano anche registrare - una paura che alla fine si rivel\u00f2 preveggenza. Come era accaduto per la televisione a colori, il sistema di Goldmark con EVR su pellicola venne sostituito da un'altra tecnologia, in questo caso della Sony, l'U-Matic 3/4\" in formato videocassetta alla fine del 1971, poich\u00e9 il formato cassetta si rivel\u00f2 meno costoso e pi\u00f9 efficace. Tuttavia, il disco di vinile di Goldmark, il long-playing, rimase lo standard nel settore della musica fino a quando il CD lo rimpiazz\u00f2 alla fine degli anni 1980.\nPer questo gli venne conferita la Elliott Cresson Medal nel 1969.\nAvvicinandosi l'et\u00e0 di 65 anni e quindi l'obbligatorio pensionamento, Goldmark lasci\u00f2 i CBS Laboratories nel 1971 e costitu\u00ec la \"Goldmark Communications\", dove persegu\u00ec la ricerca sull'uso delle tecnologie di comunicazione per fornire servizi come la teleconferenza e la possibilit\u00e0 di realizzare visite mediche da remoto alle persone abitanti in aree rurali. Finanziato dal National Science Foundation, nei primi anni 1970, il \"New Rural Society Project\" (\"Nuovo progetto della Societ\u00e0 Rurale\") venne ospitato alla Fairfield University di Fairfield nel Connecticut, e gli consent\u00ec di condurre uno studio pilota in tutto lo stato dell'Eastern Connecticut e nelle zone rurali della Contea di Windham.\nIl 22 novembre 1977, il presidente Jimmy Carter insign\u00ec Goldmark con la National Medal of Science \"Per i contributi allo sviluppo delle scienze della comunicazione per l'educazione, l'intrattenimento, la cultura al servizio dell'umanit\u00e0\".\nGoldmark mor\u00ec in un incidente stradale il 7 dicembre 1977 nella Contea di Westchester."}
{"id": "3662773", "revid": "1005847", "url": "https://it.wikipedia.org/wiki?curid=3662773", "title": "Elezioni parlamentari in Bulgaria del 1997", "text": "Le elezioni parlamentari in Bulgaria del 1997 si tennero il 23 aprile per il rinnovo dell'Assemblea nazionale. In seguito all'esito elettorale, Ivan Kostov, espressione di Forze Democratiche Unite, divenne Primo ministro."}
{"id": "3662775", "revid": "767487", "url": "https://it.wikipedia.org/wiki?curid=3662775", "title": "Diane Schuur", "text": "Biografia.\nCome Stevie Wonder, Diane Schuur \u00e8 cieca dalla nascita a causa di una retinopatia del prematuro. Cresciuta alla periferia di Seattle, fu incoraggiata a cantare dai suoi genitori. Soprannominata \u201cDeedles\u201d, da bambina le sue cantanti preferite erano Sarah Vaughan e Dinah Washington.\nSi esib\u00ec per la prima volta a dieci anni all'Holiday Inn di Tacoma cantando musica country. Frequent\u00f2 la scuola statale per ciechi dello Stato di Washington. La sua carriera ebbe una svolta nel 1979 quando Stan Getz l'ascolt\u00f2 cantare \"Amazing Grace\" al Monterey Jazz Festival, ove Schuur ritorn\u00f2 nel 1988 e nel 1991.\nNel 1982 Getz le chiese di unirsi a lui al concerto alla Casa Bianca. Nancy Reagan la invit\u00f2 a esibirsi ancora assieme alla Count Basie Orchestra nel 1987. Stan Getz suon\u00f2 nei suoi primi tre album \"Deedles\" (1984), \"Schuur Thing\" (1985) e \"Timeless\" (1988).\nNel 1985, durante il suo tour in Estremo Oriente, si esib\u00ec assieme a B. B. King durante il festival di Tokio. I due realizzarono poi l'album \"Heart to Heart\" che, pubblicato nel maggio del 1994, raggiunse la vetta della classifica di Billboard.\nDodici fra gli album di Diane Schuur hanno raggiunto la \u2018'Top 10 Jazz Album'\u2019 di Billboard, compreso \"Diane Schuur: Live in London\" del 2006.\nPremi e riconoscimenti.\nDiane Schuur ha vinto due Grammy Award come miglior voce jazz femminile nel 1986 e nel 1987."}
{"id": "3662782", "revid": "15756", "url": "https://it.wikipedia.org/wiki?curid=3662782", "title": "Episodi di Person of Interest (prima stagione)", "text": "La prima stagione della serie televisiva Person of Interest, composta da 23 episodi, fu trasmessa in prima visione negli Stati Uniti d'America dall'emittente CBS dal 22 settembre 2011 al 17 maggio 2012.\nIn Italia \u00e8 stata trasmessa in prima visione sul canale pay Premium Crime, della piattaforma Mediaset Premium, dal 27 aprile 2012. Contemporaneamente, Mediaset ha reso disponibile anche \"free to air\" su Italia 2 il primo episodio della stagione. La trasmissione completa in chiaro \u00e8 avvenuta invece su Italia 1 dal 16 settembre al 21 dicembre 2012.\nNei paragrafi dedicati a ciascun episodio sono indicate le \"persone d'interesse\" principali, le identit\u00e0 dei quali sono solitamente mostrate in anticipo nelle sigle di apertura di puntata. Sono, inoltre, segnalate le eventuali presenze di flashback e le occasionali anomalie riguardanti le sigle dei rispettivi episodi.\nLa macchina della conoscenza.\nTrama.\nLa serie si avvia con un flashback che riguarda un uomo, John Reese, insieme a una donna su un letto. All'epoca attuale, invece, nel 2011, Reese vive da senzatetto a New York. In un vagone della metropolitana, l'uomo viene attaccato da una banda di malviventi ma riesce a neutralizzare da solo i cinque teppisti. Condotto alla stazione di polizia dell'Ottavo Distretto, il barbone viene interrogato dalla detective Jocelyn \"Joss\" Carter, per poi essere liberato grazie ad un avvocato chiamato da Harold Finch. Mentre la detective Carter tenta di raggiungere il senzatetto, questi viene prelevato in auto e portato dal signor Finch, ricco e misterioso uomo sofferente di zoppia, che rivela di conoscere il passato dell'uomo. Reese era un agente della CIA, creduto morto dalla stessa agenzia, e in questi ultimi mesi stava cercando di suicidarsi. Harold afferma di possedere una lista di nomi di persone coinvolte in futuri episodi di violenza, ma che non gli \u00e8 dato di sapere se saranno vittime o carnefici: dacch\u00e9 il lavoro che offre a Reese \u00e8 di prevenire i crimini che commetteranno o che subiranno. Reese declina l'offerta di Finch, dandogli del pazzo.\nRicercato dalla polizia, John cambia successivamente aspetto e si addormenta nella camera di un albergo. In una seconda analessi, una donna guarda la televisione con espressione incredula. Sullo sfondo, John le chiede cosa c'\u00e8 che non vada.\nAl suo risveglio, Reese si ritrova legato sul letto. Liberatosi, trova Harold ad aspettarlo. Quest'ultimo gli rivela che ha anche informazioni su Jessica, la sua ex fidanzata. Reese inizialmente lo attacca, ma Finch riesce a convincerlo ad aiutarlo nelle indagini su Diane Hansen, un'avvocatessa. Harold porta John al suo quartier generale, una biblioteca abbandonata, ufficialmente senza un proprietario. In seguito, l'ex agente CIA inizia le sue indagini sulla Hansen. Reese riesce a risalire a James Wheeler, un collega della donna, e a Lawrence Pope, un malvivente accusato d'aver assassinato i suoi amici per una storia di droga. Hansen \u00e8 la rappresentante della pubblica accusa nel processo contro Pope: a deporre \u00e8 chiamato il detective Lionel Fusco. Finch, intanto, aggiorna Reese: la Hansen \u00e8 andata in prigione a parlare con Pope. Dalla conversazione tra Pope e la Hansen, ascoltata da Reese, si risale al fratello di quest'ultimo, Michael, testimone degli omicidi della gang: Michael ha raccontato tutto a Lawrence, il quale si \u00e8 poi autoaccusato del delitto per proteggere il fratello.\nIn un terzo flashback, John rivela alla donna, Jessica, di aver abbandonato l'esercito. Dal televisore, scopriamo che le tre analessi sono ambientate l'11 settembre 2001, il giorno dell'attentato al World Trade Center di New York.\nJohn scopre che Wheeler potrebbe essere coinvolto nel caso e, in seguito raggiunge Michael Pope, ma questi riesce a fuggire dopo che, tuttavia, l'ex agente gli ha infilato in tasca un cellulare per rintracciarlo. Successivamente Reese si reca al quartier generale della gang, capeggiata da Anton O'Mara, che lo aveva in precedenza aggredito, regolando definitivamente i conti con loro, ferendoli e derubandoli delle proprie armi. Finch segnala poi al collega che qualcuno ha trovato Michael Pope e ha intenzione di ucciderlo, facendo credere che sia stato un regolamento di conti tra gang; l'ex agente li anticipa, riuscendo a recuperare l'uomo e scoprendo che due detective corrotti del NYPD volevano ucciderlo: a capo di questi c'\u00e8 James Stills della Sezione Narcotici. Stills e i suoi uomini ricevono le soffiate per le partite di droga, vanno agli incontri, uccidono tutti e rubano droga e soldi; inoltre, per incastrare Pope, hanno Fusco dalla loro parte.\nAlla richiesta di spiegazioni da parte di Reese su come Finch ottiene la lista di persone coinvolte in crimini, il milionario inizia a spiegare che, dopo gli attentati dell'11 settembre 2001, ha creato per il governo un sistema informatico, chiamato La Macchina (\"The Machine\" in lingua originale). La Macchina, ideata inizialmente per prevedere soltanto attacchi terroristici collegandosi agli impianti di sorveglianza audiovisivi sparsi per tutto il territorio della Nazione, si \u00e8 dimostrata in grado di prevedere tutti i crimini premeditati. Per tale motivo Harold aveva deciso di dividere i numeri di previdenza sociale delle persone esaminate dal sistema in \"rilevanti\" e \"irrilevanti\": quelli \"rilevanti\" sarebbero stati spediti alle agenzie governative di sicurezza, le quali hanno il compito di impedire gli attentati, e quelli \"irrilevanti\" sarebbero stati cancellati dalla Macchina ogni giorno a mezzanotte: tuttavia dei crimini sarebbero stati commessi, coinvolgendo come vittime o come colpevoli gli individui segnalati.\nFinch lo considera inaccettabile. I componenti hardware della Macchina sono custoditi dal governo in un luogo segreto, ma Finch riesce ad accedere alla lista dei crimini irrilevanti tramite un accesso secondario. Seppure scettico, Reese decide di continuare ad aiutare Harold. Un collega della Carter, intanto, aggiorna la donna sulla sparatoria che ha coinvolto O'Mara e i suoi uomini.\nIl giorno seguente, Lawrence Pope viene ucciso nella sua cella, mentre la Hansen chiede un incontro con Stills. Dopo averla seguita, Reese assiste all'incontro. Sorpreso, Reese scopre che in realt\u00e0 proprio la Hansen si era accordata con Stills e che dietro a tutto il complotto c'era lei: infatti la donna vuole la morte di Wheeler, venuto a conoscenza del piano criminoso. A questo punto Fusco sorprende John, portandolo dai colleghi. L'ex agente viene colpito da Stills e portato da Fusco fuori citt\u00e0 per essere ucciso. Durante il tragitto, Reese chiede a Fusco di lavorare per lui, ma il poliziotto corrotto deride John. Questi riesce improvvisamente a liberarsi dalla prigionia e spara a Fusco, dopo essersi assicurato che questi indossi il giubbotto antiproiettile, grazie al quale si salva. Reese giunge a casa di Wheeler appena in tempo per salvarlo, uccide Stills e fa s\u00ec che il progetto criminale della Hansen salti fuori a sorpresa durante un processo. Parzialmente ripresosi, Fusco viene rintracciato da John: l'ex agente gli spiega che Stills \u00e8 morto ed \u00e8 nel portabagagli dell'auto del poliziotto, ucciso con la pistola di quest'ultimo, ma la polizia penser\u00e0 che \u00e8 in Messico, mentre i cartelli della droga penseranno che \u00e8 in un programma protezione testimoni. Fusco \u00e8 pertanto alla merc\u00e9 di Reese, dovr\u00e0 essere la sua \"talpa\" nella polizia se non vorr\u00e0 essere incastrato per l'omicidio di Stills. Nel frattempo, Carter arresta uno degli scagnozzi del detective ucciso e lo interroga proprio su John.\nUna voce dal passato.\nTrama.\nDopo aver salvato da alcuni sicari assoldati dalla moglie di questi un uomo di nome Bill, Reese pedina Finch per scoprire pi\u00f9 informazioni sul suo conto, quando quest'ultimo chiama l'ex agente per assegnargli un'altra missione. Alla fine della telefonata John perde le tracce di Harold. Mentre la detective Carter continua ad indagare su Reese, noto ai poliziotti e alla donna semplicemente come \"L'uomo con la giacca\" Harold espone il nuovo caso a John: il milionario ha ricevuto dalla Macchina il numero di previdenza sociale di Theresa Whitaker, una ragazza di 15 anni uccisa nel 2009.\nUn flashback ci porta al 10 giugno 2002. Un collega e amico di Finch lo va a trovare, e questi all'epoca non \u00e8 ancora zoppo. I due uomini hanno licenziato met\u00e0 dei loro impiegati per iniziare il progetto della creazione della \"Macchina\": Finch ormai ha insegnato alla \"Macchina\" a \"seguire gli abitanti\" di New York; al sistema non resta che \"selezionarli\" per individuare i terroristi prima che agiscano e per questo lavoro ci vorranno ancora quattro o cinque anni.\nSi ritorna al 2011. Harold aggiorna John: due anni prima il padre di Theresa Whitaker, Grant, imprenditore immobiliare in crisi, aveva condotto i suoi familiari ad una gita in barca, li uccise tutti e poi si suicid\u00f2; la polizia ritrov\u00f2 tutti i corpi, tranne quello di Theresa. Reese decide di tornare a parlare con Fusco, chiedendogli di procurargli il file del caso. Letti i documenti, John comprende che Grant \u00e8 in realt\u00e0 stato ucciso da un killer professionista. Finch si reca invece, a parlare con Elizabeth Whitaker, moglie di Derek e zia di Theresa. Intanto, la detective Carter prosegue le sue indagini su John: l'ex agente della CIA compare tra le persone scomparse nel 2007 ma il suo file con i dati personali \u00e8 stato rimosso dall'FBI. Derek Whitaker sembra essere scomparso, mentre Reese trova Theresa in un gruppo di skaters: clonando il cellulare di un ragazzo schedato dalla polizia, John la segue, e, scoperto, viene ferito dalla ragazza con un taglierino. Reese scopre, poi, che Harold lavora come ingegnere informatico all'IFT, una societ\u00e0 di sua propriet\u00e0 , conducendo una doppia vita. John comunica al collega che la ragazza \u00e8 viva all'insaputa di tutti e che si guadagna da vivere clonando bancomat.\nL'ex agente interroga un informatore di Fusco, che gli rivela il nome di un sicario su commissione, con cui Reese va a parlare in prigione: il killer ha ucciso tutti lasciando viva Theresa, perch\u00e9 non uccide i ragazzini. Finch scopre qualcosa: Grant Whitaker ha sempre trattato le compravendite privatamente, tranne che in un caso, quando compr\u00f2 un paio di terreni in societ\u00e0 con la holding Landale Financials. John e un nuovo sicario, nome in codice IRS, trovano Theresa: nello scontro tra i due Reese ha la meglio, ma l'assassino si salva grazie al suo giubbotto antiproiettile. Dopo aver raggiunto nuovamente Theresa, Reese la conduce in un albergo, dove arriva anche Finch. Si scopre, inoltre, che i terreni comprati da Grant e dalla Landale erano inquinati dal petrolio. Grant non si poteva permettere di comprarli, quindi Derek consigli\u00f2 al fratello di acquistare gli appezzamenti assieme alla holding: dopo la bonifica, il prezzo dei terreni sarebbe salito, e l'erede della propriet\u00e0, una volta eliminata Theresa, sarebbe stato Derek.\nNel 2007, il collega di Finch scopre che La Macchina \u00e8 in grado di rilevare qualsiasi tipo di crimine, e che quindi molte persone comuni, tra le quali Jessica Arndt, l'ex compagna di John, sono morte, quando potevano essere salvate. In questo momento, compresi i due creatori, solo otto persone al mondo sono a conoscenza dell'esistenza della \"Macchina\". Ogni giorno, a mezzanotte, La Macchina elimina la lista dei \"crimini non rilevanti per la sicurezza nazionale\".\nNel presente, il killer IRS, ingaggiato da Jimmy Calhoun, presidente della Landale, ha trovato Derek: sotto minaccia di morte, lo zio di Theresa decide di non rivelare dove si nasconde la ragazza, anche perch\u00e9 non lo sa, ma viene comunque ucciso. La squadra di Carter \u00e8 chiamata per l'omicidio e comincia ad indagare su Theresa. Poco dopo, da una telefonata di Theresa alla zia, il sicario scopre in quale albergo si nasconde la ragazza. IRS arriva a Theresa e a Harold, ma, poco prima di sparare viene freddato da Reese. In seguito, John si mette in contatto la detective Carter, chiedendole in incontro in un parco: la detective si porta dietro mezza squadra della polizia, ma ad aspettarla c'\u00e8 solo Theresa, mentre Reese e Finch seguono il tutto poco distanti. Calhoun viene arrestato da Fusco e da altri agenti della polizia. La ragazza decide di non rivelare nulla su Harold e John e va ad abitare da zia Elizabeth, ignara del fatto che Theresa fosse ancora viva. Infine, Finch decide di abbandonare il suo lavoro di copertura all'IFT. Si scopre che Harold ha cofondato la compagnia con il suo amico e che quest'ultimo \u00e8 morto nel 2010.\nIl reduce.\nTrama.\nFinch e Reese indagano su Joseph \"Joey\" Durban, ex Marine ritornato dall'Afghanistan. L'uomo lavora come portiere in un palazzo nel centro di New York ed \u00e8 fidanzato con Pia Moresco. John segue Durban mentre sta entrando in banca: qui, l'ex marine compie una rapina assieme ad altri tre complici.\n12 febbraio 2006: in un aeroporto Reese viene raggiunto dalla sua ex compagna, Jessica.\nSi ritorna al presente. Joey consegna diversi soldi a una donna. In seguito, un tassista consegna dei soldi a Durban: il tassista \u00e8 un ex Marine della stessa unit\u00e0 di Durban, oltre ad essere uno dei suoi complici. Harold scopre che Willis, il tassista, si \u00e8 fermato nel locale di Sam Latimer, veterano della guerra del Golfo, nonch\u00e9 capo della banda. Per far s\u00ec che John s'infiltri nel gruppo, Finch gli procura una storia di copertura. Nel frattempo, l'informatico riesce a incastrare Willis, facendolo arrestare dal NYPD a causa di diverse armi nel portabagagli, messe dallo stesso Harold. Intanto, la Carter viene aggiornata dal detective Molina sull'\"uomo con la giacca\": un individuo corrispondente alla sua descrizione era presente nella banca rapinata, e, dato che i rapinatori sono ex membri dell'esercito, Reese \u00e8 sospettato di essere uno dei complici. Con l'arresto di Willis, Latimer chiama Reese, noto alla banda come Tony: l'ex agente della CIA era stato accettato, dopo un po' di scetticismo, come nuovo membro.\n12 febbraio 2006: si scopre che Jessica non ha aspettato il ritorno di John dalle sue missioni con la CIA, fidanzandosi con un altro uomo, Peter.\nIl detective Molina aggiorna nuovamente la detective Carter: la banda si \u00e8 resa responsabile di dodici colpi, non hanno mai ucciso, ed escono sempre dopo circa un minuto. Pedinando Joey, Reese scopre che la donna, pagata dall'uomo, ha una figlia. John riesce a parlare con Durban, e, dopo aver finito con lui, si reca a spiare gli altri membri della banda. Uno dei membri, Straub, chiede a Latimer pi\u00f9 soldi per risolvere i suoi debiti di gioco: il capo della gang gli promette un grosso colpo che pu\u00f2 fruttargli 50 000 $. Quando Straub avr\u00e0 saldato il debito, potr\u00e0 uscire dal gruppo. Nel frattempo, all'Ottavo Distretto, il detective Molina risale a Teddy Dalloway, ex Marine e complice di Durban e di Straub nelle rapine. Durante la serata, Reese \u00e8 costretto a compiere una rapina in una bisca clandestina, ma la polizia, guidata da Molina e dalla Carter, ha rintracciato Dalloway e con lui anche il resto della banda. Harold avverte il proprio agente dell'arrivo della polizia e John avvisa i rapinatori, che sono costretti a fuggire con un malloppo esiguo. La detective Carter e Molina giungono sul posto con qualche secondo di ritardo.\nNella mattinata seguente, Latimer ordina a Straub di uccidere Reese al termine del successivo colpo. Durban confida a John che, dal suo ritorno in patria, egli finanzia economicamente la vedova e la figlia di Frank Stephens, ex Marine ucciso in Afghanistan dopo essere andato in missione al posto di Joey. Reese va anche a parlare con Pia Moresco. Frattanto, la detective Carter aggiorna Molina: due ex Marine, Platt e Santos, un tempo compagni di rapine di Latimer, sono stati uccisi; dopo quattro o cinque rapine, infatti, il veterano decide di uccidere parte della propria banda, reclutando altri membri. Latimer parla con uno scagnozzo del suo capo: la banda deve fare una rapina al deposito prove della polizia; in cambio gli uomini avranno $ 50.000 a testa per la riuscita del colpo. Finch scopre che Latimer ha deciso di far fuori l'intera banda e si precipita nel deposito prove, riuscendo ad anticipare i rapinatori. I criminali arrivano sul posto, riuscendo a entrare facilmente: mentre John e Dalloway tengono d'occhio Finch e i poliziotti, Durban e Straub vanno a prelevare una prova situata nel deposito. Quando stanno per uscire dall'edificio, Dalloway viene colpito e ferito da un colpo di pistola sparato da uno dei poliziotti. Il gruppo riesce a uscire, ma la polizia \u00e8 allertata: giunto al furgone, Straub viene ucciso da Latimer, il quale fa fuori anche Dalloway. Reese e Durban escono illesi: l'ex agente consiglia all'ex marine di fuggire dalla citt\u00e0, perch\u00e9 alla fine la polizia riuscir\u00e0 a risalire a lui. Poco dopo la detective Carter, prendendo la radio di Dalloway, comunica con John, dicendogli che continuer\u00e0 a cercarlo. La Carter ed il detective Molina si recano al deposito delle prove, dove incrociano Harold, e scoprono che i rapinatori hanno prelevato il fascicolo nominato \"Elias, M.\" Reese, infine, trova Latimer morto: il suo misterioso capo l'ha eliminato.\n12 febbraio 2006: Jessica \u00e8 ancora disposta a lasciare Peter, se Reese le dir\u00e0 di aspettarlo al suo ritorno dal lavoro alla CIA, ma Reese, pur volendo stare con lei, non dice nulla e la donna se ne va.\nCura te ipsum.\nTrama.\nL'episodio si inizia con le presunte ultime parole di una donna in punto di morte. Poco dopo la scena si sposta in un ospedale nel quale si vede Finch ricoverato: il milionario finge di avere un problema alla schiena per farsi curare da Megan Tilman, una dottoressa alla quale sostituisce il cercapersone dopo aver manipolato una telecamera. La Macchina ha inviato alla squadra proprio il numero della donna. Spiandola, Reese scopre che, dopo il lavoro, la Tilman si reca in un locale, dove passa tutta la serata: qui Reese nota un tizio che ha gi\u00e0 incrociato la Tilman durante la giornata, Andrew Benton. L'uomo porta con s\u00e9 benzodiazepine, psicofarmaco spesso usato dagli stupratori. John, parlando con il barista, scopre che la Tilman si reca spesso nel locale, in pratica non dorme quasi mai. Indagando su Benton, Harold risale sia alla sua professione, quella di banchiere d'investimenti, che alle accuse per stalking, molestie e abusi sessuali per le quali non \u00e8 mai stato incriminato. Secondo l'ipotesi di Reese, Benton sta puntando la dottoressa Tilman come prossima vittima. Dopo essere entrato nella casa di Benton, Reese copia i dati del suo PC in una chiavetta ed esce.\nAll'Ottavo Distretto, la Carter continua a riguardare i filmati della precedente rapina effettuata in un deposito prove del NYPD, notando una breve conversazione fra John e Harold. La Carter risale a Norman Burdett, l'identit\u00e0 fittizia usata da Finch in quell'occasione. Nel frattempo, Lionel Fusco \u00e8 raggiunto da alcuni membri del cartello dei Torero di Sinaloa: Stills aveva rubato 1 000 000 $ in cocaina al cartello, ma ora ha fatto perdere le sue tracce , e che il resto dei suoi uomini \u00e8 in prigione, arrestati dal detective Carter. Nel frattempo Lionel \u00e8 costretto a restituire i soldi al cartello, nonostante lui non li abbia. Nella serata, John segue nuovamente la Tilman nel solito bar; la donna viene raggiunta da Benton, che tenta di portarla a casa sua, ma la Tilman trova una scusa e lo respinge. Non convinto dal colloquio, Reese continua a seguire la Tilman: la dottoressa spia Benton, quindi l'ex agente capisce che in realt\u00e0 \u00e8 la donna a insidiare il banchiere.\nIn mattinata, John raggiunge Fusco per ottenere il file su Benton: in cambio del fascicolo, Lionel chiede a Reese di proteggerlo dal cartello ma l'ex agente si rifiuta, minacciando il poliziotto di farlo incriminare, rimpiazzandolo. Grazie al file su Benton, Harold e John risalgono al movente della Tilman: nel 1996, Benton, dopo averla drogata, aggred\u00ec sessualmente Gabrielle Tilman, ma la ragazza lo denunci\u00f2 solo dopo due giorni: gli esami tossicologici erano stati negativi per cui Benton era tornato in libert\u00e0. La ragazza mor\u00ec poi nel 1997 suicidandosi con un'overdose. In seguito, Burdett/Finch accoglie la Carter presso un'abitazione di copertura: nonostante l'iniziale scetticismo della donna, Norman/Harold la convince di non conoscere \"l'uomo con la giacca\". John, intanto, si mette sulle tracce di un nuovo poliziotto da ricattare. Il giorno dopo, l'ex agente continua a seguire la Tilman, riuscendo ad avere un colloquio con lei durante una riunione di un gruppo di sostegno: come con Benton, la Tilman si presenta a Reese come Kate Leeman. Finch risale a questa identit\u00e0 fasulla, scoprendo che esiste a suo nome una casa a Mount Hawke: entrato nell'abitazione, John scopre che la dottoressa ha organizzato un dettagliato piano omicida, conservando una quantit\u00e0 tale di soda caustica da far sparire in poco tempo il cadavere di Benton. Ritenendo che, anche se la Tilman riuscisse nel suo piano, il senso di colpa per l'omicidio di Benton la distruggerebbe, Reese decide di passare al \"piano B\".\nL'ex agente finge di voler aiutare Fusco a sbarazzarsi dei membri del cartello della droga. Tuttavia, invece di ucciderli, Reese li neutralizza, rubando loro un ulteriore quantitativo di droga. Trovato Benton, John lo stordisce e lo porta alla stazione di polizia con la droga rubata. Nonostante ci\u00f2, la mattina dopo il banchiere \u00e8 gi\u00e0 fuori dell'edificio, grazie ai suoi avvocati. Durante la sera, la Tilman decide di agire, recandosi presso l'appartamento di Benton: Reese dovrebbe intervenire, ma \u00e8 sorpreso dai membri del cartello, che lo stordiscono. Sentitosi tradito da John, Lionel decide di \"vendere\" l'ex agente ai membri del cartello. Nel frattempo, Benton giunge alla sua abitazione, che trova aperta, ed entratoci, viene prima colpito con un taser dalla dottoressa, e poi portato su un furgone verso la casa di Mount Hawke. Contemporaneamente, Reese riesce a liberarsi dalla prigionia dei Torero, neutralizzando nuovamente i criminali. L'ex agente raggiunge la Tilman e la ferma, convincendola a consegnargli le chiavi del furgone, con Benton all'interno. Il mattino successivo, Fusco vieme trasferito nel distretto della detective Carter, proprio di fronte alla sua scrivania: si scopre che l'altro poliziotto che John ha spiato, fotografandolo con delle prostitute, \u00e8 appunto il capo distretto della Carter. Questi, ricattato da Reese, \u00e8 stato costretto ad assegnare il posto a Lionel. Nella casa della Tilman/Leeman a Mount Hawke, Reese libera Benton, costringendolo a un faccia a faccia: Reese chiede a Benton cos'\u00e8 meglio fare, se lasciarlo sopravvivere oppure che l'ex agente lo uccida. Il finale rimane in sospeso.\nIl giudizio.\nTrama.\nL'episodio si apre in un parcheggio con un uomo travolto e ucciso da un'auto. Finch e Reese s'incontrano in un bar: Samuel Gates \u00e8 il nuovo \"numero\" consegnato dalla Macchina. Gates \u00e8 un giudice e ha un figlio, Samuel \"Sam\" Gates Jr., orfano di madre. Cristina Rojas \u00e8 la baby-sitter del bambino. Seguendo il giudice, si scopre che ha diversi nemici. Da un cellulare, John intuisce che l'obiettivo di alcuni malviventi \u00e8 rapire il figlio: l'ex agente arriva a casa Gates, dove viene sopraffatto da dei criminali, che lo feriscono e fuggono con il bambino. In seguito, il giudice viene contattato dai rapitori, e poco dopo raggiunto anche da Reese, con cui collabora da subito per cercare di risalire ai delinquenti. L'ex agente risale all'abitazione della Rojas, trovandola morta nel suo appartamento, sicuramente uccisa dai criminali.\nAll'Ottavo Distretto, la Carter inizia a indagare su Fusco: quest'ultimo arriva dal Cinquantunesimo Distretto, nel Bronx, uno dei pi\u00f9 corrotti di New York. John contatta Lionel per iniziare a lavorare sul caso Gates. Successivamente pedina uno dei rapitori, membro di una gang dell'Europa orientale, riuscendo a neutralizzarlo. La Carter, intanto, viene chiamata sulla scena del crimine dell'omicidio Rojas. In seguito, i malviventi contattano nuovamente il giudice: a loro non interessano soldi, bens\u00ec il caso di Angela Markham contro la Procura di Stato. I criminali vogliono che lo Stato perda, altrimenti Sam sar\u00e0 ucciso. Angela Markham \u00e8 la PR di una societ\u00e0 d'informatica che sei settimane prima si \u00e8 ubriacata, investendo un suo collega: l'accusa \u00e8 di omissione di soccorso. Reese parla con Leon Turski, il delinquente che ha neutralizzato, ma non gli rivela nulla. Fusco, nel frattempo, decide di aiutare la Carter nel caso Rojas.\nAl tribunale, Harold segue le mosse del giudice Gates. John ottiene, invece, da Turski un indirizzo, dove viene pagato dai suoi capi. Durante il processo, Gates accoglie le obiezioni dell'avvocato della Markham, tra lo stupore del pubblico ministero Monica Ramirez. Ascoltando una chiamata dell'accusata, Finch capisce che la donna lavora con il capo della gang. Arrivato all'indirizzo indicatogli, Reese neutralizza Drost, un altro criminale, e scopre che in una stanza la banda sta riciclando denaro: l'ex agente decide di rubare $ 500.000. Harold, intanto, scopre che la societ\u00e0 per la quale lavora la Markham crea programmi per le banche affinch\u00e9 trovino il denaro sporco in circolazione, e due anni fa \u00e8 stata responsabile dell'installazione di un sistema di anti-riciclaggio. Alla OneState Bank, il milionario raggiunge una postazione dalla quale riesce a scoprire che, ogni mattina, la Markham disabilita il software della banca per tre minuti, durante i quali vengono versati diversi milioni di dollari. John, nel frattempo, interroga i due membri della banda che ha catturato, riuscendo a ottenere il nome del loro capo: Jarek Koska. Contemporaneamente, Lionel lo avvisa di aver scoperto la societ\u00e0 con cui Koska ricicla illegalmente i propri soldi: la Coldfield Holdings.\nMentre Reese tenta di trovare e di salvare Sam, Finch assiste all'assoluzione della Markham dalle accuse. La donna per\u00f2, all'uscita dal tribunale viene rapita da Reese. All'incontro tra Gates e Koska, il criminale sta per uccidere sia il giudice che suo figlio, ma John si presenta con Markham in ostaggio. Harold, inoltre, ha trasferito tutto il denaro dei clienti di Koska su un conto offshore: Reese annuncia al boss che, se non lascer\u00e0 andare i Gates, il suo collega notificher\u00e0 ai clienti che hanno perso tutti i soldi e che \u00e8 stato Koska a rubarli. Nonostante ci\u00f2, il capo della gang decide di far uccidere tutti, ma John riesce a sgominare i malviventi. Finch riesce a far trovare nuove informazioni al PM Ramirez sul caso Markham, e durante la serata Carter e Fusco raggiungono l'appartamento e la stanza dove Reese ha legato e imbavagliato tutti i criminali, compresa la donna, insieme ai soldi che la gang riciclava.\nCorruzione.\nTrama.\nLa nuova \"persona d'interesse\" \u00e8 una signora di nome Zoe Morgan. Per avvicinarla, Reese interpreta la parte del nuovo autista della donna. L'ex agente la porta ad un appuntamento osservandola acquistare una pistola. La donna consegna poi l'arma al tenente Allan Gilmore: Zoe Morgan \u00e8, infatti, una faccendiera, incaricata di ritrovare la pistola perduta del nipote di Gilmore. La mattina dopo, la detective Carter lavora all'omicidio di Vincent De Luca, un mafioso attivo nella zona di Brighton Beach accusato di rapina, racket e dell'omicidio di Marlene Elias nel 1973. Quest'ultima era stata uccisa con lo stesso coltello usato per uccidere De Luca: l'arma era sparita, assieme alle altre prove del caso, a causa del furto compiuto precedentemente nel deposito della polizia dalla banda di Sam Latimer.\nNel frattempo, Reese porta la Morgan a trattare un affare con Samuel Douglas, dirigente nel settore crisi e risanamento della Virtanen Pharmaceuticals, e con Mark Lawson, capo di Douglas. Un blogger, Anthony Talbot, possiede una registrazione che proverebbe una relazione extraconiugale di Lawson con un'altra donna. Il file dev'essere distrutto poich\u00e9 se il suocero di Lawson, Robert Keller, il quale \u00e8 anche il presidente della Virtanen, scoprisse la tresca, licenzierebbe il genero. La Morgan acquista dunque la registrazione da Talbot in cambio di $ 40.000. All'Ottavo Distretto, la Carter convoca l'ex detective Sullivan per discutere dell'omicidio di Marlene Elias: all'epoca dei fatti si sapeva che De Luca era l'assassino della Elias, perch\u00e9 aveva anche lasciato un'impronta sul coltello usato per uccidere la vittima, ma il procuratore fu comprato dalla mafia. Marlene era una cameriera in un night club di propriet\u00e0 del boss mafioso Gianni Moretti Sr: i due ebbero una relazione, ma Moretti, infastidito dalla richiesta della donna di lasciare la moglie, mand\u00f2 De Luca a ucciderla. La Elias e Moretti ebbero anche un figlio, Carl: Moretti non lo prese con s\u00e9, perci\u00f2 fin\u00ec in affidamento; seconda la Carter l'assassino di De Luca \u00e8 stato proprio Carl.\nDurante il secondo incontro tra la Morgan e i vertici della Virtanen, la donna consegna a Douglas la registrazione compromettente, ma gli scagnozzi del dirigente cercano di portare via la donna con loro: a questo punto interviene John, che salva la faccendiera. La copertura di Reese \u00e8 saltata, perci\u00f2 l'uomo decide di giocare a carte scoperte con la Morgan: la donna gli rivela allora di aver fatto una copia del file. Successivamente, si scopre che Douglas ha fatto uccidere Talbot, e la Morgan approfitta di un attimo di distrazione di John per dileguarsi. Dalla copia della registrazione, di bassa qualit\u00e0, Finch risale a Dana Miller, impiegata alla Virtanen: sei mesi prima, il milionario aveva gi\u00e0 ricevuto il numero della donna dalla Macchina, ma non era riuscito a salvarla. La Miller era ufficialmente morta per aneurisma cerebrale, ma evidentemente era stata uccisa da Lawson. Mentre Reese cerca la faccendiera, Harold si presenta alla Virtanen come il signor Partridge, nuovo azionista di minoranza. Finch incontra Lawson, Douglas e Keller, e viene a sapere che l'azienda sta per mettere in commercio un nuovo farmaco, il Sylocet. All'Ottavo Distretto, Sullivan contatta la Carter, fornendole alcune informazioni sull'infanzia turbolenta di Carl Elias.\nHarold riesce a ricostruire parzialmente la pessima registrazione: la Miller aveva scoperto che il Sylocet aveva gravi effetti collaterali e minacciava di dire tutto. La storia della tresca era in realt\u00e0 una montatura. Zoe contatta nuovamente il tenente Gilmore: la donna irromper\u00e0 illegalmente assieme a John nella Virtanen, la polizia non dovr\u00e0 intervenire. Con l'aiuto di Finch, che li guida tramite le telecamere, la Morgan e Reese giungono fino all'ufficio di Lawson, dove scoprono che 6 dei 200 pazienti sottoposti al Sylocet morirono dopo un anno. Improvvisamente Douglas, aiutato proditoriamente da Gilmore, li sorprende e li fa portare via. John e Zoe si ritrovano in una stanza, dove sono presto raggiunti da Douglas, Lawson. In seguito arriva Keller, il quale \u00e8 anch'egli coinvolto nel complotto. Il presidente Virtanen cerca di trovare un accordo con la Morgan, offrendole la salvezza della vita in cambio della prova che potrebbe rovinare l'azienda. Zoe finge di accettare e di lasciare che Reese venga ucciso; in realt\u00e0 la faccendiera d\u00e0 all'ex agente una graffetta con cui egli si libera ed uccide Douglas. Mentre John cerca di salvare nuovamente la Morgan, Harold ottiene un colloquio con Keller. Reese raggiunge la donna, neutralizzando Lawson e i suoi uomini; Finch annuncia, invece, al presidente di aver appena reso pubblico il file dello scandalo. Intanto, a casa Sullivan, la Carter trova l'ex detective morto. La detective incrocia il killer e ingaggia un conflitto a fuoco con lui, ma non riesce ad arrestarlo.\nIl testimone.\nTrama.\nUn uomo muore ucciso in un minimarket nel quartiere di Brighton Beach: la vittima \u00e8 Benjamin \"Benny\" D'Agostino, potente membro di Cosa Nostra. Sulla scena del delitto vengono chiamati Carter, Fusco e il detective Bill Szymanski, i quali scoprono da una registrazione video che un testimone oculare ha parlato con la vittima. Veniamo a sapere che Carl Elias ha iniziato una guerra nel quartiere tra la mafia russa e quella italiana: dopo che Elias ha fatto ammazzare sei dei capi nemici, i russi si sono vendicati uccidendo D'Agostino. Contemporaneamente, Reese sta spiando Charlie Burton, insegnante di storia di un liceo a Brighton Beach. Parlando con Lionel, John capisce che Burton \u00e8 il testimone dell'omicidio di D'Agostino ed \u00e8 ricercato dalla mafia russa: Reese decide di intervenire, anticipando i criminali e portando il professore in salvo. Il cellulare col quale Reese comunica con Finch si rompe: l'ex militare \u00e8 costretto a portare Burton, ferito ad una spalla, nei \"Double B\", un complesso di palazzi controllati dagli spacciatori bulgari. I due trovano rifugio in un appartamento abbandonato e Charlie rivela a John che D'Agostino gli ha consegnato un ultimo messaggio per Elias, ovvero che un certo Vinnie avrebbe \"finito il lavoro\". Convocata dalla polizia, la moglie di D'Agostino afferma di contare sul potere di Elias per vincere la guerra contro i russi: il piano del boss \u00e8 quello di conquistare Brighton Beach per poi unire sotto di s\u00e9 le Cinque Famiglie italiane.\nDalla sua postazione, Harold scopre che c'\u00e8 un agente corrotto nel NYPD. Gli inseguitori di Reese e Burton giungono al Double B, ma, prima di entrare chiedono l'autorizzazione del loro boss, Ivan Yogorov. Intanto, la Carter e Szymanski, ipotizzando che Carl Elias sia il figlio di Gianni Moretti Sr., sostengono che il boss voglia impadronirsi di Brighton Beach, quartiere controllato dai russi, perch\u00e9 un tempo apparteneva al padre. Nel frattempo, John cura la ferita alla spalla di Charlie con della cocaina rubata ai bulgari e i russi si accordano con i bulgari per stanare i due fuggiaschi. Reese e Burton trovano cos\u00ec un nuovo rifugio nella stanza di uno degli studenti di Burton. In serata, Finch spia il poliziotto deviato, pensando che sia Carl Elias. Szymanski e Carter si recano, invece, a parlare con Ivan Yogorov, ma il colloquio si rivela inconcludente. Frattanto, usciti dalla stanza dello studente, John cattura Laszlo Yogorov, figlio minore di Ivan: usando il suo cellulare, l'ex agente contatta Finch, dicendogli dove si trovano i russi e chiedendogli di rivelare l'informazione alla polizia. Harold esegue e permette alla Carter e a Szymanski di arrestare la banda, mentre l'ex militare, Charlie e Laszlo, ancora ostaggio, si dileguano e prendono un traghetto.\nLa mattina dopo, Fusco, il quale attende l'arrivo di Reese al Molo 11, \u00e8 sorpreso e neutralizzato dal falso agente.Interrogato dalla Carter e da Szymanski, Peter Yogorov, figlio maggiore di Ivan, rivela che aveva ricevuto una soffiata: Elias si doveva incontrare con D'Agostino, il suo braccio destro, in un minimarket. Tuttavia, arrivati nel locale, i russi trovarono solo D'Agostino e lo uccisero; solo in seguito seppero che all'interno c'era un'altra persona. Sul traghetto, John, parlando con Laszlo, capisce che Charlie Burton \u00e8 in realt\u00e0 Carl Elias, ma \u00e8 troppo tardi: il boss punta contro Reese una pistola e lo costringe a legarsi. Al molo, Elias \u00e8 atteso e portato in salvo dal finto poliziotto, il quale successivamente uccide Ivan Yogorov. Il russo ostaggio di Reese, invece, viene arrestato da Fusco.\nOltre il muro.\nTrama.\nFinch e Reese investigano su Wallace Negel, un tedesco giunto da poco a New York. John intuisce che \u00e8 una spia, per cui si reca presso un lotto cimiteriale acquistato anni prima dall'uomo. Harold, invece, si reca da un libraio di nome Pilcher, collezionista di documenti spionistici: il milionario scopre che Negel si chiama in realt\u00e0 Ulrich Kohl, ex agente della Stasi specializzato in omicidi. Anja, la moglie di Kohl, a sua volta segretaria nella Stasi, nel 1987 rimase vittima di un incidente stradale, e poco dopo l'uomo spar\u00ec nel nulla. Reese torna da Finch e gli riferisce di aver trovato nel lotto cimiteriale una cassetta di sicurezza appena disotterrata: al suo interno ha trovato solo una moneta della Germania Est. Intanto, l'ex spia tedesca va a trovare un anziano di nome Hauffe per interrogarlo su Anja.\nFlashback 2006: John \u00e8 da poco divenuto un agente sul campo della CIA, e la sua partner, Kara Stanton, decide di assegnargli personalmente un'identit\u00e0 di copertura.\nTramite la moneta, Finch risale all'appartamento di Hauffe, mentre Reese raggiunge il posto e trova l'anziano morto: Kohl li ha preceduti e torturandolo lo ha interrogato. Harold informa il collega che Kohl faceva parte di una squadra di quattro uomini assieme a Steiler, Wernick e proprio Hauffe. John scopre una spilla della Volks American Society, identifica il morto e viene sorpreso da un membro dei servizi segreti tedeschi, che riesce subito a neutralizzare. Nel frattempo, l'ex agente della Stasi va a trovare Wernick in un ristorante, e gli inietta, tramite un ago, del veleno. Prima di sentirsi male, il collega di Kohl confessa che la Stasi aveva deciso di uccidere Anja. Intuito che Kohl cerca vendetta, Reese giunge da Wernick e ruba un'ambulanza con l'uomo dentro: in cambio dell'antidoto al veleno, Wernick rivela che lui e gli altri compagni di Kohl lo vendettero alla CIA per poter cominciare una nuova vita in America. Fuggito dall'URSS, Kohl e Anja vennero trovati dall'agenzia segreta statunitense, la quale imprigion\u00f2 Kohl e uccise Anja. Frattanto, Carter e Fusco si occupano dei casi Hauffe e Wernick: interrogando la spia stordita da John, scoprono che questi cerca Kohl, il quale \u00e8 fuggito da una struttura di sicurezza in Germania dove era stato rinchiuso senza processo. Subito dopo, l'agente, grazie al suo consolato viene estradato in patria.\nFinch risale a Steiler tramite la Volks American Society, un'organizzazione di newyorkesi di origine tedesca, e lo contatta proprio mentre Kohl lo raggiunge. Quando il killer sta per ucciderlo, Steiler, il quale non ha interrotto la comunicazione con Harold, rivela che Anja \u00e8 viva ed egli \u00e8 l'unico della squadra a saperlo: anche la moglie di Kohl, spaventata dagli spietati omicidi del marito, lo vendette alla CIA. Dopo aver ucciso anche Steiler, Kohl decide di rintracciare Anja per ucciderla. Grazie a Fusco, Finch e Reese intercettano la spia tedesca estradata prima che raggiunga l'aeroporto per sapere dov'\u00e8 Anja. L'uomo decide di aiutare John per tentare di salvare Anja, il cui nuovo nome \u00e8 Anna Klein. Giunti a casa della donna, Harold la porta via, mentre Kohl, arrivato troppo tardi, si scontra con Reese e lo sopraff\u00e0. John viene legato dall'ex agente Stasi, il quale decide di torturarlo con gli aghi.\nFlaskback 2006: la Stanton e Reese sono raggiunti in una stanza da due colleghi. Kara li uccide, e spiega a John che ha agito in quel modo estremo, in quanto erano corrotti.\nMentre la Carter si reca sul posto dove l'auto del consolato tedesco \u00e8 stata attaccata da Reese e Finch, Fusco viene contattato dal milionario e va a casa di Anja. L\u00ec Kohl scopre di avere una figlia, Marie, e, dopo uno scontro a fuoco con Lionel, l'uomo trova e rapisce la ragazza. Kohl chiede allora un incontro a Central Park per parlare con Anja: dopo il colloquio, l'ex spia punta una pistola contro la moglie ed \u00e8 ucciso da John; l'arma di Kohl, tuttavia, era scarica perch\u00e9 questi cercava solo un pretesto per essere colpito. Poco dopo, la Carter giunge nel parco e trova il corpo senza vita del tedesco.\nFlasback 2006: la Stanton, subito dopo aver ucciso i suoi colleghi, inventa una nuova identit\u00e0 per il suo collega, lo chiamer\u00e0 John Reese.\nAlcuni giorni dopo la morte di Kohl, John e Harold si ritrovano, infine, sulla sua tomba, riflettendo sul fatto che la storia dell'uomo sar\u00e0 totalmente insabbiata, come se non fosse mai esistito.\nGli occhi su Carter.\nTrama.\nFlashback 2004, Iraq: un fruttivendolo, Yusuf, viene imprigionato dai militari USA stanziati nel Paese in quanto fortemente sospettato di rifornire al-Q\u0101\u02bfida di esplosivi. Quando Yussuf si rifiuta di rivelare dove si trovano gli ordigni, un soldato decide di affidare l'interrogatorio al suo capo, Joss Carter.\nPresente: Carl Elias \u00e8 intenzionato a uccidere una persona, presumibilmente Joss Carter. All'Ottavo Distretto, la detective parla con la signora Novach, la quale, pur essendo vittima di maltrattamenti da parte del marito, si rifiuta di testimoniare contro di lui. Fusco informa poi la Carter che, secondo la scientifica, l'assassino del detective Sullivan \u00e8 Elias, effettivamente figlio di Gianni Moretti Sr. Joss si reca dal boss in prigione e lo avverte che Elias lo vuole uccidere, ma Moretti ammonisce la Carter, spiegandole che in realt\u00e0 \u00e8 lei la prossima vittima del figlio. Successivamente, il NYPD viene chiamato sulla scena dell'omicidio di Ronnie Middleton, testimone di una sparatoria avvenuta sei mesi prima nella quale era coinvolto il criminale Hector Alvarez: il caso era stato per\u00f2 archiviato. Il signor Castillo, gestore di un locale che aveva venduto una bevanda a Middleton viene interrogato dalla Carter, che lo convince, il giorno dopo, a rilasciare una deposizione. Finch, intanto, contatta Reese in quanto La Macchina ha prodotto un nuovo numero: quello di Joss Carter.\nLa mattina seguente, John clona il cellulare della detective e inizia a pedinarla, mentre Harold entra nella sua auto per inserire una telecamera e un localizzatore. Dopo aver fatto colazione con suo figlio Taylor, la Carter si reca da Alvarez, sicura che sia l'assassino di Middleton, ma l'uomo dichiara di essere stato con la sua ragazza al momento del delitto. Alla Biblioteca, Finch ha preparato, invece, un pupazzo con dentro una microtelecamera da spedire a Lionel per spiare la Carter anche nel suo ufficio dentro la centrale di polizia. L'informatico, inoltre, scopre che in passato la detective quando era nell'esercito era un'esperta in interrogatori, prima di congedarsi nel 2004 per entrare nel NYPD, per cui redige una lista dei tre sospettati di potenziali assassini della donna: Alvarez, Edward Kovach ed Elias. In seguito, Fusco riceve il pupazzo con la telecamera, e lo posiziona sulla sua scrivania seguendo le istruzioni di Reese, riferendo alla Carter che Castillo non si \u00e8 recato in stazione per testimoniare.\nLa Carter va allora a parlare con Bottlecap, un suo informatore, riguardo ad Elias e del caso Middleton, ma l'uomo afferma che, al momento, non sa nulla al riguardo. Nel frattempo, Lionel incontra il capitano Lynch, uno dei poliziotti corrotti: l'uomo riferisce a Fusco che Elias ha trovato un accordo con l'HR per eliminare Joss, che dovr\u00e0 morire in servizio. Lionel informa poi John della faccenda. La Carter, sempre seguita da Reese, interroga nuovamente Castillo nel suo negozio: questi rivela alla detective, non senza esitare, d'aver gi\u00e0 incontrato in precedenza Hector, ma si rifiuta di deporre. Uscita dal locale, la Carter incontra Alvarez, il quale minaccia sia la donna che il negoziante. Subito dopo, la Carter affronta anche il signor Kovach, ordinandogli di non picchiare pi\u00f9 la moglie.\nFlasback 2004, Iraq: la Carter mette alle strette Yusuf. L'uomo le spiega che, se parla, i suoi compagni terroristi uccideranno la sua famiglia.\nAlla stazione di polizia, Lionel e Joss lavorano insieme sul caso Middleton: i due ipotizzano che Hector abbia trovato Ronnie per caso e abbia deciso di ucciderlo sul posto. John decide, invece, di andare al magazzino del criminale per rubargli sia delle armi che una delle sue auto preferite, ferendo i suoi scagnozzi.\nFlashback 2004, Iraq: la Carter racconta a Yusuf di avere un figlio, e gli promette che aiuter\u00e0 la sua famiglia. L'uomo accetta quindi di portare gli americani al deposito degli esplosivi.\nLa Carter ritorna da Bottlecap con Fusco: l'informatore rivela che Alvarez ha probabilmente tradito la sua compagna, Monica, con una spogliarellista. All'Ottavo Distretto, Joss organizza l'incontro tra le due ragazze e subito dopo viene informata dal fatto che l'\"uomo con la giacca\" ha derubato Alvarez. Dall'interrogatorio a Monica e a Mei Li, la stripper, si scopre che Hector era uscito a mezzanotte la sera dell'omicidio Middleton, e che usa un magazzino nel Queens come nascondiglio. Improvvisamente, la Carter viene chiamata dalla signora Kovach: la donna chiede aiuto alla detective perch\u00e9 il marito vuole ucciderla con una pistola. La signora viene salvata dal provvidenziale intervento di Reese, che anticipa sia Joss che Lionel, riuscendo a neutralizzare anche Edward Kovach. Poco dopo, John chiama al telefono la Carter, avvisandola che qualcuno la vuole morta.\nIl giorno dopo, Elias riesce ad introdursi nella centrale di polizia, portando un mazzo di fiori con un biglietto che recita \"Condoglianze per la morte della detective Carter\", mentre quest'ultima e Fusco portano in carcere il signor Kovach. In serata, Joss decide di entrare con una task force nel rifugio di Alvarez nel Queens, e Reese si infiltra nella squadra. La Carter e Hector ingaggiano un conflitto a fuoco che si risolve con l'arresto del criminale. Dopo questi eventi, Joss va a trovare Bottlecap per pagarlo per i suoi servigi, ma John perde le tracce della donna. A sorpresa l'informatore, minacciato da Elias, spara due colpi al petto della detective, ma, prima che possa finirla, Reese interviene uccidendolo.\nFlashback 2004, Iraq: su segnalazione di Yusuf, gli americani trovano e distruggono tutto l'esplosivo, e uccidono anche l'iracheno. La Carter, infuriata, prova a colpire il Sergente Harris, responsabile dall'atto, ma questi la avverte che nessuno sar\u00e0 dalla sua parte.\nFortunatamente Joss, avendo dato retta al precedente avvertimento di John, viene salvata grazie a un giubbotto antiproiettile. Reese, infine, si reca a parlare con il capitano Lynch, minacciando ritorsioni se l'HR tentasse ancora di fare del male alla donna.\nQuattro numeri.\nTrama.\n\u00c8 quasi mezzanotte quando una telecamera riprende un'auto che sbanda e si capovolge; nello stesso momento si sentono due voci maschili parlare di un \"ragazzo\".\nLa mattina seguente, Reese si reca in Biblioteca, dove Finch gli comunica che la Macchina ha prodotto contemporaneamente quattro numeri: Claire Ryan, docente; Matt Duggan, cameriere; Wendy McNally, parrucchiera; Paula Vasquez, disoccupata. Reese si reca dunque all'indirizzo di Claire Ryan, il \"primo numero\" scelto dalla Macchina. Intanto, all'Ottavo Distretto gli Affari Interni interrogano la Carter: la detective non sa spiegare perch\u00e9 l'\"uomo con la giacca\" le ha salvato la vita durante il suo scontro con Bottlecap, e gli agenti sospettano che Joss possa essere complice del misterioso vigilante. Arrivato a casa Ryan, John trova la polizia sul posto e vede che la donna \u00e8 morta.\nSi ritorna alla telecamera iniziale: vediamo l'auto di Claire Ryan fermarsi presso il luogo dell'incidente.\nFusco, inviato sulla scena del delitto, s'incontra con Reese, il quale gli chiede di seguire la Vazquez; Harold e John, invece, si occuperanno rispettivamente di Duggan e della McNally. Alla stazione di polizia, la Carter conferma quanto dichiarato nel rapporto su Bottlecap al capitano Womack ed a un altro uomo. Nel frattempo, Lionel individua la Vasquez mentre acquista una pistola; la donna, per\u00f2, accortasi di essere pedinata, riesce a seminare il detective. Contemporaneamente, anche Reese perde le tracce della McNally, e Finch \u00e8 sorpreso da una bomba piazzata in un passeggino che fa saltare l'auto di Duggan, con quest'ultimo a bordo.\nIn un terzo flashback, la Ryan \u00e8 raggiunta da Duggan, ed entrambi constatano che l'auto ribaltatasi \u00e8 piena di cocaina.\nNella Biblioteca, Harold scopre che le quattro persone si trovavano insieme la notte prima a Roosevelt Drive, dove si era registrato un incidente. Finch indirizza John alla casa della madre della McNally. Negli uffici della Polizia, anche la Carter, Fusco e il detective Olson scoprono che la morte della Ryan e di Duggan sono probabilmente collegate all'incidente di Roosevelt Drive: a guidare l'auto era Jamie Hallen, il figlio di un deputato, e sia Ryan che Duggan avevano fatto costosi acquisti prima di morire. Il parlamentare Jim Hallen spiega poi a Fusco e Olson che il figlio stava tornando da una festa di Davis Bannerman, un banchiere sul quale lo stesso parlamentare stava compiendo delle indagini. Nel frattempo, Reese si dirige alla residenza della madre della McNally, dove trova Wendy assieme alla Vasquez: le due gli rivelano di essere sorellastre. Improvvisamente arrivano due assassini: John gli costringe alla fuga, ma le ragazze approfittano della situazione per dileguarsi.\nAlla stazione di Polizia, Carter e Fusco visionano l'intero filmato dell'incidente di Hallen: Ryan e Duggan sono raggiunti da due donne, la Vasquez e la McNally, e i quattro testimoni trovano uno zaino, presumibilmente pieno di dollari. Circa mezz'ora dopo l'incidente, uno dei killer incontrati da Reese giunge sulla scena dell'incidente e fa una telefonata. Frattanto, John e Harold scoprono che la madre di Wendy e Paula si trova al St. George's Hospital, e che le due ragazze hanno rubato il denaro per evitare il pignoramento della casa materna. Successivamente, Joss si accorge di essere pedinata da due agenti della CIA: uno di questi \u00e8 l'uomo che l'ha interrogata assieme a Womack. Gli operativi informano la detective sul passato di Reese e sulla sua pericolosit\u00e0: ex agente della CIA reclutato da Kara Stanton, un giorno, presumibilmente, la uccise e poi spar\u00ec; l'Agenzia lo credette morto fino a tre mesi prima quando, grazie alla Carter, Reese \u00e8 ricomparso a New York.\nFusco interroga anche Davis Bannerman, il quale conferma la versione dei fatti di Jim Hallen, ma il detective intuisce che le dichiarazioni del banchiere e del deputato sono combinate: Bannerman e Hallen, a dispetto della loro pubblica inimicizia, hanno probabilmente degli interessi comuni, e il loro tramite era Jamie. Finch scopre, inoltre, che il giovane Hallen aveva in programma di recarsi alle Isole Cayman, probabilmente presso la sua associazione benefica a favore degli orfani haitiani. John rintraccia la McNally al St. George's Hospital, la quale racconta cos'\u00e8 successo la notte dell'incidente: i quattro testimoni si sono spartiti $ 1 000 000 in parti uguali. Nel frattempo, i killer trovano e rapiscono la Vasquez, chiedendo i $ 500 000 delle due sorelle come riscatto. A casa Hallen, Harold si presenta al deputato come Thomas Payne, un blogger. Finch/Payne, fingendo di voler aiutare il parlamentare, lo avvisa che ha scoperto che Bannerman si \u00e8 appropriato con un ricatto dei $ 30 000 000 stanziati in favore di Haiti, e minaccia di distruggere lo stesso Jim Hallen. Il parlamentare, allarmato dalla notizia, chiama successivamente il banchiere: Harold registra la conversazione con una microcamera, incastrando entrambi gli uomini, e invia il file a Lionel. Reese chiama la detective Carter per riferirle dove potr\u00e0 trovare gli assassini della Ryan e di Duggan, la detective lo ringrazia, ma, non fidandosi dell'\"uomo con la giacca\", avverte l'agente della CIA Snow.\nJohn e Wendy incontrano i sequestratori nel parcheggio dell'ospedale: mentre Reese tiene sotto tiro i criminali, viene sorpreso alle spalle da una finta infermiera. La donna spara a John che risponde al fuoco, neutralizzando i killer e salvando le ragazze. Poco dopo, Finch si accorge in ritardo, tramite la sua microcamera all'Ottavo Distretto, che la Carter ha avvertito Snow sulla posizione di Reese. Mark Snow e Joss raggiungono John: dopo una breve conversazione, il cecchino collega di Snow spara a Reese, colpendolo all'addome e a una gamba; nonostante ci\u00f2, l'ex militare riesce a dileguarsi momentaneamente. Harold raggiunge John all'ospedale in macchina, mentre Finch aiuta Reese a salire nel veicolo, la Carter li raggiunge e riconosce quest'ultimo come il signor Burdett, testimone della precedente rapina al deposito delle prove della Polizia. Sorpresa dalla scoperta, la donna decide di far fuggire i due uomini.\nSuper.\nTrama.\nL'episodio si apre da dove si era chiuso quello precedente: nei parcheggi di un ospedale di New York, Reese \u00e8 raggiunto dall'agente della CIA Mark Snow e dalla detective Carter, che ha venduto Reese alla CIA. Nel frattempo, un cecchino appostato su un tetto adiacente, anch'egli agente della CIA, ha Reese nel mirino: quando quest'ultimo rifiuta di ritornare a Langley, il cecchino lo colpisce prima in pancia poi al ginocchio, ma nonostante ci\u00f2 Reese riesce a rialzarsi e a fuggire, venendo poi prelevato da Finch e aiutato a scappare dalla Carter. Finch riesce a portare il suo collega da un chirurgo che non pu\u00f2 esercitare, pagandolo affinch\u00e9 possa ritornare al suo vecchio impiego.\nIn mattinata, la Carter raggiunge Snow: l'agente della CIA non \u00e8 convinto dalla detective, sospettando che abbia aiutato Reese a fuggire dal parcheggio dell'ospedale. Negli uffici della NYPD, la detective decide di inserirsi nel computer del detective Fusco: la Carter risale al numero di telefono del signor Norman Burdett (Finch), apparentemente una semplice comparsa nella rapina effettuata da Reese assieme a una banda di malviventi, ma che in realt\u00e0 conosceva gi\u00e0 Reese, essendo suo complice - nonostante Burdett/Finch fosse gi\u00e0 stato interrogato dalla Carter con esito infruttuoso. La Carter prova a risalire al numero, che \u00e8 inesistente e nel frattempo sopraggiunge Fusco: quest'ultimo capisce che la detective \u00e8 risalita a Finch.\nUn flashback ci riporta al 2005. In un parco di New York, Finch sta apparentemente facendo jogging, mentre in realt\u00e0 sta spiando Alicia Corwin e Nathan Ingram, il co-creatore della Macchina presentato nell'episodio \"Una voce dal passato\": la donna, esponente del Governo, \u00e8 arrivata da Washington D.C. per incontrare Ingram e conoscere i progressi fatti dai due (Ingram e Finch) sulla Macchina. Da tre anni il Governo finanzia l'azienda di Ingram (praticamente solo Ingram stesso), dopo avergli consegnato tutte le informazioni possibili sui cittadini di New York, per portare avanti il progetto sulla Macchina. In risposta ai quesiti della Corwin, Ingram le d\u00e0 un foglietto con sopra un numero di nove cifre (un numero di previdenza sociale): solo Finch sa a quale persona corrisponde il numero dato dal socio alla Corwin, sicuro che il numero datogli dalla Macchina convincer\u00e0 il Governo a proseguire il progetto.\nSi ritorna al presente. Ripresosi dall'operazione, Finch trova a un Reese ancora in convalescenza un appartamento, al quale \u00e8 accompagnato dal portiere dello stabile, Trask, ex proprietario di ben sei night club e una villa, a Miami. Il nuovo numero dato dalla Macchina a Finch \u00e8 proprio quello di Trask: da quanto risulta non ha posseduto alcun night club n\u00e9 una villa. Inoltre, \u00e8 portiere dello stabile da pi\u00f9 di un decennio, ma sembra ben voluto dagli abitanti del complesso. Alla stazione della NYPD, la Carter viene spiata da Snow e dall'altro agente della CIA: sapendo d'esser spiata, dal suo ufficio non pu\u00f2 contattare in alcun modo Reese. Finch riesce a trasformare il suo portatile in una specie di \"Macchina\" di minori dimensioni, riuscendo a spiare tutti i condomini, sia all'interno che all'esterno degli appartamenti. Nonostante i due rimangano a visualizzare i video per diversi giorni non riescono ad arrivare a soluzioni concrete perci\u00f2 decidono d'agire: mentre Reese distrae Trask, che gli rivela anche d'aver posseduto uno yacht, Finch entra nel suo appartamento e posiziona delle microcamere, cercando anche una possibile arma del delitto. Accortosi d'aver portato l'attrezzo sbagliato, Trask sta per ritornare nel suo appartamento, ma Finch \u00e8 ancora all'interno, dove scopre che Trask spia Lily, una cuoca che abita nello stabile. Il miliardario non riesce ad uscire in tempo dalla casa ed \u00e8 sorpreso da Trask proprio mentre esce dal suo appartamento: costretto a fuggire in ascensore, Trask stacca la corrente e Finch deve proseguire a piedi, scappando da Trask e dalle guardie di sicurezza. Raggiunto il secondo piano, viene fermato da una guardia, che esce improvvisamente da un appartamento: Trask avverte la guardia riguardo all'aspetto di Finch, ma quest'ultimo riesce a proseguire indisturbato, perch\u00e9 la guardia \u00e8 il ladro che svaligia gli appartamenti del complesso e che Trask sta cercando da diverso tempo. Grazie alle riprese delle telecamere visualizzate sul computer, Reese invia una registrazione sul cellulare di Finch che la mostra alla guardia, costretta a lasciarlo passare per non finire anch'egli in prigione.\nNew York, 2005. Finch entra nell'ufficio di Ingram, nell'azienda di entrambi e rovescia del liquido (caff\u00e8) sulla tastiera del suo portatile, preservando dei dati e annunciando l'arrivo di qualcuno: pochi secondi dopo la Corwin irrompe nell'ufficio di Ingram e Finch esce dall'ufficio lasciando una penna-microcamera. Assieme alla Corwin c'\u00e8 anche il vice-direttore Denton Weeks. Le nove cifre che Ingram ha dato alla Corwin erano il numero di previdenza sociale di Gordon Kurzweil (il primo nome noto che la Macchina ha dato), agente dell'intelligence che ha superato i controlli dell'FBI per 20 anni. Dopo averlo spiato per qualche settimana, inizialmente il Governo pensa che Ingram li abbia truffati, ma in seguito si scopre che Kurzweil aveva deciso di vendere dell'uranio arricchito all'Iran. L'informazione \u00e8 quindi stata utile al Governo, ma Weeks desidera sapere come abbia fatto la Macchina a scoprire Kurzweil: Ingram, per\u00f2, non lo sa. La Macchina localizza infatti ogni tipo di minaccia, dando informazioni quando ne percepisce una. Nonostante tutto, Weeks decide di acquistare la Macchina da Ingram: il prezzo concordato con la Corwin \u00e8 di un simbolico dollaro e Weeks, sotto lo sguardo attento di Finch, accetta. In quel momento la Macchina segnala Weeks come una possibile minaccia al sistema stesso.\nNew York, 2012. Reese fornisce a Finch una chiave utile per entrare in ogni appartamento. Si indaga su Lily Thornton, cuoca legata a Rick Morris, noto ristoratore. All'appartamento della Thornton, volendo piazzare una telecamera nascosta, Finch scopre che ce n'\u00e8 gi\u00e0 una, probabilmente piazzata da Trask: decide quindi di toglierla. La Carter decide di cambiare la sua SIM e, pedinata dagli agenti della CIA, riesce a seminarli. Finch contatta Fusco mentre spia la Thornton: il miliardario decide di mandare il detective nel Connecticut con le impronte di Reese per depistare la Polizia. Indagando su Trask, Reese scopre che il portiere aveva una moglie, scomparsa da circa tredici anni, ovvero da quando fa il portiere. Gli indizi sembrano puntare tutti su Trask. Nel frattempo la Carter cerca di rintracciare Burdett/Finch, senza successo: \u00e8 lo stesso Finch a contattare la detective, consigliandole di non indagare ulteriormente, decidendo di incontrarsi con lei nel locale poco distante. Invece di rispondere alle domande della detective, il miliardario indirizza la Carter su Derek Watson, disoccupato e senza fissa dimora che, secondo Finch, sar\u00e0 coinvolto in un crimine violento in un futuro molto prossimo. La detective decide quindi di indagare. Nel frattempo Snow, dopo aver rimproverato i suoi uomini, li rimette in campo per ritrovare la Carter, mentre lui si occuper\u00e0 di Reese. In serata, Trask affronta Morris, il compagno della Thornton, arrivando quasi a minacciarlo con una pistola prima che Reese faccia scattare l'allarme antincendio, salvando Morris. Finch continua a pedinare Lily Thornton: arriva allo stabile mentre Reese affronta Trask. Minacciato da Reese, che ha una pistola, il portiere cerca di spiegarsi: non \u00e8 lui lo stalker, bens\u00ec Rick Morris, il compagno della ragazza. Finch, Reese e Trask si dirigono nell'appartamento della Thornton: Morris riesce a pugnalare Trask alla spalla, ma nel conflitto con Reese precipita da una finestra, morendo nel giardino del complesso. Mentre la CIA si dirige nel Connecticut, la guardia che rubava negli appartamenti \u00e8 arrestato dalla polizia. Inoltre, Finch riesce a risalire a Ernest \"Ernie\" Trask, al secolo Ernesto Machado, proprietario di sei night club, una villa, uno yacht e di una tigre del Bengala a Miami; testimoni\u00f2 contro la mafia cubana, entrando nel programma protezione testimoni e trasferendosi a New York con la moglie che per\u00f2 decise di lasciarlo per ritornare dalla sua famiglia, come Trask aveva detto. Infine, seguendo Watson, la Carter lo ferma mentre tenta di uccidere un funzionario della banca che gli aveva pignorato la casa, lasciandolo senza un tetto. Pochi secondi dopo Finch contatta la detective e le spiega che \u00e8 proprio questo il lavoro che svolgono Reese e Finch stesso.\nNew York, 2005. Sera. Ingram e Finch brindano al successo della Macchina con dello champagne. A questo punto Ingram vuole sapere da Finch come la Macchina abbia \"pescato\" il numero di Kurzweil e il socio glielo spiega: la Macchina ha deciso di controllare la vita di Kurzweil da delle ricevute di un benzinaio nel novembre del 2002. Kurzweil infatti si dava appuntamento in quel luogo con un iraniano coinvolto in un attentato di otto anni prima. Adesso, anche Ingram conosce come funziona la Macchina e Finch gli spiega che solo loro due lo sapranno, perch\u00e9 quest'ultimo ha deciso che, a lavoro completato, decider\u00e0 di criptare il sistema, in modo che nessun altro vi possa accedere in futuro. Inoltre, Finch rivela al socio che Weeks tenta da ormai sei mesi di introdursi nel sistema operativo della Macchina dai server dell'NSA, senza successo.\nIl passato alle porte.\nTrama.\nLa Carter incontra Reese, non ancora ripresosi del tutto dalle ferite rimediate precedentemente: la detective decide di unirsi a Finch e all'ex agente CIA, per combattere i criminali. Il secondo numero per Carter \u00e8 quello di Andrea Gutierrez, avvocato alla quale, per la prima volta, la detective e i due soci uniranno le forze. L'avvocato non ha molto successo, decidendo di difendere dei detenuti contro lo Stato e nel suo ultimo caso, nel quale un ex detenuto \u00e8 ritornato in carcere dopo che nella sua abitazione \u00e8 stata rinvenuta della droga, chiede a un amico, Chris, le analisi del sangue del suo cliente, Terrence King. Reese continua a spiare la Gutierrez, con l'aiuto del detective Carter e con Fusco all'oscuro di tutto. Reese si accorge che la ragazza \u00e8 seguita e riesce a neutralizzare un killer poco prima che uccida la Gutierrez.\nIn seguito a una telefonata, Finch si assenta dalla Biblioteca, paga la cauzione di Will, e lo va a incontrare all'uscita della stazione di Polizia. Reese va a piazzare un localizzatore GPS e dei microfoni nella borsa della Gutierrez, fingendo di voler denunciare il suo capo a causa delle sue pericolose condizioni di lavoro. Al carcere, la Gutierrez, con l'aiuto dell'amico Chris, fa incontrare il figlio a Terrence King. Dopo aver ritrovato l'uomo che Reese aveva affrontato, sventando l'omicidio della Gutierrez, l'ex agente della CIA lo insegue, ma l'uomo \u00e8 investito da un camion. Alonso Garcia era un ex detenuto: il sorvegliante di Garcia era Dominic Galuska, lo stesso di King. Spiato da Reese, Galuska \u00e8 scoperto mentre ricatta un ex detenuto ora in libert\u00e0 vigilata: Reese lo stordisce, mettendolo nella propria auto con una pistola in mano e chiamando la Polizia. Finch esce nuovamente con Will, al quale il miliardario ha detto che lavora nelle mondo delle assicurazioni. Reese sta spiando il suo socio e vede i due che si abbracciano. In seguito Carter interroga Galuska, che \u00e8 accusato dagli ex detenuti di falsificare le prove. Finch e Reese scoprono che Galuska ha ricevuto degli assegni per finire la Gutierrez, ma Reese riesce a sventare il secondo tentativo di omicidio.\nLa Carter e Reese capiscono che Galuska ha un complice nei servizi sociali: dopo aver ascoltato l'interrogatorio di una delle famiglie a cui sono stati affidati sei figli di ex detenuti (Jacob King e altri, molti dei quali non esistono), Finch rivela alla Carter che il contatto di Galuska nei servizi sociali \u00e8 Gloria Copeland, il capo. Finch s'infiltra negli uffici dei servizi sociali e installa uno scanner al posto del trita documenti. Come apparentemente previsto da Finch, la famiglia in custodia alla NYPD contatta la Copeland che distrugge immediatamente i documenti, che per\u00f2 vengono scannerizzati sul computer di Finch. Messosi sulle tracce della Copeland, Reese capisce che non \u00e8 lei a distruggere i documenti e che Galuska ha un altro contatto all'interno dei servizi sociali, ovvero Chris, l'amico della Gutierrez. Chris rapisce la Gutierrez, ma Reese riesce a raggiungerlo e, con l'aiuto della Carter, riesce a fermarlo.\nInfine, Will, contatta nuovamente Finch, chiamato familiarmente \"zio Harold\". Il giovane scopre che il padre un giorno aveva deciso di licenziare tutti i dipendenti della sua azienda, l'IFT, decidendo di vendere un qualcosa per un solo dollaro. Quando Will chiede se Finch sappia qualcosa, quest'ultimo nega. Grazie a Reese, che ha spiato il socio durante gli incontri, si scopre che Will \u00e8 il figlio di Nathan Ingram e che lo stesso Nathan \u00e8 morto. Infine, Reese ha deciso di mettere Fusco su Finch, per spiarlo ulteriormente.\nIl sistema violato.\nTrama.\nDopo aver completato un ulteriore incarico, Reese \u00e8 contattato da Finch riguardo a un altro numero, quello di Scott Powell. Pedinandolo, Reese scopre che Powell \u00e8 disoccupato. I due soci optano per un appostamento, durante il quale Finch entra nel suo portatile, scoprendo che Powell trascorre il tempo commentando su dei blog con pareri negativi nei riguardi di Michael Delancey, membro del Congresso, mentre Powell ottiene un lavoro di due giorni per un evento. I due decidono di seguire Powell a lavoro perch\u00e9 secondo loro Powell vuole uccidere Delancey. Finch scopre che le e-mail di Powell sono state messe l\u00ec da qualcun altro e che Powell \u00e8 stato incastrato: il killer spara a Delancey e Powell \u00e8 arrestato dagli agenti di Polizia. Delancey muore: accusato di omicidio, Powell telefona alla moglie. A casa Powell, l'FBI perquisisce l'appartamento trovando un secondo portatile. Secondo Reese, Powell \u00e8 ancora in pericolo di vita.\nFinch decide di stanare l'hacker, installando un trojan in un sistema parallelo e riesce a collegarsi, scoprendo che il killer colpir\u00e0 al tribunale, dove gli agenti dell'FBI portano Powell per processarlo. Durante il tragitto, Reese tampona l'auto dell'FBI e preleva Powell. Finch prova a decriptare l'indirizzo dell'hacker e inizialmente ci riesce: dopo pochi secondi per\u00f2, capisce che \u00e8 l'hacker che l'ha fatto entrare e che ha subito infettato il suo computer con un worm, perci\u00f2 \u00e8 costretto a lasciare la Biblioteca in modo definitivo, poich\u00e9 compromessa. Finch richiede quindi l'aiuto della faccendiera Zoe Morgan, gi\u00e0 incontrata quando era uscito il suo numero. Leslie Powell \u00e8 interrogata dalla Polizia: non sa infatti, che il marito non lavora da otto mesi e che ha praticamente prosciugato tutti i conti appartenenti alla famiglia. La Morgan e Finch arrivano a pensare che dietro l'omicidio Delancey ci sia il suo braccio destro, Peter Matheson. Un killer riesce a ritrovare Powell e Reese, uscendo sconfitto dal confronto con l'ex agente della CIA: il killer aveva trovato i due grazie a un trasmettitore. Riuscendo ad ascoltare una chiamata tra Matheson e l'hacker, Finch scopre che quest'ultimo \u00e8 in realt\u00e0 una donna, nonch\u00e9 anche il killer di Delancey. Reese concede un'ultima telefonata a Powell per parlare con la moglie prima che i killer possano ucciderlo: dopo aver neutralizzato nuovamente il killer, Reese lascia Powell, che va a consegnarsi alla Polizia.\nFinch riesce a parlare con l'hacker, incastrando Matheson, che \u00e8 trovato suicida a casa sua da parte degli agenti della Polizia. In seguito Finch riesce a rintracciare l'hacker, ma la donna se ne era gi\u00e0 andata. Sia Morgan sia Reese si defilano e infine, l'hacker riesce a comunicare con Finch: in particolare, chiede di essere identificata come \"Root\", ammette di aver ucciso Matheson e conosce il nome di Finch, ovvero Harold.\nIl lupo e l'agnello.\nTrama.\nL'episodio si inizia con la chiamata di un ragazzino alla NYPD: qualcuno ha sparato a suo fratello. Dopo gli avvenimenti del precedente episodio, Finch e Reese ritornano alla Biblioteca e il miliardario rimette la corrente nell'edificio. Reese non sa ancora come Finch riesca ad avere i numeri dalla Macchina e comincia a chiedersi come abbia fatto ad averlo con la Biblioteca fuori uso. Reese si reca nell'abitazione di Darren, il ragazzino che aveva chiamato la Polizia: dopo esser entrato nell'appartamento e aver visto del sangue sul pavimento, l'ex agente della CIA \u00e8 sorpreso dal custode e finge di essere il detective Stills, in realt\u00e0 ucciso da Reese stesso in precedenza. Una settimana prima Travis McGrady \u00e8 trovato morto nella casa, ucciso, mentre il fratello minore \u00e8 preso dalla NYPD: qualcuno ha visto uscire tre neri dall'edificio. Reese raggiunge la Carter nella sua auto, dove gli consegna il file di Travis McGrady: ucciso a colpi di pistola, il fratello rincasa, mentre Travis sta morendo e chiama la Polizia. In seguito Darren scompare e Reese prova a risalire sulle sue tracce parlando con una ragazza impiegata in un locale infastidita da dei tizi; Travis McGrady li costrinse a uscire dal locale e i tre lo uccisero la sera stessa. La ragazza indirizza Reese verso un negozio di fumetti: l'ex agente individua uno dei probabili killer e trova anche Darren McGrady. Il ragazzo punta una pistola contro l'assassino, ma prima che possa fare fuoco Reese lo blocca; poco dopo interviene la Carter, contattata da Reese, e arresta il sospettato. In seguito \"prende in prestito\" l'auto della Carter per portare il ragazzo in un luogo sicuro: l'ex agente CIA consegna il ragazzo a Fusco, che lo mette in un posto sicuro.\nAlla NYPD la Carter interroga il sospettato, Brick. Successivamente Reese va a spiare gli altri due uomini sospettati dell'omicidio McGrady, scoprendo d'essersi imbattuto in un'organizzazione criminale. Finch nel frattempo, si \u00e8 trovato un lavoro nelle assicurazioni, dove lavora sotto il falso nome (Harold Wren, nome che in realt\u00e0 ha utilizzato per anni): qui incontra nuovamente Bill, il figlio del suo ex socio Nathan Ingram. Sistemando le cose del padre, Bill trova un tovagliolo con un tappo di sughero e la scritta \"day one, the machine 2/24/05\": Ingram e Finch festeggiavano il primo giorno della Macchina il 24 febbraio 2005. Bill rintraccia e contatta Alicia Corwin, agente del governo che Finch fa finta di non conoscere, scoprendo anche che Ingram aveva firmato il contratto col governo per la Macchina il 25 febbraio 2005.\nFusco contatta Reese: Darren McGrady \u00e8 scappato, contemporaneamente il detective sta spiando Finch per conto di Reese stesso. Quest'ultimo rintraccia nuovamente il giovane McGrady, che \u00e8 andato a cercare gli altri due uomini coinvolti nell'omicidio di suo fratello. Reese decide di accettare Darren per aiutarlo nella sua vendetta personalmente, impegnandosi con lui per un penny. Reese e McGrady cominciano a spiare i due uomini: questi, dopo aver chiesto e ottenuto il pizzo da un commerciante, si fanno rubare l'auto da Reese che in seguito s'incontra nuovamente con Darren McGrady. Poco dopo, chiede a Finch di attivare il GPS piazzato sul cellulare dei malviventi e subito dopo si rimette sulle loro tracce: i due, ormai rimasti senza macchina, devono andare dal loro capo, un certo Andr\u00e9, la sera stessa.\nAlla NYPD, il capitano della polizia impone alla Carter di rilasciare il sospetto se non lo incrimina prima delle cinque. In serata, Reese e McGrady seguono i malviventi che s'incontrano nel negozio di fumetti, dal signor Wilcox: Wilcox in realt\u00e0 \u00e8 Andr\u00e9, il capo della banda. I due devono portare i soldi di Andr\u00e9 a Brighton Beach. Poco dopo Reese investe i due con la stessa auto che gli aveva rubato. In mattinata uno dei due malviventi si ritrova in una volante della Polizia, mentre l'altro \u00e8 rapito e imprigionato da Reese, che decide di interrogarlo sull'omicidio McGrady: dopo aver bruciato cinquanta dei $ 500.000 che i malviventi dovevano consegnare a Brighton Beach, l'uomo decide di confessare a Reese che l'arma del delitto si trova nella canna fumaria dell'appartamento di sua nonna.\nWill Ingram s'incontra con Alicia Corwin per parlare di suo padre, mentre Finch li spia: Bill decide di mostrare anche alla Corwin il tovagliolo fatto vedere a Finch, ma la donna nega di sapere di che cosa si tratti. La Corwin decide di rivelare a Bill Ingram di cosa riguardava il contratto firmato tra il padre e il governo il 25 febbraio 2005: se la donna dovesse rivelarglielo, tutto il lavoro, le coperture e le storie inventate di Finch sarebbero compromesse. La Corwin spiega a Bill che la societ\u00e0 del padre, l'IFT, stava fallendo e perci\u00f2 la Corwin persuase il governo a dargli dei brevetti in cambio di un dollaro. Non completamente convinto, Bill accetta questa spiegazione, accennando anche a colui che chiama \"zio Harold (Wren)\", persona che la Corwin fa finta di non conoscere e che invece conosce dal 2005. Sospettando d'esser osservata, la Corwin si dilegua. Il capitano della Polizia, membro corrotto dell'HR e amico di Fusco, parla con Andr\u00e9: il capo dell'organizzazione chiede la liberazione di Brick, il sospettato della Carter che, nonostante gli ordini del suo capo, \u00e8 ancora in custodia. Brick \u00e8 quindi liberato. Dopo aver recuperato l'arma del delitto dalla canna fumaria, Reese contatta la Carter, ma Brick \u00e8 ormai fuori dalla NYPD: nel frattempo Darren si \u00e8 dato alla fuga con l'arma del delitto. Per riconquistarsi la fiducia della collega, Fusco decide di andare con lei per arrestare nuovamente Brick. Nel negozio di fumetti, Darren McGrady, raggiunge Brick e Andr\u00e9 ma, nonostante la benedizione di Andr\u00e9 nei suoi confronti, il ragazzo non riesce a uccidere Brick e il capo dell'organizzazione gli sottrae la pistola: in quell'istante Finch stacca la corrente al negozio, Reese irrompe nel locale neutralizzando tutti gli uomini di Andr\u00e9 eccetto quest'ultimo, che riesce a fuggire momentaneamente con Darren. Intanto, la Carter e Fusco raggiungono il locale: Darren riesce a liberarsi e Fusco si becca una pallottola al posto del ragazzo, riuscendo a salvarlo, mentre Andr\u00e9 \u00e8 neutralizzato dal fucile antisommossa di Reese. Bill lascia New York per andare in Sudan, dando un ultimo saluto a Finch. Fusco trova una famiglia al giovane McGrady.\nInfine, Fusco porta a Reese i risultati della sua investigazione su Finch: il miliardario durante gli anni ha usato diversi pseudonimi, il primo dei quali sarebbe \"Harold Wren\" e ha lavorato per una compagnia di assicurazioni per molti anni, laureato primo del suo corso all'MIT dove ha conosciuto il suo futuro socio e amico, Nathan Ingram, miliardario ucciso nel 2010 e laureatosi nello stesso corso di Finch/Wren. Inoltre, Fusco scopre che anche quella di Wren \u00e8 un'identit\u00e0 falsa, poich\u00e9 il nome non compare in alcun documento prima del 1976.\nLa Macchina, che ha seguito il colloquio tra Fusco e Reese grazie a una telecamera, segnala che la sicurezza dell'amministratore del sistema (Finch) \u00e8 stata violata, proponendo alcune opzioni di valutazione e segnalando sia Fusco sia Reese come minacce per la Macchina stessa.\nIl codice blu.\nTrama.\nLa Macchina ha consegnato a Finch il numero di Michael \"Mike\" Cahill, un paramedico. In realt\u00e0 Cahill \u00e8 un criminale, gi\u00e0 arrestato per furto con scasso, aggressione a pubblico ufficiale e rapina. Ultimamente \u00e8 dedito al contrabbando, facendo parte di una gang il cui capo \u00e8 Vargas. Reese riesce a infiltrarsi nella banda come autista, guidando un'ambulanza nella sua prima missione: ad un certo punto un poliziotto ferma l'ambulanza e Cahill scende a parlare con lui; Vargas afferma che l'agente non chiamer\u00e0 rinforzi in alcun caso, perch\u00e9 lui ha corrotto l'HR. Rientrato in auto, Cahill rivela agli altri componenti che l'agente li aveva fermati per uno stop rotto. In seguito la banda conclude un affare di droga con un'altra gang russa. Dopo aver incendiato l'ambulanza, in mattinata Reese pedina Cahill: quest'ultimo entra di nascosto nella casa di un agente di Polizia, Tulley, ma poco dopo Finch scopre che Cahill \u00e8 un poliziotto infiltratosi nella gang di Vargas.\n2008, luogo sconosciuto. Reese sta ascoltando dei messaggi in codice in tedesco quando Kera Stanton spegne la radio e pochi secondi dopo Snow entra nell'appartamento: i tre hanno neutralizzato un uomo del governo che voleva vendere dei software americani ai cinesi. I tre sono negli Stati Uniti d'America, e pi\u00f9 precisamente nella stessa New York.\nSi ritorna al presente. La vera identit\u00e0 di Cahill \u00e8 quella di Daniel Tulley, divenuto poliziotto nel 2003, e la cui identit\u00e0 \u00e8 stata ben nascosta dato che anche il numero di previdenza sociale \u00e8 falso. Cahill s'incontra con il suo contatto nella Polizia: Vargas \u00e8 solo un contrabbandiere. Cahill vuole arrestare Los, uno dei pi\u00f9 pericolosi trafficanti di droga e che non si sa neanche se esista. L'ultima partita di droga consegnata dalla banda di Vargas era per Los. Inoltre Cahill informa il suo contatto sul fatto che nella NYPD c'\u00e8 un corrotto che protegge Vargas. Alla NYPD, Snow ha un colloquio con la Carter: Reese era riuscito a depistare la CIA con l'aiuto di Fusco, ma Snow, dopo esser andato in Connecticut sulla falsa pista creata da Reese, ha capito che c'\u00e8 un poliziotto che aiuta l'ex agente CIA. Subito dopo Finch parla con la detective Carter, chiedendogli aiuto per scoprire la talpa di Vargas nella NYPD: solo il contatto di Cahill sa delle sue operazioni sotto copertura, il suo file \u00e8 formato solamente da documenti cartacei per fare in modo che gli hacker non vi accedano; i fascicoli sono custoditi in casseforti dentro una stanza controllata da un agente della Disciplinare. Solo i contatti hanno la password per accedere alla cassaforte del proprio agente sotto copertura. Contemporaneamente, Reese contatta Fusco per chiedere aiuto anche a lui sul caso Cahill: i poliziotti dell'HR non si fidano pi\u00f9 di Fusco, ormai divenuto un agente modello. Durante una nuova operazione della gang, Vargas riceve una chiamata e in seguito procede con l'operazione: lo scambio con altri trafficanti non va come previsto e l'operazione si conclude con il furto della partita di droga da parte della gang e il ferimento del pi\u00f9 giovane dei membri della banda di Vargas. Il capo decide di fermarsi in un magazzino prima di andare all'incontro con Los per la consegna: Vargas ha scoperto che nella gang si \u00e8 infiltrato un poliziotto, ma non sa ancora chi \u00e8, quindi si fa consegnare tutti i cellulari e tutte le armi a disposizione dei suoi uomini.\nNovembre 2008, New York. Reese arriva in un bar, dove incontra un altro uomo con cui avvia una conversazione, mentre la televisione annuncia che Barack Obama \u00e8 stato appena eletto presidente degli Stati Uniti d'America. Reese rivela all'uomo di essere nativo di Puyallup, casualmente come la moglie dell'uomo: l'uomo in effetti \u00e8 Peter, il marito della sua ex compagna, Jessica. Quando Peter va a cercare la moglie, Reese \u00e8 raggiunto dalla Stanton.\nNonostante i componenti della banda vogliano portare il ferito in ospedale, Vargas \u00e8 avverso a questa decisione perch\u00e9 vuole stanare definitivamente l'infiltrato. Alla NYPD la Carter intuisce che dietro all'incendio doloso a un ristorante asiatico - lo stesso rapinato dalla banda di Vargas - c'\u00e8 Reese, di cui Finch ha perso il segnale poich\u00e9 il telefono \u00e8 andato distrutto: Finch decide di chiedere aiuto alla Carter per rintracciare Reese tramite una foto. Al magazzino, Cahill tenta di dare un ultimo messaggio alla sua squadra per tentare di prendere Vargas, riuscendo a mandare un messaggio agli agenti tramite il cellulare del ragazzo ferito, l'unico a non esser stato distrutto: l'unit\u00e0 di Cahill parte alla ricerca di un magazzino al porto di Brooklyn. Fusco, sotto suggerimento di Reese, ritorna all'HR, da Simmons: il detective annuncia di voler \"ritornare nel giro\", motivando il suo ritorno nel tentativo di ottenere una percentuale dal trafficante Vargas. Finch spiega il suo piano per distruggere il fascicolo di Cahill a Fusco. Il detective e la Carter s'incrociano nel piano inferiore della NYPD: qui, Fusco riesce ad entrare nella stanza delle casseforti, ad aprire quella di Cahill dopo aver oscurato la telecamera presente nella stanza e a distruggere il file, seguito sempre da Finch. Nonostante Fusco abbia ancora qualche secondo per fuggire dalla stanza, \u00e8 sorpreso dalla guardia della Disciplinare che lo arresta: la Disciplinare aveva gi\u00e0 indagato in passato sul distretto di Fusco e sui suoi amici corrotti. Durante il colloquio con la guardia per discolparsi, in seguito a una telefonata tra Vargas e la guardia della Disciplinare, Fusco capisce che la guardia \u00e8 l'informatore di Vargas. Quest'ultimo ha detto al trafficante che l'infiltrato ha contattato gli agenti proprio dal magazzino: Reese spiega che \u00e8 stato Cahill a mandare il messaggio e dalla breve rissa che ne segue Reese prende il cellulare dalla giacca di Cahill e lo mette nella sua, facendo in modo che Vargas pensi sia lui l'infiltrato. Reese \u00e8 interrogato da Vargas, ma non rivela nulla. Cahill decide quindi di parlargli: quando Vargas ritorna per finire Reese, Cahill chiede e ottiene che sia lui a ucciderlo e quindi spara a Reese, uccidendolo apparentemente.\nNovembre 2008, New York. La Stanton rivela a Reese che l'uomo si chiama Peter, che vive agiatamente. Peter ritorna a parlare con Reese, trovando anche la Stanton, che finge di essere sua moglie. Quando Jessica arriva nel locale, i due sono ormai andati via.\nReese e l'altro membro della banda sono messi in un'auto e la vettura \u00e8 data alle fiamme: poco prima di incendiare la macchina, Cahill mette una pila nella giacca di Reese, che \u00e8 ancora vivo. Quando anche il portabagagli sta per bruciare, Reese riesce a uscire dall'auto, trovando Carter davanti a s\u00e9. Contattato da Finch, questi rivela a Reese che anche Fusco \u00e8 in pericolo di vita perch\u00e9 l'informatore di Vargas l'ha scoperto. Allo scambio tra Vargas e Los, Cahill prende il boss della droga in ostaggio, ma si ritrova la pistola di Vargas puntata al collo: in questo stallo messicano, intervengono Reese e la Carter che uccidono tutti tranne Los. Quest'ultimo \u00e8 arrestato da Cahill: Los \u00e8 un uomo della CIA, ma nonostante ci\u00f2 Cahill decide di arrestare ugualmente Los, rischiando sia la vita sia la carriera in polizia. In serata l'informatore di Vargas porta il detective Fusco in un bosco, dove lo uccider\u00e0: quando l'informatore sta per premere il grilletto alle spalle di Fusco, Reese lo uccide, salvando la vita a Fusco. L'unica prova del collegamento tra l'informatore e Vargas \u00e8 il cellulare dell'informatore, che \u00e8 distrutto da Reese: diverse telecamere hanno ripreso Fusco e l'informatore uscire dalla NYPD insieme, quindi tutti penseranno che sia stato Fusco a uccidere l'informatore. Per insabbiare il tutto, Fusco dovr\u00e0 chiedere aiuto all'HR, ritornando nel giro in modo definitivo, perch\u00e9 all'ex agente CIA serve un infiltrato all'interno dell'organizzazione.\nCome previsto, Los esce dalla stazione di Polizia in mattinata, dove \u00e8 accolto dall'agente della CIA Mark Snow. A causa del fallimento di Los, l'agenzia ha perso un giro d'affari di circa $ 30 milioni: Los ordina l'omicidio di Cahill e della Carter, ma Snow opta per l'assassinio dello stesso Los. Infine, Fusco contatta Simmons per liberarsi del cadavere dell'informatore, entrando ufficialmente a far parte dell'HR.\nRischio.\nTrama.\nFinch sta preparando Reese: il nuovo numero di previdenza estratto dalla Macchina \u00e8 quello di Adam Saunders, prop trader, giovane di talento e vincente di Wall Street. Recentemente Saunders ha subito un'accusa per insider trading. Negli uffici di Wall Street, Saunders e un collega stanno discutendo di una balena (Finch), ovvero di un operatore finanziario e del suo asset trading (Reese), John Rooney. Al momento, Saunders gestisce solo i soldi di Zimm e di Sydney Baylor, la sua principale. Mentre Reese parla con Saunders, Finch lo spia da un edificio adiacente. Finch vuole muovere poco pi\u00f9 di $ 150 milioni, senza investirli in TIPS (Treasury Inflation Protected Security; un tipo di obbligazione garantita), in bond o in fondi a breve termine. Pochi secondi dopo, Saunders \u00e8 chiamato da un collega: in televisione si sta trattando del caso Virtanen Farmaceutici, dove l'ex amministratore Robert Keller, \u00e8 accusato l'omicidio. Reese conosce bene il caso, avendo contribuito al fallimento di Keller e svelando la sua complicit\u00e0 nell'omicidio di una impiegata dell'azienda, Dana Miller. L'unico modo per evitare l'amministrazione controllata, e quindi il fallimento della compagnia, \u00e8 ottenere l'assoluzione per tutti i capi d'accusa nei confronti di Keller. Nel dicembre 2012 i titoli della Virtanen valevano circa 18 dollari l'uno e nel gennaio successivo calano a 14,26 dollari. Poco dopo, si scopre che Saunders ha venduto $ 100 milioni in titoli della Virtanen, attirandosi le attenzioni dei colleghi e della Baylor: il rischio preso da Saunders \u00e8 in effetti elevato, poich\u00e9 se i titoli dovessero aumentare di valore avrebbe perso centinaia di milioni di dollari, viceversa se i titoli dovessero scendere di prezzo, ci guadagnerebbe. Con un verdetto favorevole (Keller \u00e8 giudicato colpevole di tutte le accuse), i titoli della Virtanen calano sotto i 10,00 dollari l'uno quindi Saunders ci ha guadagnato. Dopo essersi congedato da Saunders, Reese scopre che il cellulare del trader non \u00e8 stato clonato: secondo Finch ci\u00f2 \u00e8 successo perch\u00e9 anche qualcun altro aveva tentato di clonare il cellulare di Saunders. Quest'ultimo sapeva che la Virtanen non aveva un prodotto da lanciare sul mercato, dopo aver spesso tutti i soldi nella difesa di Keller, quindi Saunders aveva sfruttato le informazioni ottenute per guadagnare diversi soldi. Mentre Reese tiene impegnato il trader, Finch s'infiltra nella sua abitazione.\nPedinando Saunders, l'ex agente della CIA scopre che ha una relazione con la Baylor, la sua principale. Non essendo tornato a casa propria, Finch \u00e8 potuto restare nell'abitazione di Saunders, riuscendo a trovare diverse informazioni: dopo aver perso la madre nell'infanzia, \u00e8 stato cresciuto dallo zio, Robert Sowoski. Alla Baylor Zimm \u00e8 stato assunto dalla Baylor stessa. Sei mesi prima l'autorit\u00e0 di controllo fece un'indagine su Saunders. Finch chiede l'aiuto della Carter su Saunders, mentre Reese continua a tenere d'occhio Saunders: il trader \u00e8 continuamente braccato da Dag Rasmussen, dell'autorit\u00e0 di controllo. Grazie alla Carter, Finch scopre che Rasmussen sei mesi prima avvi\u00f2 un'indagine per insider trading nei confronti dei vertici della Baylor Zimm: inizialmente citato come testimone, Saunders ment\u00ec proteggendo la Baylor e le accuse caddero. Costantemente controllato da Reese, Saunders si reca in una paninoteca del Queens, gestita dal suo tutore, Robert Sowoski, che \u00e8 anche un cliente della Baylor Zimm. Su consiglio di Saunders, Sowoski ha investito nella Tritak Energy, una MLP (Master Limited Partnership) apparentemente sicura. Nel frattempo un broker ha depositato l'investimento di Finch nella Baylor Zimm, sotto il falso nome di Harold Crane. Saunders torna negli uffici di Wall Street per parlare della Tritak: la Baylor Zimm ha investito molto sulla Tritak.\nReese decide di giocare a carte scoperte, rivelando che sta spiando Saunders: mentre si stanno dirigendo con una Porsche alla Baylor Zimm, qualcuno tende un agguato a Saunders e Reese, che riescono comunque a evitare. La Carter \u00e8 mandata sul luogo dell'incidente. Finch si presenta da Sowoski fingendosi un membro dell'autorit\u00e0 di controllo, nel frattempo Rasmussen raggiunge Saunders per parlare della Tritak: il trader comincia a parlare, annunciando di avere dei dati nel suo portatile. Invitato a incontrarsi sul tetto dell'edificio dalla Baylor, qualcuno aggredisce Saunders che \u00e8 salvato provvidenzialmente da Reese: solo la Baylor sa del caso Tritak e, raggiunta la donna nel suo appartamento, Saunders e Reese la trovano uccisa. La Carter \u00e8 chiamata sulla scena del crimine: Saunders \u00e8 il principale sospettato, poich\u00e9 le sue impronte sono su tutta la casa, oltre che sull'arma del delitto. Reese decide di portare Saunders in un accampamento di senzatetto. Il trader indirizza Reese da Victor, il broker senior che gestisce i risparmi degli investitori della Tritak. In serata, una mozione autorizza la fratturazione idraulica degli scisti dai quali ricavare il gas naturale nello stato di New York, rendendo di fatto inutile l'utilizzo del gasdotto che partiva dalla Louisiana e sul quale si basava interamente la Tritak. Quotata al NASDAQ, da un valore di 48,4 dollari a titolo la Tritak scende fino ad arrivare al valore di 9 dollari a titolo nel giorno successivo alla mozione. Reese va a parlare con Victor e in seguito \u00e8 chiamato da Saunders: dal crollo della Tritak la Baylor Zimm ne uscir\u00e0 fallendo e ci solo una sola persona, costretta a ricomprare i titoli della Tritak, guadagner\u00e0 milioni. In seguito Saunders discute anche con lo zio, Sowoski. Finch, entrato nel sistema della Baylor Zimm, raggiunge Paul Ashton, colui che guadagner\u00e0 milioni dal fallimento della Tritak. Ritornato a parlare con Saunders, Reese capisce che Ashton ha avuto un alleato all'autorit\u00e0 di controllo, Rasmussen. In serata, il valore dei titoli scende a quota 4 dollari. Successivamente, un commando armato assalta l'edificio in cui si sono rifugiati Saunders e Reese, che riesce a sventare l'assalto. In mattinata la Tritak scende sotto i 4 dollari: Ashton decide di andare a riscuotere i soldi, avendo a disposizione ordini d'acquisto per 4 milioni di azioni della Tritak. A quel punto per\u00f2, Victor informa il collega che qualcuno ha comprato cos\u00ec tante azioni da far risalire il valore dei titoli del 50%, raggiungendo la quota di maggioranza della societ\u00e0 e risalendo fino a quota 20 dollari a titolo. Ashton chiama Rasmussen perch\u00e9 ormai hanno perso tutti i soldi: dopo aver contattato Harold Crane (Finch), l'azionista di maggioranza della Tritak, Crane fa parlare Ashton con il suo banker, ovvero Saunders. Ashton e Rasmussen sono arrestati, quindi Saunders riesce a restituire tutti i soldi a Sowoski. Decide inoltre di acquistare la residenza dei senzatetto.\nAlla NYPD, la Carter scopre che alla stazione di Polizia \u00e8 arrivato solo Ashton. Rasmussen \u00e8 trovato morto suicida nella sua casa nel Queens, ma in realt\u00e0 era stato arrestato. Riguardando le immagini dell'arresto, un poliziotto getta un cellulare in un cestino e guarda nella telecamera: l'agente \u00e8 il braccio destro di Elias, c'era infatti lui dietro tutto. Dopo aver recuperato il cellulare, la Carter s'incontra con Reese e chiamando al numero presente sul telefono risponde Elias.\nLa piccola Leila.\nTrama.\nL'episodio si inizia con due scagnozzi di Elias che parlano tra di loro: l'argomento \u00e8 l'uscita imminente di Gianni Moretti Sr, il padre dello stesso Elias, dal carcere, ed \u00e8 proprio quest'ultimo che ha deciso di farlo uscire di galera. All'uscita dalla prigione, Moretti \u00e8 atteso dalla Carter, che \u00e8 raggiunta da Reese: la detective \u00e8 l\u00ec per proteggere Moretti, in cambio del modo per incastrare Elias. In questo momento Finch avvisa il collega che la Macchina ha rilasciato un nuovo numero, quello di una certa Leila Smith. All'uscita di galera, la Carter incontra Moretti, che \u00e8 prelevato dai suoi uomini: il vecchio boss non teme Elias, diffidando delle ammonizioni rivoltegli dalla Carter. Mentre la Carter segue Moretti in auto, Finch riesce ad infiltrarsi nel computer della clinica, scoprendo che Leila Smith \u00e8 una paziente dell'istituto: fingendo d'essere un dottore, Finch riesce a scoprire che Leila Smith \u00e8 una neonata di pochi mesi, abbandonata e senza genitori. Notando due uomini che sono venuti a prendere la neonata per trasferirla in un'altra struttura, Finch decide di rapirla. Nel frattempo, la Carter e Reese continuano a seguire la vettura di Moretti: sulla strada c'\u00e8 stato un incidente ma, nonostante Moretti ordini all'autista di non fermarsi, questi decide di rallentare e la macchina di Moretti \u00e8 violentemente tamponata da un'altra auto: dal conflitto a fuoco che ne nasce, muoiono i due uomini di Moretti e i tre che hanno tentato l'agguato, scagnozzi di Elias che tentavano di prelevare Moretti. La Carter e Reese decidono di trasferire Moretti in una \"casa sicura\", dove l'agente Bill Szimansky \u00e8 a protezione del boss. A questo punto, Finch, ricercato dalla polizia per rapimento, \u00e8 costretto a chiedere l'aiuto della Carter. Contemporaneamente, Fusco \u00e8 raggiunto da Patrick Simmons che lo aggiorna sulla situazione su Moretti e gli ordina di scoprire qual \u00e8 il suo nascondiglio, poich\u00e9 Fusco \u00e8 il collega della Carter, che ha organizzato la protezione del criminale. Quando Leila arriv\u00f2 alla clinica qualcuno don\u00f2 diversi soldi e da allora le donazioni continuano ogni mese: Finch riesce a risalire al donatore, Adnan Petrosyan, proprietario della Petrosian Construction, alla moglie Nicola e al figlio Bradley. Da una telefonata tra l'infermiera che si prese cura di Leila e la Carter si scopre che la neonata aveva un braccialetto con le iniziali \"CC\": si risale a Claudia Cruz, un'ex segretaria della Petrosian Construction, licenziatasi 8 mesi fa e morta quattro giorni prima in seguito all'incendio della propria abitazione e il caso \u00e8 subito archiviato come \"incidente\". Reese, Finch e la Carter si riuniscono dividendosi i compiti: mentre la detective ritorner\u00e0 a casa Cruz, Finch andr\u00e0 dai familiari della Cruz e Reese pediner\u00e0 Bradley Petrosian. Pedinando il figlio di Adnan, Reese scopre che, essendo omosessuale, Bradley non pu\u00f2 aver avuto rapporti con la Cruz, quindi i sospetti ricadono sul padre. Sulla scena dell'incendio della casa di Claudia Cruz, aiutata da uno specialista, la Carter riesce a scoprire che qualcuno ha tagliato il cavo dell'allarme antincendio e che, poi, ha colpito la Cruz, dando fuoco all'abitazione quando la ragazza era svenuta. Se la Carter riesce a far analizzare l'arma trovata a casa Cruz dalla scientifica potrebbe risalire al killer della segretaria. Finch decide di andare a portare Leila dai nonni materni assieme a Reese: arrivati all'abitazione, Reese \u00e8 impegnato in un conflitto a fuoco, mentre Finch, rimasto in auto, \u00e8 malmenato dai alcuni uomini, che riescono a prelevare Leila. Reese si dirige alla villa dei Petrosian, dove interroga Adnan: un messaggio da parte della Carter lo avverte che, in realt\u00e0, \u00e8 Nicole Petrosian ad aver organizzato l'omicidio della Cruz e il rapimento di Leila. Reese va in un bar frequentato dagli slavi responsabili del rapimento di Leila, ma non riesce a scoprire nulla. L'ultima speranza di Reese \u00e8 quella di affidarsi a Elias: accordandosi con il mafioso, Reese riesce a scoprire il luogo dove avverr\u00e0 lo scambio tra gli slavi e i messicani che porteranno via Leila. Reese riesce a sopraffare sia gli slavi sia i messicani, riprendendosi la bambina, ma \u00e8 fermato dagli uomini di Elias e messo in un camion-frigorifero assieme alla piccola: il boss vuole sapere dall'ex agente della CIA dove si nasconde Moretti ma, inizialmente, Reese si rifiuta di rispondergli. Alla NYPD Fusco \u00e8 nuovamente raggiunto da Simmons: nonostante Fusco abbia scoperto dove si nasconde Moretti, decide di non tradire la Carter e a Simmons non rivela nulla. Nel frattempo, all'interno del camion-frigorifero Reese e la piccola Leila stanno cominciando a congelarsi. Dopo aver avvisato la Carter, Finch raggiunge il luogo nel quale c'\u00e8 stato l'ultimo segnale del cellulare di Reese, ovvero il luogo dell'incontro tra gli slavi e i messicani, trovando solo cadaveri. Dopo alcuni minuti, Reese si arrende, rivelando a Elias dove si nasconde Moretti: Finch riesce a raggiungere Reese, che parte verso la casa dove \u00e8 nascosto Moretti, mentre Finch si prende cura della bambina. Reese avvisa la Carter del pericolo imminente e la detective contatta Szimansky, in modo che Moretti si metta in salvo, ma, arrivato all'abitazione, Reese, anticipato dalla Carter, trova Szimansky ferito, mentre Moretti \u00e8 stato preso dagli uomini di Elias. A questo punto, la detective Carter decide di non voler pi\u00f9 aiutare Reese e Finch. Quest'ultimo consegna Leila ai nonni materni e infine, dopo anni, Elias riesce a incontrare nuovamente suo padre, Moretti.\nCrisi d'identit\u00e0.\nTrama.\nReese raggiunge Finch in Biblioteca poich\u00e9 \u00e8 uscito un nuovo numero: quello di Jordan Easter. Dalla conseguente conversazione tra i due si scopre che Finch ha creato anche le reti sociali, perch\u00e9 alla \"Macchina\" servivano pi\u00f9 dati. Reese tenta di farsi aiutare dal detective Carter, ma la donna \u00e8 impegnata sulla scena di un omicidio. Mentre Reese si dirige in uno dei due appartamenti di Jordan Easter, Finch va nell'altro: Reese rintraccia Easter Jordan, \u00e8 un garzone in un bar. Contemporaneamente una donna, tale Jordan Easter, entra nell'appartamento nel quale Finch si \u00e8 infiltrato: quest'ultimo riesce a fuggire dalla casa grazie a Reese, che fa scattare l'impianto antincendio. Mentre Reese pedina l'uomo, Finch segue la donna: non potendo ottenere l'aiuto della Carter, Reese decide di riparare su Fusco, che dice alla Carter di aiutare un amico alla narcotici. Poco dopo la Carter \u00e8 raggiunto dall'agente speciale dell'FBI Donnelly: il Bureau ha infatti un fascicolo su Reese, noto ancora come \"l'uomo con la giacca\", a nome di \"John Doe\". Reese ha attirato l'attenzione dell'FBI: \u00e8 coinvolto in decine di casi irrisolti negli ultimi anni, e in diversi a New York negli ultimi sei mesi (Donnelly cita rapine in banca che coinvolgono ex militari, uccisione di un agente della Stasi, ferimento di spacciatori, gangster e agenti di polizia, oltre ad aver assalito i colleghi di Donnelly prelevando un sospetto). Leggendo il rapporto della Carter su Reese, Donnelly apprende anche che, come ipotizza la Carter, l'\"uomo con la giacca\" potrebbe essere un ex militare. Reese raggiunge un terzo appartamento affittato da uno dei due Jordan Easter: la casa \u00e8 un laboratorio di MDMA, Reese stordisce un ragazzo e piazza una telecamera nell'abitazione. Uno dei due Jordan Easter \u00e8 un trafficante di Ecstasy. Quando Finch perde la sua Jordan Easter, riesce a ritrovarla in una libreria dove Finch \u00e8 sorpreso con \"The Trial\" di Franz Kafka: poco dopo, in seguito alla chiamata di Reese, il miliardario perde nuovamente la donna, ritrovandola ancora per strada mentre \u00e8 seguita da due uomini. Finch decide di salvare la donna e portarla al sicuro: a Jordan Easter, Finch si presenta come Harold Crow, un investigatore privato.\nParlando con il detective Franklin, Fusco riesce a risalire a Kyle Morrison, un detenuto accusato d'aver prodotto a scopo di spaccio di MDMA e che si era difeso dicendo che gli aveva rubato l'identit\u00e0. Mentre Jordan Easter segue la produzione di MDMA, Fusco va a trovare Morrison. Finch segue Jordan Easter nel suo appartamento, ma Finch viene drogato con un drink alterato dalla donna. Parlando con Morrison, Fusco scopre che \u00e8 la donna ad aver rubato l'identit\u00e0 di Jordan Easter e ad aver a che fare anche con Morrison. Mentre Reese salva il garzone, che si \u00e8 finto un narcotrafficante, riuscendo inizialmente a ingannare i suoi due complici, Finch, drogato dalla donna, le rivela dove si trova Reese, ovvero nel laboratorio di MDMA. Reese chiede a Fusco di andare a prelevare Finch.\nDonnelly riceve la Carter: secondo l'agente dell'FBI, Reese era un ex agente della CIA che oggi lavora per Elias. L'ipotesi \u00e8 plausibile anche perch\u00e9 Reese elimin\u00f2 una squadra di russi incaricata di uccidere Elias a Brighton Beach. Fusco trova Finch ancora sotto gli effetti della droga e lo porta fuori dall'abitazione, mentre Jordan Easter trova Reese e il garzone, ordinando ai suoi uomini di uccidere entrambi: Reese neutralizza i due e torna sulle tracce della donna. Quest'ultima, mentre si stava facendo dare una nuova identit\u00e0 dal suo commercialista, \u00e8 arrestata dalla polizia di New York come Tara Verlander. Infine, Fusco riesce a far scarcerare Kyle Morrison.\nIn serata, Finch, ancora sotto gli effetti della droga, \u00e8 portato alla Biblioteca da Reese. Reese potrebbe avere da Finch tutte le risposte che sta cercando da lui, ma decide di non approfittare del suo stato e di non fargli alcuna domanda. Infine, Finch saluta Reese scambiandolo per il suo ex socio Nathan Ingram.\nI capifamiglia.\nTrama.\nL'episodio si inizia con un incipit di Elias, che riflette sull'assassinio della madre da parte di Moretti. Subito dopo, la detective Carter porta a scuola suo figlio, Taylor. Nel frattempo, Elias decide di iniziare la guerra tra bande contro le altre famiglie. La \"Macchina\" segnala cinque numeri, quelli di cinque capi famiglia: Caparelli, Zambrano, Grifoni, Basile e Gianni Moretti Jr. e la minaccia per loro \u00e8 proprio Elias. I cinque si incontrano una volta al mese in una stanza privata di un club, ma Finch riesce a sentire lo stesso la loro discussione: mentre per Jr. Elias \u00e8 una minaccia, per gli altri boss Elias \u00e8 una fonte di guadagno e quindi non sar\u00e0 toccato. Mentre alla NYPD studiano il da farsi, Elias comunica a Moretti Sr. che sta per unire le famiglie e prendere il controllo della mafia. Fusco s'incontra con Simmons: l'HR sta cercando l'\"uomo con la giacca\" per trovarlo prima dei federali e inoltre sta dando una mano a Elias per far fuori il resto del crimine organizzato. Reese cerca di aiutare Caparelli, ma il boss rifiuta, sale nella sua auto e poco dopo la macchina esplode, uccidendo il boss sotto gli occhi di Reese, di alcuni passanti e dello scagnozzo di Elias, che fugge in auto subito dopo l'esplosione.\nUn flashback ci riporta al 1981, a New York. Elias, adolescente, sta con la madre adottiva. Non sa ancora chi sia suo padre e che in realt\u00e0 \u00e8 stato lui ad uccidere sua madre.\nSi ritorna al presente. Reese chiama Elias: il boss decide di andare avanti nel suo piano omicida. Nel frattempo la Carter decide di offrire protezione agli altri capi mafia, non sapendo che Elias ha intenzione di ucciderli tutti e non sapendo che l'HR sta aiutando Elias. La Carter s'incontra con Don Basile, portando con s\u00e9 un paio di volanti: al rientro dal vicolo le volanti e gli agenti sono spariti, mentre un sicario uccide Don Basile e ferisce l'agente rimasto con la Carter; quest'ultima \u00e8 salvata da Reese che fredda il killer.\nNew York, 1991. Elias lavora come scagnozzo per Moretti, arrivando alla famiglia mafiosa grazie a Lou. Nel flashback \u00e8 presente anche Gianni Moretti Jr.\nRitornati al presente, la Carter s'incontra in un bar con Reese e Finch: la detective comunica ai due che Elias ha prelevato $ 4 milioni per finanziare la sua guerra. Elias sta facendo pedinare le famiglie dell'HR. Radunatisi, i tre capi famiglia rimanenti (Zambrano, Grifoni e Moretti Jr.) vengono rapiti da Carter e Fusco e portati in una casa sicura. Elias parla con suo padre, mentre il suo braccio destro lo informa del fatto che la Carter ha prelevato tutti i boss rimanenti: Elias decide allora di chiedere l'aiuto dell'HR. Il figlio della Carter \u00e8 rapito dagli scagnozzi di Elias, nonostante l'intervento di Reese. Taylor \u00e8 portato da Elias: il boss chiede alla Carter di consegnargli gli altri capi mafia, ma la detective rifiuta ed \u00e8 oramai circondata dagli uomini dell'HR. Quando Fusco si allontana, Zambrano ne approfitta per ricordare alla Carter che Fusco \u00e8 un poliziotto corrotto, che faceva coppia con il detective Stills, l'agente della polizia corrotto e scomparso qualche mese prima. Finch decide di andare a parlare con Simmons: il miliardario decide di avvertire l'agente, facendogli capire che Elias sta tenendo d'occhio le famiglie dell'HR e che \u00e8 disposto anche a rapire i bambini pur d'arrivare al suo obbiettivo. Contemporaneamente anche Elias raggiunge la casa sicura nella quale si sono rifugiati Fusco, la Carter e i capi mafia e decide di irrompere nell'abitazione.\n1991, all'incirca mezzanotte. Due scagnozzi di Moretti portano Elias nei boschi, per ucciderlo: nel frattempo uno dei due gli comunica che fu proprio Moretti ad ordinare a De Luca di uccidere la madre di Elias. Il ragazzo riesce ad uscire vivo dalla situazione, uccidendo i due scagnozzi di Moretti e cominciando a maturare una vendetta nei confronti di quest'ultimo.\nSi ritorna al presente. Reese irrompe nel rifugio di Elias e porta in salvo Taylor e Moretti. Intanto, nella casa sicura dove si trova la Carter, Zambrano riesce a sottrarre una pistola a Fusco e la punta contro la Carter e Fusco: Zambrano chiede a Fusco di unirsi a loro, ma il detective decide di sparargli. Elias entra nella casa, ma Carter e Fusco gli puntano le armi contro e il boss si deve arrendere, anche perch\u00e9 Fusco ha chiamato dei rinforzi. La Carter arresta Elias. Alla NYPD si scopre che Elias \u00e8 nato il 18 agosto 1965. Moretti Jr. si riunisce al padre ed entrambi si siedono in macchina quando un cellulare comincia a squillare: il telefono \u00e8 dentro una busta assieme a una foto di Marlene Elias, ed \u00e8 l'ultima telefonata di Elias (dal carcere, grazie a un poliziotto corrotto) al padre, perch\u00e9 poco dopo l'auto esplode uccidendo i due Moretti.\nLa legge del pi\u00f9 forte.\nTrama.\nL'episodio si apre con un flashback: 2010, siamo a T\u00e9touan, in Marocco, John Reese e Kara Stanton sono impegnati nell'operazione \"Red Fort\" e la Stanton sta interrogando un prigioniero. Poco dopo Reese riceve una chiamata da Jessica, la sua ex compagna, che non sente da quasi quattro anni e Reese la rassicura dicendole che sta per raggiungerla e di aspettare il suo arrivo.\n2012. Reese incontra la Carter in un bar: la detective ribadisce la propria fiducia in Reese e Finch, ma sospetta che Fusco sia un agente corrotto. Mentre la Carter arresta una donna che ha tentato di uccidere il ragazzo che la stava tradendo su segnalazione di Reese, Finch gli comunica che \u00e8 arrivato un nuovo numero. Alla NYPD Fusco porta un ragazzo nella sala interrogatori: l'HR, rappresentata dall'agente Lynch, vuole la tangente e a Fusco \u00e8 ordinata la riscossione. Secondo Finch \u00e8 arrivato il momento di rivelare alla Carter che Fusco \u00e8 sotto copertura nell'HR per loro, ma Reese \u00e8 contrario a ci\u00f2. Il nuovo numero \u00e8 Tommy Clay, il fattorino di una portavalori. Reese s'infiltra nell'azienda come guardia del portavalori, lavorando a stretto contatto con Clay. Ad un certo punto l'autista avverte Clay e Reese della presenza di due uomini armati diretti verso di loro, ma Reese scopre che \u00e8 solo uno scherzo organizzato dall'autista e da Clay stesso. Nel frattempo Finch lo avverte che avverr\u00e0 una rapina al portavalori, perch\u00e9 una macchina ha seguito il portavalori.\n2010, T\u00e9touan. Mark Snow raggiunge la Stanton e Reese e gli d\u00e0 una nuova missione. Nonostante la replica di Reese, Snow e Alicia Corwin insistono. Il governo pensa che qualcuno all'interno del Pentagono abbia venduto a una compagnia cinese un portatile contenente dei codici sorgente e il portatile deve tornare nelle mani del governo. I due agenti dovranno arrivare a Ordos, una citt\u00e0 fantasma della Cina, partendo inizialmente per Pechino; inoltre i due agenti non dovranno portare alcun elemento elettrico e soprattutto nessun cellulare. Quando la Corwin e la Stanton se ne vanno, Snow ordina a Reese di \"ritirare\" la Stanton, ovvero di eliminarla. Reese decide di chiamare Jessica, ma trova solo la segreteria telefonica.\n2012, New York. Al suo secondo giorno, Clay, l'autista e Reese s'incontrano in un locale, dove sono accolti dalla cameriera Ashley: l'autista nota che la ragazza ha un nuovo braccialetto. Mentre Finch sta comunicando con Reese durante il servizio al portavalori, alla penultima fermata questo viene assaltato da un paio di uomini: Reese riesce a uscire dal portavalori capovolto, uccide il primo rapinatore e ferisce alla spalla il secondo, salvando la vita dell'autista, ma subito dopo qualcuno spara a Reese alle spalle e all'autista prima all'addome e poi, sempre sotto gli occhi di Reese, lo finisce; in seguito, Clay aiuta il rapinatore ferito a rialzarsi e fugge con lui.\n2010, Ordos, mattinata. Reese e Stanton sono portati a Ordos da una piccola squadra, alla quale consegnano i dispositivi elettronici. Potrebbero trovare scarsa resistenza durante il tragitto e a missione conclusa dovranno segnalare la loro posizione con luci chimiche a infrarossi e un elicottero li prelever\u00e0. La squadra ha l'ordine di non aspettare oltre le 72 ore. Arrivati presso un edificio, i due agenti trovano decine di cadaveri crivellati di proiettili.\n2012, New York. Mentre l'autista muore in ospedale, Reese \u00e8 trovato dalla Carter che lo aiuta a uscire. Fusco \u00e8 raggiunto da Lynch, che gli ordina di ritirare un \"pacco\" a Brooklyn. La Carter interroga la moglie di Clay: Tommy ha rubato un bracciale di diamanti, parte di un carico che doveva consegnare ma, a differenza di quello che pensa la Carter, non l'ha regalato alla moglie, bens\u00ec ad Ashley, l'amante, che \u00e8 seguita da Finch. Finch rintraccia Clay in un motel e Reese ci si dirige immediatamente, ma trova solo due cadaveri, quelli dei complici di Clay. A un certo punto un terzo uomo entra nell'appartamento: con sorpresa di Reese si tratta di Fusco (che doveva recuperare il \"pacco\" a Brooklyn).\n2010, Ordos, tarda mattinata. Reese trova un tecnico cinese ancora vivo tra i tanti cadaveri: il tecnico intraprende una conversazione con la Stanton, e secondo lui \"sono arrivati e hanno preso la Macchina\". Dopo la conversazione, la Stanton uccide il tecnico, mentendo a Reese che gli aveva chiesto cosa aveva detto il cinese. In seguito i due agenti trovano il portatile e lo prelevano.\n2012, New York. Fusco doveva vedersi con Clay per Finch dato che l'HR aveva messo a disposizione degli uomini per la rapina e voleva riscuotere. I due uomini morti nel motel sono dell'HR. Fusco torna da Lynch per spiegargli la situazione, ma quest'ultimo non gli crede ed entrambi vanno a cercare Clay. Finch riesce a risalire a Clay, che s'incontrer\u00e0 con un compratore all'Arturo Boxing Club, quindi il miliardario chiede l'aiuto della Carter, che per\u00f2 \u00e8 fermata dagli agenti della CIA Snow ed Evans. Snow minaccia la Carter di non parlare con Donnelly riguardo al caso di Reese (la CIA sa gi\u00e0 che si tratta di John Reese, ma secondo l'FBI si tratta di un certo John Doe). All'Arturo Boxing Club Reese raggiunge Clay, ma subito dopo Ashley riesce ad arrivare a entrambi, puntando la pistola contro Reese.\n2010, Ordos, pomeriggio. Reese e la Stanton sono ormai gli ultimi rimasti vivi nella citt\u00e0 fantasma e ragionano sul fatto che la tecnologia li sta ormai sorpassando. Subito dopo Reese si prepara a uccidere la partner.\n2012, New York. Reese \u00e8 legato a una sedia da Clay, mentre Ashley controlla il platino rubato da Clay. Reese capisce che Ashley non vuole scappare con Tommy, ma che vuole ucciderlo per scappare da sola: quando Clay abbassa la guardia, Ashley lo fredda alle spalle. La ragazza sta per uccidere anche Reese, ma decide di fuggire dal club: non riesce nemmeno a uscire dall'edificio che \u00e8 presto raggiunta e uccisa da Lynch; Fusco controlla che ci sia tutto il platino, mentre Lynch va a malmenare Reese. Quando Lynch sta per uccidere l'ex agente CIA, Fusco spara al collega alle spalle, uccidendolo con l'arma usata da Ashley.\n2010, Ordos, sera. La Stanton sta piazzando le luci chimiche e Reese avrebbe la possibilit\u00e0 di ucciderla, ma non preme il grilletto, abbassa la guardia e la Stanton gli spara al petto: la donna gli spiega i motivi del gesto e Reese si mette a ridere perch\u00e9 a lui hanno dato gli stessi ordini (\"ritirare\" il partner, perch\u00e9 ormai \u00e8 compromesso). Infatti, secondo Reese, chi li ha mandati a Ordos, non voleva che i due agenti ritirassero il portatile, voleva solamente che andasse distrutto e che tutti quelli che c'erano entrati in contatto fossero eliminati (compresi i tecnici cinesi) e la Stanton, piazzando le luci chimiche, gli ha appena dato la posizione per distruggerlo: mentre Reese riesce a fuggire dal posto, un caccia aggancia il bersaglio e sgancia una bomba che distrugge il complesso. Il destino della Stanton non si conosce.\n2012, New York. Snow pensa di essere risalito a Reese da una fonte in Corea del Nord: un gruppo dissidente aiut\u00f2 uno della CIA ferito a fuggire da una citt\u00e0 nei pressi di Ordos nel maggio del 2010, e la fonte indirizza Snow verso un conto che \u00e8 stato utilizzato in una banca di fronte al Royal Manhattan Hotel e si d\u00e0 appuntamento l\u00ec con l'agente Evans. Entrati in una camera dell'albergo, Evans e Snow trovano nell'appartamento un arsenale; qualcuno uccide alle spalle Evans con una pistola col silenziatore e ferisce a una spalla Snow. Si tratta della Stanton, che quindi \u00e8 uscita viva da Ordos.\nIl rischio dei ricordi.\nTrama.\nL'episodio si inizia con diversi ricordi/flashback, come il primo della serie: i flashback sono del 2001, 2006 e 2010 nelle scene in Messico, nell'aeroporto, a T\u00e9touan e quella in cui la Stanton spara a Reese a Ordos. Febbraio 2011: Reese rivive questi momenti su un autobus, dove c'\u00e8 anche un ragazzino che, notata la macchia di sangue sulla camicia dell'uomo, gli chiede se stia bene e l'ormai ex agente CIA gli risponde che crede d'aver perso il suo lavoro. L'autista del pullman annuncia che la prossima fermata \u00e8 New Rochelle: Reese si sta infatti dirigendo a casa di Jessica.\n2012, New York. Reese anticipa Finch alla Biblioteca ma, nonostante lo scetticismo di Reese, il miliardario gli dice che oggi non \u00e8 arrivato alcun numero. Oggi, inoltre, \u00e8 il compleanno di Reese: quando quest'ultimo esce dalla stanza, Finch ritorna in postazione e si scopre che in realt\u00e0 \u00e8 uscito un nuovo numero, quello di Karen Garner. Reese nel frattempo, sta giocando con un vecchio cinese visibilmente cieco: il regalo di Finch a Reese \u00e8 una chiave. Alla NYPD, Donnelly raggiunge la Carter: l'FBI indaga su una banda di criminali arrestati due mesi prima, il capo dell'organizzazione sembrava essere invischiato con la CIA e secondo Donnelly \u00e8 riuscito a scappare (in realt\u00e0 poco dopo la sua scarcerazione \u00e8 stato ucciso dai suoi stessi colleghi su ordine di Snow). Secondo Donnelly, l'\"uomo con la giacca\" lavorava per quella banda, dato che il suo DNA \u00e8 stato rinvenuto nel bagagliaio di un'auto bruciata, trovando un riscontro in un caso di omicidio avvenuto a New Rochelle, quello di Peter Arndt (il compagno di Jessica). Arndt era un costruttore pieno di debiti e secondo l'ipotesi di Donnelly, qualcuno potrebbe aver assoldato Reese per ucciderlo. Finch incontra la Carter in un locale: la detective lo aggiorna riguardo a Donnelly, che \u00e8 risalito fino al caso di New Rochelle, mentre il miliardario \u00e8 l\u00ec per seguire da vicino il suo numero, Karen Garner.\nNel febbraio del 2011, Reese si reca in un ospedale di New York per cercare Jessica Arndt, un'infermiera: da una collega, Reese viene a sapere che circa due mesi prima Jessica \u00e8 morta in un incidente d'auto. In quel frangente, mentre Reese sta uscendo dall'ospedale, si scontra con un uomo che \u00e8 in sedia a rotelle e che gli dice \"scusi\".\n2012, New York. Non potendo avere l'aiuto della Carter, Finch ripara su Fusco: mentre secondo il primo la donna sta scappando, secondo l'agente la donna si sta semplicemente nascondendo. Finch consiglia a Fusco di non parlare del caso con Reese, tenuto all'oscuro dall'inizio. La detective Carter arriva a casa Arndt, a New Rochelle, dov'\u00e8 attesa da Donnelly: la detective scopre che Arndt era sposato e che la moglie era morta due mesi prima in un incidente stradale. Finch mette il detective Fusco sulle tracce della donna, ma il detective si fa seminare e cos\u00ec Finch decide d'agire in prima persona, andando a chiedere informazioni al bar nel quale lavora. Fuori dal locale, Finch \u00e8 raggiunto da Brad Jennings, un Marshall che sta cercando la Garner, il cui vero nome \u00e8 Sarah Atkins. Messo alle strette, Finch \u00e8 salvato da Reese, che si presenta al Marshall come il detective Stills, dicendo che Finch \u00e8 in realt\u00e0 un suo informatore. Finch decide di spiegare perch\u00e9 ha tenuto Reese subito fuori dai giochi: mentre stava progettando la \"Macchina\", Finch vedeva arrivare sempre gli stessi numeri di donne, in modo frequente, e all'inizio non capiva come potevano essere in pericolo cos\u00ec spesso, ma dopo cap\u00ec che quelle donne vivevano con la persona che poi le avrebbe uccise (e sottinteso, per\u00f2 tra questi numeri spiccava anche quello di Jessica Arndt). Entrata in casa, la Garner scopre che Reese si trova nell'appartamento: la donna gli punta una pistola e cos\u00ec Reese le spiega la situazione. Finch scopre che il vero nome di Sarah Atkins \u00e8 Sarah Jennings e che quindi il Marshall \u00e8 il marito che la perseguita. La Carter va a parlare con i detective di New Rochelle, scoprendo che l'incidente d'auto di Arndt \u00e8 avvenuto in mezzo ai boschi e che lui ha sterzato per evitare un cervo, andando a finire contro un albero e provocando la morte della moglie.\nFebbraio 2011, New Rochelle, mattina. Reese aspetta che Peter Arndt, ancora infortunato a una gamba a causa dell'incidente d'auto di due mesi prima, esca di casa per entrarci illegalmente. L'ultima chiamata di Jessica a Reese diviene poi anche la causa della sua morte.\n2012, New Rochelle. La Carter si dirige all'obitorio per studiare meglio il caso Arndt: Jessica ha una frattura al polso, quasi sicuramente avuta in precedenza all'incidente, inoltre vi \u00e8 un forte trauma alla testa e al collo. Grazie a dei flashback si scopre che Jessica \u00e8 morta a causa di un incidente domestico avvenuto per colpa di Peter, che poi ha messo in scena l'incidente nei boschi. A New York, Reese minaccia di morte il Marshall Jennings, mentre Sarah scappa da casa propria e si dirige alla stazione dei treni dove chiede un biglietto di sola andata per New Haven che non le viene concesso. Karen Garner \u00e8 arrestata dai Marshall. Reese decide di prendere di petto il caso e d'andare da solo a trovare Jennings. A New Rochelle, la Carter e Donnelly interrogano la madre di Jessica, quando a un certo punto Donnelly deve tornare a New York, poich\u00e9 qualcuno (Reese) ha aggredito quattro agenti della Marshall. La detective Carter \u00e8 costretta a continuare la conversazione da sola con la madre di Jessica: secondo la detective Peter Arndt ha ucciso Jessica e insabbiato tutto, ma la Carter non riesce ancora a comprendere il legame di questo caso con Reese. Continuando a parlare con la madre di Jessica, la Carter riesce a scoprire che Jessica aveva avuto una relazione con un militare prima di quella con Arndt: la Carter trova una foto di Jessica assieme al militare che infatti, \u00e8 proprio Reese.\nFebbraio 2011, New Rochelle. Reese guarda il filmato di una festa dove Peter sta rimproverando Jessica, intervallato dal flashback dall'aeroporto in cui Reese incontra Jessica nel 2006.\n2012, New York. Non potendo fermare Reese, Finch decide di chiedere aiuto alla Carter. Jennings si \u00e8 rifugiato in un motel assieme alla moglie. Quando il Marshall sta per uccidere sua moglie, Reese interviene e salva la donna, pestando il Marshall. La Carter trova Reese e lo ferma ma lo lascia andare con il Marshall nel bagagliaio.\nFebbraio 2011, New Rochelle, sera. Reese ha ormai guardato quel filmato in loop, quando Peter Arndt entra in casa e lo trova seduto mentre guarda il filmato. Poco dopo Reese si alza e lo uccide.\n2012, New York. La mattina seguente, Reese capisce che quello di Jessica era uno di quei numeri che arrivavano in continuazione, ma n\u00e9 Reese n\u00e9 Finch avrebbero potuto fare qualcosa per salvarla. Finch d\u00e0 al collega il suo bigliettino da visita, quello dell'Universal Heritage Insurance, la compagnia di assicurazioni nella quale Finch lavora sotto il falso nome di Harold Wren. Alla NYPD, la Carter decide di triturare il file su Reese e le prove del caso di New Rochelle, tenendo solamente la foto di Jessica con Reese. Inoltre, Reese ha portato Jennings in un penitenziario in Messico. La chiave che Finch ha regalato a Reese apre la porta di una vasta abitazione che si affaccia sul parco dove lui passa spesso le giornate.\nFebbraio 2011, New York. Si ritorna alla scena nella quale la collega di Jessica informa Reese della morte della donna. Reese urta contro un uomo che \u00e8 in sedia a rotelle e che gli dice \"scusi\": quest'ultimo si gira verso Reese e si scopre essere Finch che, aprendo un fascicolo con all'interno i numeri di Reese, di Jessica e di Peter, aggiunge \"mi dispiace molto\".\nNiente buone azioni.\nTrama.\nL'episodio si inizia con un flashback. 2009, New York. Nathan Ingram raggiunge Finch in una stanza nella quale sono conservati i server della \"Macchina\" la sera prima che questa venga ceduta definitivamente al governo.\n2012, New York. Mentre Reese sta pedinando Finch, Fusco lo chiama, avvisandolo del fatto che sta per incontrare il capo dell'HR; inoltre, Fusco ha pedinato Finch per settimane non riuscendo a scoprire nemmeno dove abita. Finita la telefonata con Reese, si nota la Carter che fissa Fusco e ha con s\u00e9 un fascicolo che riguarda degli agenti corrotti e facenti parte dell'HR, tra gli altri ci sono i deceduti Ian Davidson (ucciso da Reese) e Artie Lynch (ucciso da Fusco stesso) Finch compra un giornale, riceve un messaggio e subito dopo va a rispondere a una cabina telefonica che non aveva squillato. Dopo aver posato la cornetta, telefona a Reese, dicendogli che hanno ricevuto un nuovo numero. Nonostante ci\u00f2, Reese \u00e8 ancora incerto su come Finch riceva i numeri dalla \"Macchina\" e si avvicina alla cornetta per capire come abbia fatto il miliardario a ricevere il numero. Il nuovo numero \u00e8 Henry Peck, un analista finanziario. Reese vuole vederci chiaro e chiede direttamente a Finch come abbia ricevuto il numero di Peck, ma il miliardario non gli d\u00e0 alcuna informazione e nel caso dovesse succedere qualcosa a Finch, quest'ultimo ha gi\u00e0 un piano d'emergenza per far continuare il lavoro a Reese. Non riuscendo a seguire Peck e non riuscendo a violare il firewall della societ\u00e0 di Peck, Reese decide di mettergli una cimice nella giacca. Entrato nella societ\u00e0, Reese \u00e8 fermato dalla segretaria ed \u00e8 costretto a lasciare l'edificio: la societ\u00e0 \u00e8 in realt\u00e0 una \"SCIF\" (in inglese \"Sensitive Compartmented Information Facility\", in italiano \"Struttura Compartimentata d'Informativa Sensibile\"), un'installazione del governo usata per proteggere dati riservati e Peck \u00e8 una specie di spia. Rientrato a casa, Peck \u00e8 sorpreso da un paio di agenti della NYPD che, aiutati da un vicino, scoprono delle dosi di sali di anfetamina superiori alla norma e lo arrestano. Finch e Reese scoprono che qualcun altro sta ascoltando la conversazione tra i poliziotti e Peck, Reese prova a raggiungerlo, ma l'uomo riesce a fuggire. Rientrato alla Biblioteca, Reese cerca ancora di scoprire come Finch ottenga i numeri dalla \"Macchina\" e nel frattempo parla anche con la Carter: Reese scopre che sotto al bicchiere di t\u00e8 verde che Finch prende tutti i giorni vi \u00e8 una serie di numeri e li segna su un post it, mentre la Carter informa Reese del fatto che Peck ha contestato una multa con una memoria difensiva di 78 pagine. Finch scopre che la droga \u00e8 stata messa a casa Peck dall'uomo che seguiva Reese e che quindi \u00e8 stato incastrato. Scarcerato e ritornato all'NSA, Peck \u00e8 presto licenziato a causa dei suoi \"problemi di droga\" e del suo arresto. Peck cerca di parlare con Tedd Gibbons, il vice-direttore dell'NSA. Reese segue Peck, scoprendo che qualcuno \u00e8 entrato a casa sua: durante una colluttazione, Reese scopre chi lo vuole morto \u00e8 il governo. Peck riesce a contattare Gibbons, tentando di spiegare le sue ragioni: tre settimane prima, grazie a Peck fu arrestato un certo Carson, per il quale fu fermato un attacco terroristico, ma Peck non ha mai sentito nominare Carson e inoltre non ha messo quel nome nel suo rapporto, spiegando a Gibbons che qualcuno vuole incastrarlo, ma il vice-direttore dell'NSA gli intima di non richiamarlo pi\u00f9. A telefonata conclusa Finch ha capito perch\u00e9 il governo vuole Peck morto: l'analista faceva domande sulla \"Macchina\" senza sapere di cosa si trattasse, per questo il governo lo vuole uccidere.\n2009, New York. Alicia Corwin s'incontra con Nathan Ingram per parlare della \"Macchina\". I server stanno per essere trasferiti in treno dalla Costa Est alla Costa Ovest del paese tramite un treno merci e il carico, tenuto negli ultimi sei vagoni del treno, sar\u00e0 etichettato come \"componenti elettronici da rottamare\". L'impianto nel quale stanno per partire i server della \"Macchina\" \u00e8 considerato come un luogo sicuro dalla Corwin. In questo momento solo 8 persone al mondo sanno dell'esistenza dalla \"Macchina\" - inclusi la Corwin e Ingram - come giustamente sostiene Ingram, ma la Corwin lo redarguisce subito: le persone che sono a conoscenza dell'esistenza dalla \"Macchina\" sono solo sette (Ingram, a differenza della Corwin, include ovviamente l'ideatore, Finch, che la Corwin conosce solamente di vista come un dipendente di Ingram).\n2012, New York. Alicia Corwin contatta Peck: la donna, coinvolta nel caso di Peck, non vuole vederlo n\u00e9 parlargli, gli dice solo la parola \"sibilance\" e gli consiglia di fuggire. Peck ha scoperto della cimice e la buttata via. La squadra incaricata di uccidere Peck \u00e8 un'unit\u00e0 dell'ISA (Attivit\u00e0 d'Intelligence di Supporto in italiano, Intelligence Support Activity in inglese) ed \u00e8 capeggiata dal Consigliere Speciale (\"Special Counsel\" in inglese). Peck riesce a introdursi nuovamente nel suo ufficio e Reese lo segue. La squadra per uccidere Peck lo raggiunge, ma Reese riesce a salvarlo; Peck fugge dall'edificio ed esce in strada, dove riesce astutamente a farsi arrestare dalla NYPD con documenti che provano l'esistenza della \"Macchina\". Reese non pu\u00f2 far altro che aggiornare Finch.\n2009, New York. Nathan Ingram raggiunge Finch, i server stanno per partire per la Costa Ovest e il loro viaggio durer\u00e0 dieci giorni. Ingram \u00e8 preoccupato, perch\u00e9 teme che il governo possa abusare della \"Macchina\", ma Finch lo tranquillizza, dicendogli che nessuno potr\u00e0 alterarla mai; ma Ingram sa meglio di chiunque altro che col tempo, qualsiasi sistema pu\u00f2 essere compromesso e quindi chiede a Finch di creare un off-switch/una backdoor, anche perch\u00e9 non ci sar\u00e0 un'altra occasione per costruirla, ma Finch si rifiuta e pochi secondi dopo decide di iniziare il sistema di chiusura totale della \"Macchina\": la \"Macchina\" si spegne.\n2012, New York. Peck dev'essere portato all'ottavo distretto, dal detective Carter. Nella sala interrogatori della NYPD, Peck comincia a parlare: dal suo ufficio, ha prelevato sei rapporti scritti da lui per l'NSA ai quali corrispondi sei azioni coperte basati sui rapporti stessi, in ogni rapporto di Peck qualcuno aveva messo il nome di un individuo e in ogni occasione quell'individuo era la chiave per fermare un attacco terroristico (Peck non lo sa, ma il \"qualcuno\" che mette i nomi nei suoi rapporti \u00e8 la \"Macchina\"). Sempre secondo Peck, si pu\u00f2 essere cos\u00ec precisi solamente utilizzando una rete di sorveglianza su vasca scala e inoltre, Peck, \u00e8 riuscito a scoprire cos'\u00e8 \"sibilance\", ovvero apparentemente una verifica dell'intranet dell'NSA fino a quando non si rilevano dei segnali appena oltre il \"limite di Shannon\": sembrerebbero dei rumori di statico, ma in realt\u00e0, secondo Peck, sono dati e qualcuno riesce a rilevare i dati che entrano all'NSA, ma per analizzare quei dati servirebbe un complesso sistema e, guardando la telecamera posta nella sala interrogatori, Peck capisce che qualcuno ha creato questo complesso sistema. Peck continua nel suo monologo: dopo l'11 settembre (2001), il governo voleva un sistema computerizzato, una \"Macchina\" che poteva vedere qualsiasi cosa per fermare i terroristi e tentarono, ma fallirono tutti, per\u00f2 se Peck ha ragione, qualcuno \u00e8 riuscito a costruirlo. All'uscita dalla sala interrogatori, Fusco \u00e8 atteso dalla Carter, mentre Reese s'\u00e8 introdotto nel distretto indossando l'uniforme di un agente. Prelevato da Reese, i due si dirigono fuori dall'edificio e una volta saliti in auto, Peck decide di chiamare lo Special Counsel, l'ufficio che protegge gli informatori; uno di quelli che sanno della \"Macchina\" lavora proprio in quell'ufficio. Un membro dell'ISA riesce a fermare la corsa di Reese, ma quando raggiunge la vettura l'ex agente CIA \u00e8 gi\u00e0 fuori dall'auto: Reese inizia una lotta con l'agente dell'ISA, che si conclude con la morte di quest'ultimo. Nel frattempo, Peck \u00e8 gi\u00e0 scappato.\n2009, New York. Dopo aver iniziato il sistema di chiusura totale della \"Macchina\", Ingram torna sui suoi passi iniziando uno startup del sistema. La \"Macchina\" riconosce Ingram e gli consente di creare una nuova funzione che Ingram nomina \"Contingency\", la backdoor che voleva creare.\n2012, New York. Peck deve aspettare una giornalista per parlare con lei riguardo a quello che gli \u00e8 capitato e riguardo alla \"Macchina\", ma Finch anticipa la giornalista e va a parlare con Peck. Prima che Peck gli porga la prima domanda Finch gli risponde \"S\u00ec, esiste\", riferendosi alla \"Macchina\". Poco dopo, la \"Macchina\" riconosce Peck come un \"individuo che \u00e8 conoscenza della Macchina\", Finch gli consegna un passaporto e dei biglietti aerei per fuggire in un'altra citt\u00e0; quando Peck gli chiede come faccia a sapere tutto questo, Finch replica \"perch\u00e9 io l'ho creata\", si alza e se ne va sotto lo sguardo di Peck. Alla NYPD la Carter \u00e8 aggiornata su Peck: in un incidente nel quale \u00e8 rimasto coinvolto \u00e8 rimasto solamente un biglietto con la scritta \"sibilance\". Reese torna all'inseguimento di Finch e prima trova il posto nel quale prende il suo t\u00e8 verde e poi pensa di aver trovato anche la sua abitazione, quando vede una pila di giornali che un fattorino ha portato di fronte a una casa: bussando alla porta dell'abitazione, vi trova invece una donna e, presentandosi come il detective Stills, entra in casa, scoprendo che la donna ha un legame con Finch. Per la donna, Harold \u00e8 morto in un incidente due anni prima. Uscito dalla casa Reese scopre che poco distante, nel parco c'\u00e8 Finch ad attenderlo. Il miliardario gli spiega il perch\u00e9 non viva assieme a Grace: avendo costruito la \"Macchina\", chiunque sia in contatto con lui avrebbe potuto essere in pericolo, visto il modo in cui il governo protegge il sistema. Siamo al 10 maggio 2012.\nSi ritorna al 9 maggio 2012, New York. Finch sta parlando con Peck. In un tavolino a fianco anche Alicia Corwin sta ascoltando e cos\u00ec facendo scopre che Finch ha creato la \"Macchina\".\nApoteosi finale.\nTrama.\nLa Carter riceve una chiamata da Finch, il quale la avverte che Reese \u00e8 in pericolo. Quando la detective sta per andare da John, \u00e8 raggiunta dall'agente FBI Donnelly che la obbliga a seguirlo. In una base operativa del Bureau, Donnelly afferma d'aver individuato l'\"uomo con la giacca\", inquadrato da una telecamera in compagnia di una donna. Siamo al 17 maggio 2012.\n15 maggio 2012, New York, cinque giorni dopo gli eventi narrati precedentemente: la \"Macchina\" ha estratto il numero di Caroline Turing, una psicologa con una clientela che pretende grande discrezione. Reese la segue, clonando il suo cellulare e mettendo Fusco sulle sue tracce. Lionel, accompagnato da Patrick Simmons, incontra inoltre i vertici dell'HR: alla riunione, costoro chiedono ai due di partecipare a un omicidio su commissione; il bersaglio \u00e8 proprio la Turing. Fusco avverte Harold, il quale consiglia a John di divenire un cliente della donna presentandosi come John Rooney. Reese prova a recuperare qualche nome dei pazienti della Turing dalla sua agenda, ma trova solo le iniziali dei nominativi. Nel frattempo, Finch chiede alla Carter di indagare sul consigliere comunale del Bronx Seth Larsson, uno degli individui ai vertici dell'HR, nonch\u00e9 coinvolto nel possibile omicidio della psicologa. Caroline e John cominciano a studiarsi: la donna riesce a capire che Reese \u00e8 un ex militare e che egli sta lavorando per \"proteggere le persone, per salvarle\". Successivamente, Alicia Corwin segue Harold, riuscendo a scoprire la Biblioteca. Finch chiede anche aiuto a Zoe Morgan per scoprire il mandante dell'omicidio della Turing: i sospetti della Morgan ricadono sull'avvocato Hans Friedrickson, il banchiere Terrance Baxter e il funzionario David Sarkesian. Intanto, Simmons ha studiato il tragitto che la psicologa fa per tornare a casa dal suo studio e ordina ai suoi uomini di eliminarla. Prima che la donna venga trovata e uccisa, Reese interviene per proteggerla e si rifugia con lei in un albergo.\nSi ritorna alla scena iniziale: Harold chiede aiuto alla Carter, ma Donnelly la ferma. L'FBI ha trovato un filmato sfocato di John con la Turing, che si crede sia ostaggio dell'ex agente CIA. All'interno della base del Bureau c'\u00e8 anche Fusco, subito notato dalla Carter. Frattanto, l'HR e l'FBI giungono nell'albergo. John e Caroline sono accerchiati, e Finch lascia il suo nascondiglio sotto gli occhi della Corwin. Tramite Harold, la Carter riesce a salvare Reese e la Turing dall'FBI, mentre la Corwin s'introduce nella Biblioteca, scoprendo la postazione di Finch. Zoe Morgan, nel frattempo, viene a sapere che Friedrickson ha minacciato di morte la psicologa, ma, investigando, la faccendiera scopre che qualcuno lo ha ricattato, dunque non \u00e8 lui il mandante dell'assassinio. Nell'albergo, la Turing e Reese prendono un ascensore e, giunti al ventiseiesimo piano, vengono circondati dall'HR e dall'FBI, rispettivamente sotto e sopra di loro. Al momento giusto, Finch isola tutte le comunicazioni nella zona di Manhattan dove si trova l'hotel, disorientando le due fazioni avversarie, e i fuggiaschi si dileguano. Joss vede che Lionel si allontana dalla postazione di controllo per comunicare di nascosto con qualcuno al telefono, lo raggiunge e gli punta una pistola contro, accusandolo di aiutare l'HR. Fusco rivela allora alla Carter di lavorare sotto copertura per \"l'uomo elegante\" e per \"un altro tizio\": Joss capisce che Lionel si riferisce a John e Harold. Nel frattempo, Reese e la Turing giungono al seminterrato dell'albergo: l'ex militare ruba delle armi e un detonatore da un'auto appartenente agli agenti corrotti, ingaggia un conflitto a fuoco contro di loro, e manda la psicologa da Finch, che la sta aspettando presso un impianto di trattamento delle acque reflue. Harold \u00e8, per\u00f2, sorpreso da Alicia Corwin, la quale ha compreso che il milionario \u00e8 il creatore della Macchina e vuole che egli la aiuti a distruggerla. Intanto, i detective Fusco e Carter arrivano ad aiutare Reese, facendo scappare l'HR, mentre la Morgan cerca di entrare nello studio di Caroline Turing.\nJohn, Joss e Lionel inseguono il veicolo con cui i poliziotti deviati stanno fuggendo, e l'ex militare lo fa saltare con il detonatore preso poco prima. La Morgan, invece, introdottasi nell'ufficio della Turing, prova ad accedere al suo computer, ma questo comincia a resettarsi. Nel frattempo, Finch accusa Alicia d'aver assoldato l'HR per uccidere la Turing e , ma la Corwin \u00e8 sorpresa dall'accusa e si dichiara estranea alla vicenda. All'improvviso, arriva la Turing che uccide la donna con un colpo in testa ed entra nell'auto di Harold. La falsa psicologa si presenta a Finch come Root, l'hacker che l'uomo aveva precedentemente affrontato e sconfitto. Contemporaneamente, la Morgan aggiorna Reese: la finta psicologa ha ingannato tutti, ha pagato l'HR perch\u00e9 la uccidesse e ha costretto Friedrickson a minacciarla. John capisce allora di essere stato vittima di una macchinazione, il cui obiettivo era il rapimento di Harold. In seguito, Fusco e la Carter fanno arrestare da Donnelly il detective Sagan, l'uomo che guidava l'HR da dentro la base dell'FBI. John, invece, si rivolge disperatamente alla Macchina, tramite una telecamera pubblica, chiedendole di aiutarlo a ritrovare Finch; il sistema informatico capisce che \"il proseguimento dell'operazione \u00e8 compromesso\", e, improvvisamente, un telefono pubblico vicino all'ex agente inizia a squillare: Reese si avvicina all'apparecchio e alza la cornetta."}
{"id": "3662783", "revid": "767487", "url": "https://it.wikipedia.org/wiki?curid=3662783", "title": "Andy Blythe &amp; Marten Joustra", "text": "Andy Blythe compose musica per i giochi della Psygnosis / Traveller's Tales e lavor\u00f2 assieme a Marten Joustra su tutti i progetti - successivamente apriranno gli Swallow Studios. La loro specialit\u00e0 \u00e8 il genere jazz, sebbene vertano in tutti i generi.\nOltre alla musica da videogioco, scrissero musiche e canzoni per lo spettacolo televisivo britannico Dick and Dom in da Bungalow, trasmesso dal 2002 sino al 2006. Un disco musicale contenente i brani \u00e8 stato poi distribuito sul mercato.\nIl brano \"Good Evening and Welcome\" apparve nella serie televisiva svedese \"Urs\u00e4kta R\u00f6ran, Vi Bygger om\" della Filip Hammar e Fredrik Wikingsson.\nCompose assieme ad Andy Blythe e Marten Joustra le colonne sonore dei giochi \"Puggsy, Mickey Mania, Toy Story, , \" e \"Alla ricerca di Nemo\"\nIl duo \u00e8 anche conosciuto come \"Blythe Joustra\"."}
{"id": "3662793", "revid": "287204", "url": "https://it.wikipedia.org/wiki?curid=3662793", "title": "Otobong Nkanga", "text": "Attualmente vive e lavora tra Parigi e Anversa.\nBiografia.\nInizia i suoi studi nel 1992 in Nigeria presso la Obafemi Awolowo University di Ile-Ife. Dal 1995 al 2001 prosegue gli studi presso l'Ecole Nationale Sup\u00e9rieure des Beaux-Arts (ENSBA) di Parigi. \nNel 2002 partecipa alla residenza per artisti presso l'istituto Rijksakademie van beeldende kunsten di Amsterdam. Sempre ad Amsterdam, nel 2008 consegue il Master in Performing Arts presso il DasArts.\nLa sua pratica artistica \u00e8 caratterizzata dall'utilizzo di diversi media, come l'installazione, la fotografia, il disegno e la scultura, insieme al proprio corpo e alla propria voce nelle performance. \nIl suo lavoro di artista riflette sull'interrogare e trasmettere le implicazioni del proprio agire in diversi ambienti e contesti attraverso un approccio multi-disciplinare, volto a cogliere la fragilit\u00e0 dell'uomo nel proprio ambiente.\nAttivit\u00e0.\nOtobong Nkanga ha alle spalle numerose mostre, sia personali che collettive, realizzate in ambito nazionale ed internazionale. Negli ultimi cinque anni ha inoltre partecipato alle biennali di Sharjah, Taipei, Dakar, S\u00e3o Paulo e Havanna."}
{"id": "3662794", "revid": "124123", "url": "https://it.wikipedia.org/wiki?curid=3662794", "title": "Tomohito Nishiura", "text": ""}
{"id": "3662797", "revid": "123374812", "url": "https://it.wikipedia.org/wiki?curid=3662797", "title": "Stephen Verona", "text": ""}
{"id": "3662803", "revid": "76963", "url": "https://it.wikipedia.org/wiki?curid=3662803", "title": "Sotaro Tojima", "text": ""}
{"id": "3662807", "revid": "110157", "url": "https://it.wikipedia.org/wiki?curid=3662807", "title": "Forze Democratiche Unite", "text": "Forze Democratiche Unite (in bulgaro: \u041e\u0431\u0435\u0434\u0438\u043d\u0435\u043d\u0438 \u0414\u0435\u043c\u043e\u043a\u0440\u0430\u0442\u0438\u0447\u043d\u0438 \u0421\u0438\u043b\u0438 - \u041e\u0414\u0421; \"Obedineni Demokratichni Sili\" - ODS) \u00e8 stata una coalizione elettorale bulgara di centro-destra fondata nel 1996. Ad essa aderirono tre partiti politici:\nStoria.\nLa coalizione vinse le elezioni parlamentari del 1997 con il 49,1% dei voti (alle precedenti parlamentari del 1994, l'SDS aveva conseguito il 24,2%, mentre BZNS e DP si erano presentati congiuntamente ottenendo il 6,5%). A seguito dell'esito elettorale, Ivan Kostov, leader dell'alleanza, divenne Primo ministro.\nLa coalizione fu tuttavia sconfitta alle elezioni parlamentari del 2001 e, dopo il tracollo subito alle parlamentari del 2005, si avvi\u00f2 verso lo scioglimento.\nFu cos\u00ec che, in occasione delle successive parlamentari del 2009, l'Unione delle Forze Democratiche prese parte alla Coalizione Blu, con Democratici per una Bulgaria Forte. In vista delle parlamentari del 2013, SDS e BZNS formarono, insieme ad altre forze politiche, una nuova formazione, il Blocco Riformatore."}
{"id": "3662812", "revid": "1543377", "url": "https://it.wikipedia.org/wiki?curid=3662812", "title": "Tar\u014d Kud\u014d", "text": "In seguito si un\u00ec a una giunta di sviluppatori separatasi dalla Squaresoft, i Love-de-Lic, nel 1996, per la quale disegn\u00f2 \"\". Kud\u014d attualmente \u00e8 direttore della Vanpool."}
{"id": "3662813", "revid": "1310927", "url": "https://it.wikipedia.org/wiki?curid=3662813", "title": "William Boaventura", "text": "Carriera.\nClub.\nDopo aver militato per due anni nell'AEL Limassol e nell', fece il suo esordio nel 2008 in prima squadra dove ha collezionato in tutto 30 presenze e nel 2009 \u00e8 stato acquistato in prestito dal Kuban', per poi trasferirsi nel 2010 all'APOEL Nicosia.\nNel 2012 passa all'Anorthosis, sempre nel massimo campionato cipriota, ma nel settembre dello stesso anno \u00e8 costretto al ritiro dall'attivit\u00e0 agonistica a causa di problemi cardiaci."}
{"id": "3662816", "revid": "298055", "url": "https://it.wikipedia.org/wiki?curid=3662816", "title": "Mukuro Rokudo", "text": "Mukuro Rokudo \u00e8 un personaggio della serie anime e manga \"Tutor Hitman Reborn!\", realizzata da Akira Amano.\nAspetto fisico.\nI suoi capelli sono blu lunghi fino a met\u00e0 schiena che formano solo una lunga coda mentre sono schiacciati sul davanti, da dietro invece sono mezzi alzati come se fosse un'anans.Fisico proporzionato e scolpito non \u00e8 troppo magro n\u00e9 troppo muscoloso. L'occhio sinistro \u00e8 di colore blu scuro mentre il destro rosso.\nPersonalit\u00e0.\nNonostante spesso venga mostrato con un sorriso giocoso, Mukuro \u00e8 apparentemente incurante delle sofferenze altrui. Apparso come primo antagonista della serie, Mukuro non \u00e8 contrario a eliminare coloro che si mettono sulla sua strada e non si fa intimidire facilmente, parlando normalmente agli altri in maniera estremamente diretta e arrogante. Gli importa poco degli altri, e considera le persone semplicemente \"giocattoli\" o \"oggetti\" che pu\u00f2 sacrificare per ottenere ci\u00f2 che vuole.\nNonostante affermi che le persone siano solo giocattoli, sopporta sia Ken che Chikusa, e forse Chrome, proteggendoli e addirittura si sacrifica per loro, quand'\u00e8 necessario. Comunque, non lo fa direttamente di fronte a loro e non lo ammette mai apertamente, nascondendo a chiunque ci\u00f2 che realmente prova nei loro confronti.\nMukuro, insieme a Ken e Chikusa, prova un enorme odio nei confronti dell'intera organizzazione mafiosa, molto probabilmente a causa degli esperimenti che hanno sofferto da bambini. Comunque, non solo ha il desiderio di distruggere tutta la mafia, vuole anche portare sofferenza nel mondo avviando una guerra mondiale, affermando di voler ricoprire il mondo di oscurit\u00e0 poich\u00e9 vede che l'attuale mondo \u00e8 indegno.\nAnche dopo essere diventato il Guardiano della Nebbia, Mukuro afferma ancora di non far pi\u00f9 parte della mafia, essendone stato esiliato, e continua a guardare l'organizzazione con grande disprezzo, sebbene ora preferisca evitare qualsiasi coinvolgimento con essa. Mukuro \u00e8 abbastanza informato degli oscuri segreti della Mafia, probabilmente anche del segreto dietro gli Arcobaleno.\nComunque, nonostante il suo usuale comportamento calmo, si arrabbia facilmente in alcune occasioni, soprattutto quando i suoi capelli vengono paragonati ad un ananas, nel qual caso dar\u00e0 immediatamente all'insultatore una punizione, in maniera comica e crudele contemporaneamente. Finora, solo Ken e Flan hanno violato questo tab\u00f9.\nSembra essere uno dei pochi a riuscire a tenere testa, sia in fatto di forza che di testardaggine con Hibari. Questo, unito alla sconfitta che impart\u00ec al Guardiano delle nuvole, non fa scorrere buon sangue tra di loro.\nStoria.\nCome rivelato in una sequenza di flashback, Mukuro Rokudo nacque nella Famiglia Estraneo ed era uno dei bambini su cui gli Estraneo sperimentavano. Cinque anni prima del tempo della storia principale, Mukuro uccise i suoi carcerieri con le sue abilit\u00e0, e offr\u00ec a Chikusa Kakimoto e Ken Joshima, altri due bambini su cui si era sperimentato, una possibilit\u00e0 di unirsi a lui nella sua nuova missione per distruggere quel mondo \"insignificante\".\nPi\u00f9 tardi, Mukuro venne adottato in una famiglia mafiosa nel Nord Italia. Comunque, all'insaputa della famiglia, Mukuro stava periodicamente controllando uno dei suoi membri, Lancia, e lo stava usando per uccidere altri, facendogli infine uccidere la sua stessa famiglia e alcune famiglie mafiose nel Nord Italia. Da allora, Mukuro ebbe Lancia sotto il suo completo controllo, usandolo come un \"Falso Mukuro\" che viene infine erroneamente identificato in una foto come il vero Mukuro, mentre si dice che il vero Mukuro non sia mai stato fotografato, sebbene in due occasioni, il vero Mukuro sia stato mostrato essere stato fotografato.\nQualsiasi altra cosa Mukuro abbia fatto recentemente rimane un mistero, ma viene detto che, insieme a Ken e Chikusa sia stato rinchiuso in una prigione italiana ad alto livello di sicurezza, che \u00e8 riservata ai pi\u00f9 pericolosi criminali mafiosi che abbiano persino commesso crimini contro la mafia stessa. Due settimane prima dell'apparizione della Gang di Kokuyo nella storia, riuscirono in un'evasione alla vigilia della condanna a morte di Mukuro, che termin\u00f2 con la morte di diversi guardiani e prigionieri, e in seguito la fuga di diversi pericolosi criminali. Dopo ci\u00f2, frequentarono la Kokuyo Middle School come studenti stranieri trasferiti, ed entro tre giorni furono in grado di ottenere il controllo sull'intera scuola.\nDopo essere stato catturato dai Vindice, riesce a fuggire ma si fa catturare nuovamente per far scappare Ken e Chikusa. Per la sua evasione viene intrappolato in una stanza dove viene tenuto in stato semi comatoso.\nPi\u00f9 tardi salva la vita a Nagi, una ragazza che aveva perso gli organi in un incidente con un camion, in cambio dell'utilizzo del suo corpo.\nDurante l'Arco dei Varia ricompare durante la sfida della Nebbia di Chrome (Nagi) prendendo il suo posto e sconfiggendo Viper, ottenendo cos\u00ec il Vongola Ring della Nebbia, pur asserendo che non vuole unirsi ai Vongola.\nRiappare poi durante l'Arco del Futuro dove prima possiede il corpo di Gufo della Pioggia diventando Gufo Nebbia e poi il corpo di un giovane assassino per infiltrarsi tra i Millefiore come assistente di Byakuran, con lo pseudonimo di Leonardo Lippi, per poi venire scoperto e iniziare uno scontro col boss. Pi\u00f9 tardi viene liberato da Fran e dai membri della Kokuyo e giunge a combattere le Sette Vere Corone Funebri.\nTornati nel passato Mukuro rimane in prigione fino a quando non si trova costretto a possedere Chrome per affrontare il primo guardiano della Nebbia dei Vongola, Demon Spade. Successivamente si ritrover\u00e0 rinchiuso nuovamente in Mukuro, Il Gufo della Nebbia, poich\u00e9 Spade riesce a rubargli il corpo e ad evadere. Sconfitto Spade Mukuro viene liberato dai Vindice.\nLiberato si unisce all'Arcobaleno Verde per la Sfida degli Arcobaleno, contemporaneamente decide di cacciare Chrome dalla Kokuyo Gang. Pi\u00f9 tardi insieme alla ragazza e ai macchinari di Verde affronta e sconfigge tre Vindice. Alla fine affronta insieme a Squalo, Dino, Byakuran e Xanxus il Vindice Jager e Bermuda, venendo per\u00f2 sconfitto in pochi minuti.\nNel finale viene visto in ospedale dove inizia a \"giocare\" a uno scontro mortale con Hibari, Byakuran e gli altri pazienti.\nPoteri.\nMukuro si presenta come uno dei personaggi con pi\u00f9 poteri all'interno dell'opera. Il pi\u00f9 importante \u00e8 quello delle 6 vie della reincarnazione.\nQuesto potere \u00e8 nato dopo i costanti esperimenti della Famiglia Estraneo su di lui che lo ha portato ad attraversare tutti i mondi.\nSembra che per\u00f2 i suoi poteri siano stati sigillati parzialmente dai Vindice.\nVongola Box:\nLa sua Box Arma \u00e8 Gufo della nebbia, un tempo era Gufo della Pioggia ed apparteneva a Glo Xinia ma Mukuro lo ha posseduto e il suoi potere lo ha mutato. Una volta attivato si trasforma nelle Lenti Maligne di Daemon Spade\nVongola Gear:\nIl suo vongola Gear prende il nome di Orecchini della Nebbia di Decima Generazione. Trasformato diventa un khakkara, un bastone buddhista tramite il quale pu\u00f2 utilizzare tutti e sei contemporaneamente i suoi mondi."}
{"id": "3662818", "revid": "1138242", "url": "https://it.wikipedia.org/wiki?curid=3662818", "title": "Angone (Darfo Boario Terme)", "text": "Angone (\"Ang\u00f9\" in dialetto camuno) \u00e8 una frazione del comune di Darfo Boario Terme da cui dista 2,53 chilometri.\nNel mese di agosto si tiene una sagra con punto di ristoro dove viene servita l'anatra ripiena con verza e polenta (N\u00e9dra Coi Vers), una specialit\u00e0 tipica di Angone.\nConfina a nord con il comune di Piancogno, a est con la Sacca (comune di Esine), a sud con il borgo di Erbanno e a ovest con il comune di Borno."}
{"id": "3662819", "revid": "647919", "url": "https://it.wikipedia.org/wiki?curid=3662819", "title": "Banda musicale della polizia municipale di Roma", "text": ""}
{"id": "3662824", "revid": "6923", "url": "https://it.wikipedia.org/wiki?curid=3662824", "title": "Love-de-Lic", "text": " fu una compagnia giapponese di sviluppo di videogiochi fondata da Kenichi Nishi nel 1995.\nNel personale erano inclusi quattro ex-membri della Square. Dopo aver prodotto tre giochi d'avventura, la compagnia fu smantellata nel 2000 e il personale si separ\u00f2 e ci fu chi and\u00f2 a lavorare per la skip Ltd., chi per la Vanpool, chi per la Punchline.\nIl nome \"Love-de-Lic\" deriva dall'amore di Nishi per la Yellow Magic Orchestra, specificamente per la raccolta\"Technodelic\"."}
{"id": "3662825", "revid": "1305772", "url": "https://it.wikipedia.org/wiki?curid=3662825", "title": "Antonio Maria Gallo", "text": "Proveniva dalla nobile famiglia marchigiana dei Gallo.\nBiografia.\nNacque a Osimo nel 1553 da Piero Stefano. I Gallo erano una famiglia originaria di Carpi che si stabil\u00ec a Osimo nella seconda met\u00e0 del XV secolo. Il nome della madre \u00e8 incerto: forse fu Cleofe da Sirolo, che in alcuni documenti appare come moglie del padre. Gi\u00e0 avviato alla professione di notaio, in citt\u00e0 ricopriva l'ufficio di cancelliere della \"Compagnia della Ss. Piet\u00e0\" di Osimo.\nFin da giovane entr\u00f2 in confidenza con il Cardinale Peretti, futuro papa Sisto V che assai rapidamente gli assicur\u00f2 un'importante carriera. All'et\u00e0 di 21 anni il Peretti lo port\u00f2 a Roma e rest\u00f2 a lungo al servizio del nuovo papa, prima come coppiere e poi come segretario pontificio.\nOrdinato sacerdote, venne nominato vescovo di Perugia il 5 novembre 1586 e, appena sei giorni dopo ancora, nel concistoro del 17 novembre, venne nominato cardinale e nel gennaio 1587 gli venne assegnato il titolo di cardinale presbitero di Sant'Agnese in Agone. Il 22 agosto dello stesso anno il papa lo nomin\u00f2 protettore del santuario di Loreto, affidandogli il compito di costituire in citt\u00e0 la magistratura.\nIl 15 gennaio 1590 fu nominato legato pontificio in Romagna, carica che tenne fino alla fine dell'anno. Nel 1591 fu trasferito alla sede vescovile di Osimo, che resse fino alla sua morte.\nMolto energico, fece integralmente applicare le disposizioni del Concilio di Trento; disposizioni che i suoi predecessori erano riusciti a far applicare molto scarsamente.\nDivenne in seguito protettore del Santuario di Loreto e Prefetto di varie Congregazioni romane. Nel 1600 opt\u00f2 per il titolo di cardinale presbitero di Santa Prassede e cinque anni dopo divenne cardinale-vescovo di Frascati, nel 1608 opt\u00f2 per la sede suburbicaria di Palestrina e nel 1611 ancora per quella di Porto e Santa Rufina. Gi\u00e0 sub-decano del Sacro Collegio, ne divenne il decano nel 1615 ed opt\u00f2 per le sedi suburbicarie di Ostia e Velletri. Nel medesimo periodo fu anche governatore di Velletri.\nIn seguito attenu\u00f2 la sua attivit\u00e0 nelle diocesi, che oramai governava a mezzo dei suoi vicari. Mor\u00ec a Roma il 30 marzo 1620. I funerali si svolsero nella chiesa del Ges\u00f9 e la salma venne inumata nella Basilica di Santa Maria in Aracoeli.\nConclavi.\nIl cardinale Antonio Maria Galli partecip\u00f2 ai seguenti conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "3662827", "revid": "307923", "url": "https://it.wikipedia.org/wiki?curid=3662827", "title": "Formula Tasman 1968", "text": "La stagione 1968 della Formula Tasman fu la quinta della serie. Si disput\u00f2 tra il 6 gennaio e il 4 marzo, su otto prove. Venne vinta dal pilota britannico Jim Clark su Lotus 49-Ford Cosworth.\nLa pre-stagione.\nCalendario.\nLe gare valide per il campionato sono di nuovo 8. Il Circuito di Surfers Paradise sostituisce quello di Lakeside.\nRisultati e classifiche.\nClassifica piloti.\nAl vincitore vanno 9 punti, 6 al secondo, 4 la terzo, 3 al quarto, 2 al quinto e 1 al sesto. Non vi sono scarti."}
{"id": "3662829", "revid": "250563", "url": "https://it.wikipedia.org/wiki?curid=3662829", "title": "Formula Tasman stagione 1969", "text": ""}
{"id": "3662832", "revid": "287204", "url": "https://it.wikipedia.org/wiki?curid=3662832", "title": "Oyindamola Fakeye", "text": "Biografia.\nDopo una laurea in Nutritional Biochemistry presso la University of Nottingham, e varie esperienza nella moda e nell'ambito della performance artistica, si specializza in videoarte.\nAttualmente \u00e8 la coordinatrice dei programmi presso il CCA Lagos (Centre for Contemporary art), Lagos. \nIn collaborazione con gli artisti Emeka Ogboh e Jude Anogwih, ha fondato e dirige il VANLagos (Video Art Network Lagos)."}
{"id": "3662835", "revid": "287204", "url": "https://it.wikipedia.org/wiki?curid=3662835", "title": "Ikechukwu Francis Okoronkowo", "text": " Vive e lavora ad Abuja, Nigeria.\nFormazione.\nNel 2001 ha ottenuto un master in pittura presso la University Of Nigeria Nsukka. Department Of Fine Applied Art. Nel 1995 si \u00e8 diplomato presso la Second Class Lower Division, Sculpture University of Port Harcourt.\nAttualmente insegna pittura, disegno e mixed media presso University Of Port Harcourt, Rivers State, Nigeria."}
{"id": "3662843", "revid": "599013", "url": "https://it.wikipedia.org/wiki?curid=3662843", "title": "Kaya Malotana", "text": "Biografia.\nEsordiente in Currie Cup nei Border Bulldogs, Malotana disput\u00f2 il suo primo campionato di Super Rugby nel 1999 nelle file dei Cats, oggi Lions.\nDisput\u00f2 il suo unico \"test match\" per gli \"Springbok\" nel corso della contro la , divenendo cos\u00ec il primo giocatore di colore ad essere schierato per il in tale edizione di torneo.\nTermin\u00f2 la sua carriera di club nei Pirates di Johannesburg poi, nel 2007, fu ingaggiato dai Lions come responsabile dello sviluppo, grazie anche alla sua conoscenza di inglese, afrikaans, xhosa, zulu e tswana.\nDal 2009 \u00e8 anche allenatore in seconda dei Lions e, dal 2010, \u00e8 commissario tecnico della nazionale Under-20 femminile del Sudafrica."}
{"id": "3662845", "revid": "1005847", "url": "https://it.wikipedia.org/wiki?curid=3662845", "title": "Elezioni parlamentari in Bulgaria del 1994", "text": "Le elezioni parlamentari in Bulgaria del 1994 si tennero il 17 dicembre per il rinnovo dell'Assemblea nazionale. In seguito all'esito elettorale, \u017dan Videnov, espressione di Sinistra Democratica, divenne Primo ministro."}
{"id": "3662846", "revid": "767487", "url": "https://it.wikipedia.org/wiki?curid=3662846", "title": "Mark Cooksey", "text": "\u00c8 noto per la composizione del tema per il videogioco a piattaforme \"Ghosts 'n Goblins\", da lui realizzata ad appena 19 anni.\nCooksey \u00e8 stato poi assunto dalla Elite Systems UK, azienda britannica sviluppatrice e produttrice di videogiochi.\nDopo il debutto sul Commodore 64, Mark ha composto musica per Game Boy (inclusi il Color e Advance), il PC, il SNES e la PlayStation.\nI suoi lavori per Game Boy Color includono la musica e vari effetti sonori per il controverso gioco \"Commander Keen\"."}
{"id": "3662852", "revid": "767487", "url": "https://it.wikipedia.org/wiki?curid=3662852", "title": "La fine della signora Cheyney", "text": "La fine della signora Cheyney (\"The Last of Mrs. Cheyney\") \u00e8 un film del 1937 diretto da Richard Boleslawski. Il regista mor\u00ec prima del termine delle riprese e il film fu terminato da Dorothy Arzner e George Fitzmaurice che, per\u00f2, non vennero accreditati.\nProduzione.\nIl film fu prodotto dalla Metro-Goldwyn-Mayer (MGM). Venne girato nei Metro-Goldwyn-Mayer Studios al 10202 di W. Washington Blvd. a Culver City dal 27 novembre 1936 al 3 febbraio 1937.\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 19 febbraio 1937 con il titolo originale \"The Last of Mrs. Cheyney\".\nDifferenti versioni.\nDalla pi\u00e8ce teatrale di Frederick Lonsdale vennero tratti diversi adattamenti cinematografici:"}
{"id": "3662861", "revid": "729019", "url": "https://it.wikipedia.org/wiki?curid=3662861", "title": "Coppa del Re 1995-1996", "text": "La Copa del Rey 1995-1996 fu la 92\u00aa edizione della Coppa di Spagna. Il torneo inizi\u00f2 il 6 settembre 1995 e si concluse il 10 aprile 1996. La finale si disput\u00f2 allo stadio La Romareda di Saragozza e la squadra vincente fu l'Atl\u00e9tico Madrid.\nFormula e squadre partecipanti.\nIn questa edizione presero parte tutte le squadre di Primera Divisi\u00f3n, 17 squadre di Segunda Divisi\u00f3n, 32 squadre di Segunda Divisi\u00f3n B e una squadra di Tercera Divisi\u00f3n che si sfidarono in scontri ad eliminazione diretta. I primi sei club della Primera Divisi\u00f3n dell'anno precedente erano qualificati direttamente per gli ottavi di finale mentre i restanti club di Primera Divisi\u00f3n erano qualificati per il secondo turno eccetto il Real Valladolid e l'Albacete.\nPrimo turno.\nLe partite furono giocate dal 6 settembre al 12 ottobre 1995.\nSecondo turno.\nLe partite furono giocate dal 24 ottobre al 9 novembre 1995.\nTerzo turno.\nLe partite furono giocate dal 28 novembre al 14 dicembre 1995.\nOttavi di finale.\nLe partite furono giocate dal 9 al 18 gennaio 1996.\nQuarti di finale.\nI quarti si disputarono dal 30 gennaio al 15 febbraio 1996.\nSemifinali.\nLe semifinali si disputarono dal 21 al 29 febbraio 1996."}
