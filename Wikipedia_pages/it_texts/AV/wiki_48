{"id": "3793145", "revid": "729019", "url": "https://it.wikipedia.org/wiki?curid=3793145", "title": "Strada provinciale 100 di Recoaro Mille", "text": "La strada provinciale 100 di Recoaro Mille (SP 100) \u00e8 una strada provinciale della provincia di Vicenza, che collega la frazione San Quirico di Valdagno con Recoaro Mille.\nStoria.\nNegli anni ottanta furono avviati i lavori di realizzazione di alcune varianti di tracciato nel tratto iniziale. I lavori del tratto tra il km 0 e il km 2 furono conclusi nel 2003, mentre quelli impostati fra il km 2 e il km 4 vennero in seguito sospesi.\nPercorso.\nL'arteria stradale prende origine al km 25,9 della strada statale 246 di Recoaro nei pressi della frazione San Quirico di Valdagno. Dopo aver superato la valle della Montagna Spaccata, risale attraversando localit\u00e0 Borga e Fongara (frazioni di Recoaro Terme). Termina dopo circa 9,5\u00a0km nei pressi degli impianti di risalita di Recoaro Mille.\nFra il km 7 e il km 8 dal 1982 \u00e8 presente un movimento franoso denominato in loco frana Fantoni che si estende su un tratto della montagna rendendo discontinuo il transito nella strada.\nPrincipali diramazioni.\nLungo il percorso dell'arteria si diramano le seguenti strade:\nGestione.\nIl tracciato scorre per i primi 0,5\u00a0km nel comune di Valdagno per il restanti nel comune di Recoaro Terme.\nLa gestione per l'intero tracciato \u00e8 assegnata a Vi.Abilit\u00e0, societ\u00e0 che gestisce le strade della provincia di Vicenza."}
{"id": "3793150", "revid": "179980", "url": "https://it.wikipedia.org/wiki?curid=3793150", "title": "Club Argentino del Sud", "text": ""}
{"id": "3793160", "revid": "125129023", "url": "https://it.wikipedia.org/wiki?curid=3793160", "title": "Nick Diaz", "text": "Combatte nella categoria dei pesi welter per l'organizzazione statunitense UFC, nella quale \u00e8 stato un contendente sia al titolo di categoria ad interim che a quello di campione indiscusso, perdendo entrambe le volte ai punti rispettivamente contro Carlos Condit e Georges St-Pierre.\nIn precedenza \u00e8 stato campione dei pesi welter nella Strikeforce, nella WEC e nell'IFC; inoltre ha combattuto nella Pride e nell'EliteXC.\n\u00c8 il fratello maggiore di Nate Diaz, anch'egli sotto contratto con la UFC.\nBiografia.\nNick \u00e8 nato e cresciuto a Stockton, in California, da una famiglia messicana-statunitense.\nInsieme a suo fratello Nate, gestisce una scuola di jiu-jitsu brasiliano a Stockton, denominata Nick Diaz Academy. \u00c8 anche proprietario e fondatore della promozione di arti marziali miste WAR MMA, attiva dal 22 giugno 2013.\nCaratteristiche tecniche.\nDiaz \u00e8 noto soprattutto per le sue eccezionali doti nel grappling: vanta infatti una cintura nera nel Jiu jitsu brasiliano ottenuta sotto Cesar Gracie, che gli confer\u00ec tale titolo l'8 maggio 2007, nonch\u00e9 importanti vittorie in competizioni di grappling sia classico che \"no-gi\" quali il titolo di campione nazionale delle cinture viola nel 2004 e quello di campione panamericano delle cinture marroni nel 2005.\nIl suo stile di lotta a terra risulta differente rispetto a quelli pi\u00f9 classici, essendo stato adattato in modo da essere maggiormente efficace nelle MMA, e ci\u00f2 \u00e8 dovuto anche al fatto che sin dall'et\u00e0 di sedici anni si allena nel Sambo sotto la guida del campione bulgaro ed ex lottatore UFC Valeri Ignatov.\nVanta anche un record come pugile professionista e si allena con i campioni Luisito Espinosa e Andre Ward: la sua boxe \u00e8 caratterizzata da un grande volume di colpi sferrati velocemente ma da una scarsa mobilit\u00e0, che lo porta in una posizione di svantaggio contro avversari dotati di un ottimo gioco di gambe.\nUn'ulteriore caratteristica di Diaz e del fratello Nate \u00e8 il frequente utilizzo del \"trash-talking\" durante gli incontri, finalizzato a mettere sotto pressione l'avversario e quindi a garantirgli un vantaggio mentale.\n\u00c8 dotato di grande resistenza aerobica e non appare mai stanco fino al termine dell'incontro, caratteristica che lo stesso Diaz attribuisce al fatto che fin da piccolo ha sempre praticato nuoto. Segue inoltre un regime alimentare pescetariano.\nCarriera nelle arti marziali miste.\nInizi.\nNick Diaz ha avuto un'infanzia difficile, cresciuto senza il padre biologico e vittima del bullismo che lo port\u00f2 ad iniziare la pratica di karate e aikid\u014d.\nDopo aver praticato vari sport da combattimento nel 2001, a 18 anni appena compiuti, esordisce come professionista nell'organizzazione californiana IFC; qui vince il suo primo incontro e gi\u00e0 con il secondo match si ritrova a lottare per il titolo dei pesi welter contro Chris Lytle, futuro campione Cage Rage: Diaz vinse ai punti e divenne campione.\nNel settembre 2002 prende parte all\"'Ultimate Athlete's King of the Mountain\", un torneo ad otto lottatori ad eliminazione diretta che si consum\u00f2 tutto nella stessa sera: Diaz vinse i primi due incontri ma in finale sub\u00ec la sua prima sconfitta in carriera quando venne messo KO in meno di un minuto da Jeremy Jackson. Lo stesso anno vinse un ulteriore incontro alle Hawaii contro Harris Sarmiento e perse per decisione divisa il suo primo incontro lontano dagli Stati Uniti quando and\u00f2 in Giappone per affrontare il futuro campione Shooto Kuniyoshi Hironaka.\nWorld Extreme Cagefighting.\nNel 2003 viene ingaggiato dalla promozione WEC, che doveva incoronare il primo campione dei pesi welter nella storia dell'organizzazione: Diaz affront\u00f2 Joe Hurley per la cintura e vinse per sottomissione con una kimura in meno di un minuto, divenendo il primo campione dei pesi welter WEC.\nSuccessivamente difese il titolo IFC nel rematch contro Jeremy Jackson, vendicando la sua prima sconfitta in carriera con un KO nel primo round.\nUltimate Fighting Championship.\nNel 2003 Nick Diaz viene messo sotto contratto dalla prestigiosa promozione UFC, probabilmente la pi\u00f9 importante del tempo per la categoria dei pesi welter, lasciando vacante il titolo WEC.\nEsord\u00ec il 26 settembre 2003 all'evento \"UFC 44: Undisputed\", dove chiuse la sua trilogia con Jeremy Jackson sottomettendolo con una leva al braccio.\nNel 2004 affront\u00f2 l'allora promettente striker dalle mani pesanti Robbie Lawler: quest'ultimo partiva come favorito, ma Diaz riusc\u00ec nell'upset mettendolo KO durante la seconda ripresa. Lo stesso anno affront\u00f2 il judoka ed ex campione WEC Karo Parisyan, perdendo ai punti un incontro molto combattuto.\nL'anno successivo si rif\u00e0 mettendo KO il navigato Drew Fickett e l'ex lottatore della Pancrase Koji Oishi; a novembre \u00e8 nel main match dell'evento \"The Ultimate Fighter 2 Finale\" opposto a Diego Sanchez, vincitore della prima stagione del reality show \"The Ultimate Fighter\" ed ex campione King of the Cage: nel pre-match scoppi\u00f2 un'accesa rivalit\u00e0 tra i due lottatori e l'incontro termin\u00f2 con la vittoria di Sanchez ai punti.\nIl 2006 fu totalmente negativo per Diaz e alla sua ultima sconfitta contro Sanchez si aggiunsero altre due sconfitte sempre per decisione dei giudici di gara contro l'ex campione dei pesi medi WEC Joe Riggs e contro il futuro campione dei pesi leggeri UFC Sean Sherk: dopo una serie di tre sconfitte consecutive l'UFC allontan\u00f2 Diaz.\nDopo soli quattro mesi e un incontro vinto in una promozione locale californiana, Diaz torn\u00f2 inaspettatamente in UFC per sostituire il malato Thiago Alves nel match contro Josh Neer: Diaz ne approfitt\u00f2 e sottomise Neer durante il terzo round, ottenendo anche il riconoscimento \"Submission of the Night\".\nSempre nel 2006 ha la meglio per KO tecnico sull'esperto di jiu jitsu brasiliano Gleison Tibau: a seguito di tale vittoria si rafforz\u00f2 lo stato di Diaz come lottatore UFC di alto livello, ma Diaz decise di lasciare la promozione per combattere nella Gracie Fighting Championships.\nPride Fighting Championships.\nLa promozione Gracie Fighting Championships non riusc\u00ec ad imbastire un incontro per Diaz e cos\u00ec il lottatore lott\u00f2 nell'importante organizzazione giapponese Pride; qui sfid\u00f2 il campione in carica dei pesi leggeri Takanori Gomi in un incontro non valido per il titolo e in quello che fu il primo incontro di pesi leggeri per Diaz, organizzato negli Stati Uniti: Diaz riusc\u00ec a far valere sia il suo grappling che il suo striking contro un avversario dalle mani molto pesanti e durante il secondo round riusc\u00ec a sottometterlo con una gogoplata.\nSuccessivamente la commissione atletica del Nevada trov\u00f2 Diaz positivo alla marijuana e di conseguenza cambi\u00f2 il risultato dell'incontro in \"No Contest\".\nElite Xtreme Combat.\nSempre nel 2007 Diaz fa il suo esordio nella promozione EliteXC come peso leggero: qui sconfigge a fatica Mike Aina.\nGi\u00e0 con il suo secondo incontro pu\u00f2 lottare per il vacante titolo dei pesi leggeri contro KJ Noons, campione di karate e abile pugile: Diaz viene sconfitto in quanto al termine del primo round le troppe ferite sul suo volto imposero lo stop medico.\nNel 2008 combatte un incontro anche nella promozione giapponese Dream, dove sconfigge l'ex campione Pancrase Katsuya Inoue in un incontro valido come eliminatoria per il campionato dei pesi welter: si tratt\u00f2 difatti del ritorno di Diaz nella categoria dei welter.\nLo stesso anno in EliteXC sconfigge l'esperto di arti marziali Muhsin Corbbrey e l'ex campione KOTC Thomas Denny, entrambi per KO tecnico.\nSi parl\u00f2 di un rematch con KJ Noons anche a seguito della rissa scoppiata tra i due ed i rispettivi team al termine dell'evento \"EliteXC: Return of the King\" durante il quale Diaz affront\u00f2 Corbbrey e Noons difese il suo titolo contro Yves Edwards, ma Noons stesso rifiut\u00f2 di dare una rivincita a Diaz e per questo la promozione tolse il titolo al campione e lo lasci\u00f2 vacante; in seguito Diaz avrebbe dovuto affrontare Eddie Alvarez per la cintura vacante, ma la promozione fall\u00ec proprio sul finire del 2008.\nStrikeforce.\nNel 2009 un evoluto Nick Diaz approd\u00f2 alla Strikeforce ormai come un lottatore completo e temibile per chiunque.\nNel suo esordio sconfisse per KO Frank Shamrock in un incontro catchweight.\nSuccessivamente sottomise l'ex campione dei pesi mediomassimi WEC Scott Smith, vittoria che lo lanci\u00f2 immediatamente come contendente al neonato titolo dei pesi welter.\nL'avversario di Diaz per il titolo avrebbe dovuto essere inizialmente tal Joe Riggs che sconfisse Diaz in UFC, ma Riggs non pot\u00e9 prendere parte al match e cos\u00ec si pens\u00f2 a Jay Hieron come avversario, ma anche tal incontro salt\u00f2.\nNel 2010 affront\u00f2 per il titolo il lituano Marius \u017daromskis, campione in carica nella Dream che vedeva la possibilit\u00e0 di detenere due delle pi\u00f9 prestigiose cinture delle MMA internazionali: Diaz vinse per KO tecnico nel primo round e divenne il primo campione dei pesi welter Strikeforce.\nNick Diaz supportava anche i propri compagni di team durante i loro incontri, quali il fratello Nate Diaz, il campione dei pesi medi Jake Shields ed il campione dei pesi leggeri Gilbert Melendez: il 17 aprile 2010 assistette alla difesa del proprio titolo da parte del compagno Jake Shields contro Dan Henderson, e al termine dell'incontro Jason Miller, uno dei precedenti avversari sconfitti da Shields, fece irruzione nella gabbia per chiedere un rematch; in quell'istante Nick, Nate e Melendez aggredirono violentemente Miller, facendo scoppiare una vera e propria rissa nella gabbia in diretta TV. Dopo tal episodio Jason Miller chiese di affrontare Nick Diaz, ma l'incontro non si fece.\nLo stesso anno torn\u00f2 a combattere in Giappone per la Dream contro Hayato Sakurai, un ex campione Shooto, contendente al titolo dei pesi welter UFC e finalista del torneo \"Pride 2005 Lightweight Grand Prix\", vincendo per sottomissione nel primo round.\nLa prima difesa del titolo Strikeforce fu la rivincita contro KJ Noons: Diaz vinse per decisione unanime dei giudici di gara.\nNel 2011 Diaz difese con successo il titolo altre due volte contro Evangelista \"Cyborg\" Santos e contro il temibile striker dell'UFC Paul Daley, divenendo cos\u00ec il primo lottatore nella storia della Strikeforce a riuscire a difendere il proprio titolo per tre volte consecutive.\nRitorno in UFC.\nIl parziale di dieci vittorie consecutive messo a segno da Diaz tra il 2008 ed il 2011 convinse Dana White a richiamarlo in UFC per permettergli di affrontare direttamente il fuoriclasse assoluto Georges St-Pierre, campione dei pesi welter UFC imbattuto dal 2008.\nDiaz lasci\u00f2 vacante il titolo Strikeforce per poter competere per quello UFC, e la sfida titolata avrebbe dovuto svolgersi con l'evento UFC 137, ma Diaz salt\u00f2 alcune conferenze stampa e non pubblicizz\u00f2 a sufficienza l'incontro, e cos\u00ec White decise di promuovere Carlos Condit come contendente al titolo e Diaz venne messo contro la B.J. Penn.\nDiaz sconfisse Penn ai punti grazie alla sua selvaggia ed efficace tecnica nella boxe, e al termine dell'incontro lanci\u00f2 ulteriormente la sfida a Georges St-Pierre, finendo per metterla sul personale tra i due, ma lo stesso campione canadese non difese il titolo contro Condit a causa di un infortunio.\nL'infortunio di St-Pierre si aggrav\u00f2 e cos\u00ec l'UFC decise di istituire una cintura ad interim per il ruolo di primo sfidante quando il vero campione sarebbe ritornato dall'infortunio, e per tale cintura si sfidarono Nick Diaz e Carlos Condit: Condit sconfisse Diaz per decisione unanime dei giudici di gara (49\u201346, 48\u201347 e 49\u201346 i punteggi) in un incontro che venne visto dai pi\u00f9 come molto equilibrato e non come una nitida vittoria di Condit; in seguito a tale sconfitta Diaz se la prese con il sistema di punteggio dei giudici e annunci\u00f2 il proprio ritiro dalle MMA.\nDiaz venne trovato positivo all'utilizzo di marijuana e venne sospeso per un anno.\nNel maggio 2012 si vocifer\u00f2 che Diaz avrebbe affrontato il pluridecorato campione di grappling Braulio Estima al World Jiu-Jitsu Expo, ma Diaz stesso non si present\u00f2 all'evento.\nNel 2013 Diaz torn\u00f2 nelle MMA e con stupore di tutti gli venne data immediatamente la possibilit\u00e0 di sfidare Georges St-Pierre per il titolo, il quale nel frattempo era tornato dall'infortunio, aveva sconfitto Carlos Condit e aveva richiesto la sfida contro Diaz, nonostante era stato promesso un posto da contendente a Johny Hendricks.\nDiaz perse la sfida titolata contro St-Pierre per decisione unanime dei giudici di gara, i quali assegnarono tutti e cinque i round al campione canadese.\nSuccessivamente venne offerta a Diaz la possibilit\u00e0 di un rematch contro Carlos Condit con l'evento \"UFC 171: Hendricks vs. Lawler\" del 15 marzo 2014, ma fu Diaz a rifiutare tale possibilit\u00e0, e lo stesso anno Diaz chiese la rescissione del proprio contratto che lo legava all'UFC, richiesta che i vertici della promozione non accolsero.\nNel luglio 2014 Diaz firm\u00f2 un nuovo contratto con l'UFC e torn\u00f2 ufficialmente attivo, ma il successivo incontro avvenne solamente nel gennaio del 2015, ovvero un \"superfight\" di pesi medi contro Anderson Silva, incontro perso ai punti; al termine del match venne reso noto che Diaz risult\u00f2 positivo all'uso di marijuana ed il suo avversario Silva positivo ad un test antidoping. Dopo un'udienza disciplinare, la commissione atletica del Nevada sospese Silva per un anno e rovesci\u00f2 il risultato dell'incontro in un no contest. Il 14 settembre la commissione sospese Nick Diaz per 5 anni e lo mult\u00f2 a pagare una cifra di 165.000 dollari per aver fallito il test anti-doping dell'evento UFC 183.\nTornato eleggibile il 9 aprile 2018, ritorna a combattere contro Robbie Lawler il 25 settembre 2021 a distanza di sei anni dal suo ultimo incontro, perdendo per KO tecnico all'inizio del terzo round."}
{"id": "3793163", "revid": "287204", "url": "https://it.wikipedia.org/wiki?curid=3793163", "title": "Citrobacter", "text": "Citrobacter \u00e8 un genere di batteri coliformi appartenente alla famiglia Enterobacteriaceae.\nLe specie \"C. amalonaticus, C. koseri\" e \"C. freundii\" possono utilizzare il citrato come unica fonte di carbonio. Le specie del genere \"Citrobacter\" si differenziano per la loro capacit\u00e0 di convertire il triptofano in indolo (\"C. koseri\" \u00e8 l'unico citrobacter ad essere comunemente indolo-positivo), fermentare il lattosio (\"C. koseri\" \u00e8 un fermentatore del lattosio) e utilizzare il malonato.\n\"Citrobacter\" mostra la capacit\u00e0 di accumulare uranio costruendo complessi di fosfato.\nDescrizione.\nDi questo genere batterico si conosce ancora poco: esso \u00e8 costituito da batteri mobili (quindi dotati di flagelli e dell'antigene h), che si comportano da patogeni opportunisti, provocando frequentemente infezioni urinarie. Tra le specie appartenenti a questo genere, ricordiamo \"C. freundii\", \"C. koseri\" e \"C. amalonaticus\", patogeni umani.\nTassonomia.\nIl genere \"Citrobacter\" appartiene alla famiglia delle Enterobacteriaceae (Enterobacteria) nell'ordine Enterobacterales. Questo ordine appartiene alla classe Gammaproteobacteria. Le enterobatteriacee formano un grande gruppo di batteri gram-negativi a cui appartengono i generi \"Enterobacter, Escherichia, Klebsiella, Raoultella, Salmonella\" e \"Shigella\", alcuni dei quali sono importanti come patogeni.\n\"Citrobacter\" fu descritto per la prima volta da Werkmann e Gillen nel 1932. Il genere comprende le seguenti specie (a partire dal 2020):\nQuadro clinico.\nQuesti batteri possono essere trovati quasi ovunque nel suolo, nell'acqua, nelle acque reflue, ecc. Possono anche essere trovati nell'intestino umano. Raramente sono fonte di malattie, ad eccezione delle infezioni delle vie urinarie, della meningite e della sepsi infantili.\nI ceppi di C. freundii hanno geni ampC inducibili che codificano la resistenza all'ampicillina e alle cefalosporine di prima generazione. Inoltre, gli isolati di Citrobacter possono essere resistenti a molti altri antibiotici come risultato di geni di resistenza codificati da plasmidi.\nTrattamento.\nLe specie Citrobacter svolgono solo raramente un ruolo come patogeni e, come patogeni opportunisti, possono causare infezioni (principalmente infezioni intra-addominali) in pazienti con un sistema immunitario indebolito. La maggior parte di queste sono infezioni ospedaliere (infezioni nosocomiali). In singoli casi sono stati descritti come causa di infezioni al di fuori dell'intestino (\"extraintestinali\"). Vengono citate come esempi le infezioni delle vie urinarie e le infezioni delle vie respiratorie. In rari casi, le specie Citrobacter sono state rilevate anche nella meningite e nella sepsi infantili.\nPer la terapia antimicrobica (dal 2009) sono disponibili cefotaxime, ceftriaxone e, in alternativa, ciprofloxacina e Levofloxacina per le infezioni da Citrobacter koseri. Citrobacter freundii viene trattato con Imipenem, Meropenem, Ertapenem, chinoloni o aminoglicosidi."}
{"id": "3793167", "revid": "486946", "url": "https://it.wikipedia.org/wiki?curid=3793167", "title": "Antonio de Luca", "text": ""}
{"id": "3793176", "revid": "348618", "url": "https://it.wikipedia.org/wiki?curid=3793176", "title": "Sergio Oliva", "text": "Il soprannome \"The Myth\" gli fu dato dallo scrittore-culturista Rick Wayne, che spieg\u00f2 la scelta di quel soprannome raccontando che nel 1967 tutti quelli che videro Oliva durante la Fiera Mondiale di Montr\u00e9al lo descrivevano come \"semplicemente incredibile\".\nSergio Oliva inizi\u00f2 la sua carriera sportiva agonistica come membro della squadra cubana di sollevamento pesi. Nel 1962 fu secondo della sua categoria nei campionati nazionali. Causa un infortunio del vincitore, Alberto Rey Games Hernandez, fu selezionato per partecipare ai Giochi centramericani e caraibici del 1962 che si tenevano a Kingston. Qui riusc\u00ec ad allontanarsi dalla sede di gara con l'intera squadra di sollevamento pesi cubana e chiese asilo politico nel consolato statunitense. Dopo aver abbandonato quella disciplina, Sergio Oliva si trasfer\u00ec prima a Miami, dove lavor\u00f2 come tecnico per la riparazione dei televisori, e nel 1963 a Chicago. A questo punto Oliva inizi\u00f2 a conquistare alcuni titoli in varie gare di culturismo: Mr. Chicagoland 1963, Mr. Illinois 1964 , Mr. America 1966.\nHa vinto per tre anni consecutivi il titolo di Mr. Olympia: nel 1967, nel 1968 e nel 1969. La sua ultima partecipazione alla gara risale al 1985, dopo di che Oliva si ritir\u00f2 dall'agonismo pur continuando ad allenarsi ed a tenere seminari sull'argomento. Oliva \u00e8 anche conosciuto per essere stato l'unico bodybuilder a battere Arnold Schwarzenegger per il titolo di Mr. Olympia. Dopo la sconfitta al Mr. Olympia del 1972, tenutosi ad Essen, dove diversi commentatori gli riconobbero una forma superiore al vincitore, abbandon\u00f2 l'IFBB. Nel confronto con Schwarzenegger non giocarono a suo favore l'essere di colore e il rapporto particolare tra Joe Weider e l'austriaco, considerato dal patron dell'IFBB testimone ideale per il marketing.\nNel 1975 ha preso parte al film messicano \"El Poder Negro\" ambientato nel mondo del wrestling al fianco del wrestler Mil M\u00e1scaras ed all'attrice Lila Morillo. Nel 1977 segu\u00ec un altro film, stavolta di genere western intitolato \"Los Terribles\".\nMuore il 12 novembre 2012, all'et\u00e0 di 71 anni.\nCuriosit\u00e0.\nNella serie di manga e anime Baki the Grappler, il lottatore Biscuit Oliva \u00e8 chiaramente ispirato alla figura e al fisico di Sergio Oliva."}
{"id": "3793185", "revid": "767487", "url": "https://it.wikipedia.org/wiki?curid=3793185", "title": "Gran Premio de Llodio 2008", "text": "Il Gran Premio de Llodio 2008, cinquantanovesima edizione della corsa e valida come evento del circuito UCI Europe Tour 2008 categoria 1.1, fu disputata il 30 marzo 2008, per un percorso totale di 176\u00a0km. Fu vinta dallo spagnolo Hector Guerra, al traguardo con il tempo di 4h11'57\" alla media di 41,913\u00a0km/h.\nAl traguardo 64 ciclisti portarono a termine il percorso."}
{"id": "3793186", "revid": "767487", "url": "https://it.wikipedia.org/wiki?curid=3793186", "title": "XYZ (High and Mighty Color)", "text": "XYZ \u00e8 il sedicesimo singolo degli High and Mighty Color, primo senza la cantante M\u0101kii e la tastierista Mai Hoshimura. \u00c8 stato pubblicato solo digitalmente l'8 luglio 2009.\nIl disco.\nSi tratta della prima pubblicazione della band dopo il cambio di etichetta (da Sony Music a Spice Records, avvenuto il 1\u00ba gennaio 2009) e dopo l'ingresso di HALCA nella band (avvenuto nel dicembre 2008), e mostra chiaramente il cambio di stile preso dalla band. \u00c8 il primo singolo estratto dall'album \"Swamp Man\"."}
{"id": "3793187", "revid": "729019", "url": "https://it.wikipedia.org/wiki?curid=3793187", "title": "UFC 125", "text": "UFC 125: Resolution \u00e8 stato un evento di arti marziali miste tenuto dalla Ultimate Fighting Championship l'ottobre 2011 alla MGM Grand Garden Arena a Las Vegas, Nevada, Stati Uniti d'America.\nBackground.\nL'UFC pens\u00f2 a un certo punto di programmare il rematch di UFC 117 tra Anderson Silva e Chael Sonnen per la cintura dei pesi medi durante questo evento.\nIl 6 ottobre 2010, Shane Carwin dovette rinunciare al suo match contro Roy Nelson a causa di un infortunio che richiese un intervento chirurgico. Anche Nelson fu tolto dalla card.\nIl 28 ottobre 2010, il presidente UFC Dana White che la World Extreme Cagefighting (WEC) si sarebbe fusa con l'UFC e che il WEC Featherweight Champion Jos\u00e9 Aldo sarebbe stato promosso a UFC Featherweight Champion. Josh Grispi tu tolto dal suo match programmato a WEC 52 contro Erik Koch per sfidare Aldo per il Featherweight title durante questo evento. In seguito, Aldo fu costretto a rinunciare a causa di un infortunio. Grispi rimase nella card combattendo Dustin Poirier.\nUn incontro di pesi leggeri tra Cole Miller e Matt Wiman, che avrebbe originariamente svolgere a questo evento, fu spostato a UFC: Fight For The Troops 2.\nIl WEC Lightweight Champion Anthony Pettis avrebbe dovuto affrontare il vincitore del main event ma l'incontro termin\u00f2 con un pareggio. Il manager di Pettis in seguito disse che non avrebbero atteso il risultato di un terzo incontro. Invece, organizzarono un match contro Clay Guida alla finale di TUF 13 a giugno, dove Pettis perse per decisione unanime.\nPremi.\nAi vincitori sono stati assegnati 60.000$ per i seguenti premi:"}
{"id": "3793189", "revid": "1715222", "url": "https://it.wikipedia.org/wiki?curid=3793189", "title": "Cupido a Natale", "text": "Cupido a Natale (\"Christmas Cupid\") \u00e8 un film per la televisione statunitense del 2010. \u00c8 una versione moderna del \"Canto di Natale\" di Charles Dickens.\nTrama.\nUna ragazza, Sloane, agente pubblicitario, si occupa di organizzare un party per l'attrice Caitlin Quinn. Ma quest'ultima muore strozzata da un'oliva in un cocktail. Il suo fantasma ritorna per far cambiare vita a Sloane, la quale sarebbe morta da sola se avesse continuato la sua vita da superficiale. Sloane, quando si reca all'ospedale per vedere il corpo della star, rincontra Patrick, un ragazzo che frequentava al college, ma che moll\u00f2 una notte senza dirgli niente. Caitlin e il fantasma di Brad (ex di Sloane), tornano indietro nel tempo, allo scorso Natale, chiamato da loro \"ex Natale passato\". Sloane scopre che, dopo essersene andata, Patrick caccia fuori un anello e lo scaraventa a terra per la rabbia. Ma la ragazza non cambia idea, neanche quando Patrick le chiede di uscire da amici in un ristorante. \nAlla fine, Sloane accetta, ma arriva Andrew, il suo attuale ragazzo e figlio del proprietario dove lavora la ragazza, che le chiede di sposarlo e lei accetta senza neanche tener conto che la tradiva con altre ragazze. Nell'ex Natale presente, con il fantasma di un altro suo ex ragazzo, vediamo che lei si \u00e8 dimenticata di mandare i buoni omaggio alle persone famose per far aumentare i clienti nel ristorante dell'amica del liceo e tante altre cattiverie che ha commesso senza rendersene conto. Nell'ex Natale futuro vediamo Babbo Natale che le fa vedere la fine che far\u00e0, senza amici e senza un fidanzato. Alla fine si scopre che Babbo Natale \u00e8 Andrew, e visto che spuntano fuori i fantasmi dei suoi ex ragazzi in ogni ex-Natale, la ragazza capisce che anche con Andrew finir\u00e0. Cos\u00ec riesce a mettere tutto a posto e a realizzare il party, che diventa un tributo alla star scomparsa. Torna con Patrick e festegger\u00e0 il Natale con la mamma e i suoi amici. Inoltre ricever\u00e0 la promozione come vicepresidente, che aveva tanto desiderato."}
{"id": "3793196", "revid": "1543377", "url": "https://it.wikipedia.org/wiki?curid=3793196", "title": "Chris Ward (regista)", "text": "Biografia.\nHa fondato la casa di produzione di film pornografici Raging Stallion Studios insieme a JD Slater nel 1999, di cui rimane il presidente ed uno dei principali registi. In precedenza aveva diretto produzioni per la Hot House Entertainment e la Falcon Studios. In tutta la sua carriera ha diretto oltre cento film. Nel 2008 e nel 2009 ha vinto il GayVN Awards come \"miglior regista\".\nNel 2015 \u00e8 stato incluso nel \"Wall Of Fame\" del Grabby Awards."}
{"id": "3793197", "revid": "675014", "url": "https://it.wikipedia.org/wiki?curid=3793197", "title": "Noah &quot;40&quot; Shebib", "text": ""}
{"id": "3793198", "revid": "110157", "url": "https://it.wikipedia.org/wiki?curid=3793198", "title": "For altid (singolo)", "text": "For altid \u00e8 un brano musicale della cantante danese Medina, estratto come primo singolo dal suo quarto album omonimo. \u00c8 stato pubblicato il 30 maggio 2011 dall'etichetta discografica EMI Music. Il singolo \u00e8 stato prodotto dalla squadra di produttori Providers.\n\"For altid\" \u00e8 entrato direttamente alla vetta della classifica danese, dove ha passato tre settimane consecutive in totale. Ha poi passato sei settimane consecutive al secondo posto, e altre tre in top ten; in totale ha passato 19 settimane in classifica."}
{"id": "3793201", "revid": "767487", "url": "https://it.wikipedia.org/wiki?curid=3793201", "title": "Synd for dig", "text": "Synd for dig \u00e8 un brano musicale della cantante danese Medina, estratto come secondo singolo dal suo quarto album \"For altid\". \u00c8 stato pubblicato il 19 settembre 2011, in concomitanza con l'album, dall'etichetta discografica EMI Music. Il singolo \u00e8 stato prodotto dalla squadra di produttori Providers.\n\"Synd for dig\" \u00e8 entrato alla ventitreesima posizione della classifica danese ed \u00e8 salito direttamente alla prima la settimana successiva, restando alla vetta per una settimane. In totale ha trascorso dodici settimane in classifica."}
{"id": "3793202", "revid": "729019", "url": "https://it.wikipedia.org/wiki?curid=3793202", "title": "Samsung Galaxy Y", "text": "Il Samsung Galaxy Y GT-S5369 (da non confondere col Samsung Galaxy Young GT-S6310N) \u00e8 uno smartphone progettato e prodotto da Samsung, facente parte della serie Samsung Galaxy e basato sul sistema operativo open source Android annunciato nell'agosto del 2011.\nCommercializzazione.\nIl Galaxy Y \u00e8 stato commercializzato a partire da ottobre 2011.\nIl prezzo di lancio \u00e8 di 149 \u20ac.\nCaratteristiche.\nIl Galaxy Y pesa 99,7 g e le sue dimensioni fisiche sono 10,4 x 5,8 x 1,15\u00a0cm (AxLxP).\n\u00c8 dotato di una fotocamera di 2 megapixel, con zoom digitale 2x, con la quale si possono scattare fotografie e registrare video.\nNon si possono effettuare videochiamate. Non sono presenti flash e autofocus.\nLa memoria interna \u00e8 di 190 MB espandibile fino a 32 GB tramite microSD.\nIl display touchscreen di 3\", ha una risoluzione di 240 x 320 pixels.\n\u00c8, inoltre, provvisto di connettivit\u00e0 Bluetooth, suonerie polifoniche, suonerie mp3, vivavoce, radio FM e gestione della posta elettronica.\nSupporta le reti UMTS/GSM ed \u00e8 basato sul sistema Android 2.3.5, aggiornabile alla versione 2.3.6."}
{"id": "3793203", "revid": "767487", "url": "https://it.wikipedia.org/wiki?curid=3793203", "title": "Tamao Hayashi", "text": "Ha inoltre doppiato i personaggi di Oowada in \"\u00c8 un po' magia per Terry e Maggie\", Kim in \"Yawara! - Jenny la ragazza del judo\" e Kyaa in \"Proteggi la mia terra\"."}
{"id": "3793205", "revid": "765341", "url": "https://it.wikipedia.org/wiki?curid=3793205", "title": "Yersinia (batterio)", "text": "Yersinia \u00e8 un genere di batteri appartenente alla famiglia Yersiniaceae.\nComprende tre specie di interesse medico: \"Y. pestis\", \"Y. pseudotubercolosis\" e \"Y. enterocolitica\".\nDescrizione.\nSi tratta di patogeni per molte specie animali e sono in grado di trasmettere malattie anche nell'uomo (zoonosi). Mentre le ultime due specie sono responsabili di affezioni intestinali, la \"Y. pestis \" causa nell'uomo la peste bubbonica.\nLa malattia comparve in diverse citt\u00e0 europee nel 1347, portata da navi genovesi provenienti dalla citt\u00e0 di Kaffa, (oggi Feodosia) sede commerciale genovese in Crimea, dove si era diffusa in seguito all'assedio da parte di Tartari provenienti dall'Asia. Fino al 1720 causa di molteplici e spaventose epidemie, \u00e8 trasmessa dalla pulce dei ratti, che a loro volta rappresentano il serbatoio del microrganismo.\nIl batterio, una volta penetrato nell'ospite, si diffonde attraverso il sistema linfatico, localizzandosi principalmente nei linfonodi che vanno incontro a suppurazione e di qui in organi diversi come milza fegato e polmoni; gli organi colpiti vanno incontro ad una \"necrosi emorragica\".\nLe Yersinie sono spesso denominate differenziali perch\u00e9 oltre a crescere alla temperatura standard di circa 37 \u00b0C riescono a svilupparsi bene anche a temperature di 25-28 \u00b0C, inoltre quando vengono colorate assumono una granulazione \"bipolare\".\nPossiedono almeno tre tipi di antigene: \"antigene K , V , W \", tutti e tre antigeni di superficie (presenti quindi sulla membrana plasmatica o sulla parete o all'esterno di essa, come, per esempio l'antigene k, che indica la presenza della capsula.\n\"Yersinia\" produce endotossine ed una tossina di natura proteica chiamata tossina murinica."}
{"id": "3793206", "revid": "110157", "url": "https://it.wikipedia.org/wiki?curid=3793206", "title": "Kl. 10", "text": "Kl. 10 \u00e8 un brano musicale della cantante danese Medina, estratto come terzo singolo dal suo quarto album \"For altid\". \u00c8 stato pubblicato il 31 ottobre 2011 dall'etichetta discografica EMI Music. Il singolo \u00e8 stato prodotto dalla squadra di produttori Providers.\n\"Kl. 10\" \u00e8 entrato alla trentottesima posizione della classifica danese la settimana dopo la pubblicazione dell'album per via delle forti vendite digitali. Vi \u00e8 poi rientrato sei settimane dopo alla quattordicesima, per poi salire alla sesta, alla quarta, alla terza, e infine, nella settimana del 9 dicembre 2011, giungere in vetta. \"Kl. 10\" \u00e8 il terzo singolo estratto da \"For altid\" ad arrivare alla prima posizione della classifica danese."}
{"id": "3793209", "revid": "110157", "url": "https://it.wikipedia.org/wiki?curid=3793209", "title": "Krasnoznamensk (Oblast' di Kaliningrad)", "text": "Krasnoznamensk ) \u00e8 una citt\u00e0 della Russia, nell'oblast' di Kaliningrad. Storicamente appartenuta alla Germania, fu nota fino al 1938 con il nome di \"Lasdehnen\", e da quell'anno al 1945 come \"Haselberg\"."}
{"id": "3793210", "revid": "45528734", "url": "https://it.wikipedia.org/wiki?curid=3793210", "title": "Lasdehnen", "text": ""}
{"id": "3793211", "revid": "1543377", "url": "https://it.wikipedia.org/wiki?curid=3793211", "title": "Sandro Buccolieri", "text": "Ha ottenuto il titolo di campione europeo e campione del mondo.\nBiografia.\nSandro Buccolieri si avvicina alle arti marziali orientali dapprima con il karate, per poi approdare alla muay thai. Attualmente risiede a Grosseto ed allenava il Singha Team."}
{"id": "3793217", "revid": "62004", "url": "https://it.wikipedia.org/wiki?curid=3793217", "title": "Gran Premio de Llodio 2009", "text": "Il Gran Premio de Llodio 2009, sessantesima edizione della corsa e valida come evento del circuito UCI Europe Tour 2009 categoria 1.1, fu disputata il 29 marzo 2009, per un percorso totale di 175,5\u00a0km. Fu vinta dallo spagnolo Samuel S\u00e1nchez, al traguardo con il tempo di 4h03'58\" alla media di 43,162\u00a0km/h.\nAl traguardo 80 ciclisti portarono a termine il percorso."}
{"id": "3793219", "revid": "73843", "url": "https://it.wikipedia.org/wiki?curid=3793219", "title": "Chris Ward", "text": ""}
{"id": "3793224", "revid": "124123", "url": "https://it.wikipedia.org/wiki?curid=3793224", "title": "Friedrich Morton", "text": "Biografia.\nMorton compiuti gli studi universitari a Vienna, fond\u00f2 nel 1923 la stazione botanica e meteorologica di Hallstatt e nel 1925 assunse la direzione dello Statter Hall Museum, carica che conserv\u00f2 fino al 1967. Tra il 1937 e il 1940 port\u00f2 alla luce con i suoi scavi un'importante necropoli situata nei pressi di Hallstatt risalente al X-IX secolo a.C. e contribu\u00ec in modo significativo all'esplorazione di grotte nelle montagne di Dachstein a Obertraun e alla conoscenza della Cultura di Hallstatt.\nTra la prima e la seconda guerra mondiale, viaggi\u00f2 nel Quarnero, in Tunisia, Egitto, Abissinia e in tutte le Ande sudamericane, dal 1928 al 1929 fu in Guatemala ma anche a Trinidad, Venezuela, Honduras,\nPanama, Salvador e descrisse molte piante autoctone. Morton svolse anche attivit\u00e0 di ricerca in Italia, a Trieste, ove studi\u00f2 le scogliere di Duino, in Trentino, a Riva del Garda, come collaboratore del locale Museo civico approfond\u00ec le sue conoscenze botaniche in Val di Ledro sul monte Tremalzo e in Val Vestino sul monte Tombea-Caplone (maggio-giugno 1961) pubblicando poi gli esiti dei sue indagini botaniche e archeologiche in riviste locali.\nLa sua abbreviazione autore botanico \u00e8 \"F. Morton\" e pubblic\u00f2 34 libri."}
{"id": "3793227", "revid": "75433", "url": "https://it.wikipedia.org/wiki?curid=3793227", "title": "Consolidated PT 1", "text": ""}
{"id": "3793233", "revid": "254059", "url": "https://it.wikipedia.org/wiki?curid=3793233", "title": "Villa Beffa", "text": "Villa Beffa \u00e8 uno storico edificio di Castel Goffredo, in provincia di Mantova.\nStoria.\nEdificata probabilmente nella prima met\u00e0 del Cinquecento alle porte della citt\u00e0 provenendo da nord, \u00e8 una costruzione tipica del mantovano dalle caratteristiche vignoliane.\nIl nome della villa proviene da una famiglia proprietaria, i Beffa, che compare a Castel Goffredo gi\u00e0 in alcuni documenti del 1337.\nDescrizione.\nLa costruzione, circondata da parco e da una corte della quale rappresenta la casa padronale, si presenta come unione di pi\u00f9 edifici collegati tra loro.\nIl prospetto principale \u00e8 dotato di androne d'ingresso ad arco unico, loggia con tre archi e colonne in marmo al primo piano. Sotto la loggia spicca lo stemma della famiglia Pastorio che ha abitato la villa.\nTramite una scala ellittica in marmo si accede al piano superiore dove \u00e8 sito il salone nobile con soffitto affrescato."}
{"id": "3793238", "revid": "182396", "url": "https://it.wikipedia.org/wiki?curid=3793238", "title": "Ocricoli", "text": ""}
{"id": "3793239", "revid": "125170625", "url": "https://it.wikipedia.org/wiki?curid=3793239", "title": "Anu Malik", "text": " \u00c8 inoltre spesso anche cantante di alcune delle sue composizioni.\nFiglio del compositore veterano Sardar Malek, Anu Malik debutta come compositore nel 1977. Dopo una lunghissima gavetta, negli anni novanta, Malik firma la colonna sonora di pellicole di grande successo come \"Baazigar\" (1993), \"Akele Hum Akele Tum\" (1996), \"Kareeb\" (1997), \"Border\" (1997), \"Refugee\" (2000), \"Fiza\" (2000), \"Ashoka\" (2001), \"Aks\" (2001), \"Filhal\" (2002), \"LOC Kargil\" (2003), \"Main Hoon Na\" (2004), \"Murder\" (2004), \"Kambakkht Ishq\" (2009) e molti altri, che rendono Malik uno dei pi\u00f9 celebri compositori dell'industria cinematografica indiana.\nAll'inizio degli anni duemila, Anu Malik ha vinto il National Film Award per il lavoro svolto per il film \"Refugee\" di J.P. Dutta, oltre che il Filmfare Special Jury Award per il suo \"eccezionale contributo\" alla musica. Fra gli altri riconoscimenti ricevuti nel corso della sua carriera si possono citare anche due Filmfare Best Music Director Award per \"Main Hoon Na\" e per \"Baazigar\". In totale Anu Malik \u00e8 stato nominato quattordici volte nella categoria Best Music Director Award.\nDal 2004 Anu Malik \u00e8 inoltre uno dei giudici del talent show \"Indian Idol\"."}
{"id": "3793244", "revid": "287204", "url": "https://it.wikipedia.org/wiki?curid=3793244", "title": "Vincenzo Romano", "text": ""}
{"id": "3793245", "revid": "179980", "url": "https://it.wikipedia.org/wiki?curid=3793245", "title": "Social y Sportivo Buenos Aires", "text": ""}
{"id": "3793248", "revid": "6923", "url": "https://it.wikipedia.org/wiki?curid=3793248", "title": "Marie Mahrov\u00e1", "text": "Il Minor Planet Center le accredita la scoperta di quattro asteroidi, effettuate tra il 1981 e il 1985."}
{"id": "3793251", "revid": "11959", "url": "https://it.wikipedia.org/wiki?curid=3793251", "title": "Abd al-Hakim Amer", "text": ""}
{"id": "3793254", "revid": "599013", "url": "https://it.wikipedia.org/wiki?curid=3793254", "title": "Abd al-Hakim Amir", "text": ""}
{"id": "3793258", "revid": "1869172", "url": "https://it.wikipedia.org/wiki?curid=3793258", "title": "Serratia", "text": "Serratia \u00e8 un genere di batteri Gram-negativi della famiglia Yersiniaceae. Di frequente presente nell'ambiente, soprattutto nel suolo, questi enterobatteri sviluppano di solito colonie di un colore rosso acceso. Sono patogeni opportunisti e sviluppano nell'uomo infezioni resistenti a molti antibiotici.\nAlcuni ceppi di \"Serratia\", in particolare il ceppo Serratia E-15, producono un particolare enzima dotato di attivit\u00e0 proteolitica, serrapeptasi, che ha trovato impiego anche come farmaco."}
{"id": "3793260", "revid": "196390", "url": "https://it.wikipedia.org/wiki?curid=3793260", "title": "Gam\u0101l \u02bfAbd al-N\u0101\u1e63er", "text": ""}
{"id": "3793266", "revid": "298229", "url": "https://it.wikipedia.org/wiki?curid=3793266", "title": "Ronald Pognon", "text": ""}
{"id": "3793267", "revid": "767487", "url": "https://it.wikipedia.org/wiki?curid=3793267", "title": "Gran Premio de Llodio 2010", "text": "Il Gran Premio de Llodio 2010, sessantunesima edizione della corsa e valida come evento del circuito UCI Europe Tour 2010 categoria 1.1, fu disputata il 24 aprile 2010, per un percorso totale di 172,3\u00a0km. Fu vinta dallo spagnolo \u00c1ngel Vicioso, al traguardo con il tempo di 4h07'53\" alla media di 41,705\u00a0km/h.\nPartenza con 127 ciclisti di cui 89 portarono a termine il percorso."}
{"id": "3793270", "revid": "287204", "url": "https://it.wikipedia.org/wiki?curid=3793270", "title": "12123 Pazin", "text": "12123 Pazin \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,4379989\u00a0UA e da un'eccentricit\u00e0 di 0,1965008, inclinata di 2,31775\u00b0 rispetto all'eclittica.\nL'asteroide \u00e8 dedicato all'omonima citt\u00e0 croata il cui esonimo in italiano \u00e8 Pisino."}
{"id": "3793271", "revid": "110157", "url": "https://it.wikipedia.org/wiki?curid=3793271", "title": "Game Informer", "text": "Game Informer (GI) \u00e8 una rivista di videogiochi statunitense fondata nell'agosto 1991, anno in cui la FuncoLand inizi\u00f2 la pubblicazione di una rivista di sei pagine gratuita. Attualmente, conta circa tre milioni di abbonati, il che la rende la rivista di videogiochi pi\u00f9 diffusa al mondo, e al 2009, la dodicesima rivista generica pi\u00f9 diffusa. \"Game Informer\" \u00e8 classificata fra le prime quattro riviste maggiormente lette dagli uomini fra i diciotto ed i trentaquattro anni.\nLa rivista \u00e8 di propriet\u00e0 della GameStop Corp., l'azienda che possiede anche l'omonima catena di negozi diffusi in tutto il mondo, che ha rilevato la Funcoland nel 2000. A causa di ci\u00f2, la rivista \u00e8 stata ampiamente pubblicizzata nei negozi del gruppo, cosa che ha notevolmente contribuito all'aumentare degli abbonamenti, che spesso erano collegati ad alcune promozioni dei punti di vendita GameStop.\nNel novembre 2009 \"Game Informer\" \u00e8 stata oggetto di un completo restyling, poco prima dell'uscita del duecentesimo numero, pubblicato a dicembre del 2009. In occasione dell'ultimo numero, \"The Legend of Zelda\" \u00e8 stato nominato il miglior videogioco di tutti i tempi. Gli altri giochi della Top 10 sono \"Super Mario Bros.\", \"Tetris\", \"Grand Theft Auto III\", \"Half-Life 2\", \"Doom\", \"Metroid\", \"Final Fantasy VI\", \"Super Mario Bros. 3\" e \"Ms. Pac-Man\"."}
{"id": "3793278", "revid": "93180169", "url": "https://it.wikipedia.org/wiki?curid=3793278", "title": "L'albero dei corvi", "text": "L'albero dei corvi (in tedesco: \"Kr\u00e4henbaum\") \u00e8 un dipinto a olio del 1822 del pittore romantico Caspar David Friedrich. \u00c8 attualmente conservato presso il Museo del Louvre, a Parigi.\nL'opera raffigura lo scheletro nudo di una quercia dalla forma aspra e bizzarra su cui non sopravvivono che poche manciate di foglie..\nQuesto albero si eleva nel cielo serale e affonda le proprie radici su un lembo di terra sul quale in precedenza era sito un monumento sepolcrale preistorico: si tratta di un dolmen, o \"H\u00fcnengrab\", come leggiamo sul retro della tela. In lontananza scorgiamo l'oceano e le falesie di gesso di Capo Arkona, uno dei soggetti prediletti di Friedrich. Sulla quercia sono inoltre appollaiati due corvi, con un ulteriore stormo in procinto di adagiarvisi sopra.\nRitroviamo l'immagine della quercia anche in un bozzetto preparatorio preparato da Friedrich durante l'esecuzione del dipinto: le variazioni sono minime, e riguardano l'aggiunta di rami a sinistra e l'allungamento di altri cos\u00ec da conferire all'albero una forma rombica. In effetti vi \u00e8 un contrasto stridente tra la serenit\u00e0 del cielo e i rami dell'albero, paragonati persino a \u00abun mucchio di mani agitate\u00bb. Dal punto di vista simbolico, i tronchi tagliati in primo piano alludono alla morte, mentre il cielo sullo sfondo simboleggia la promessa della redenzione dopo la vita terrena."}
{"id": "3793280", "revid": "1005847", "url": "https://it.wikipedia.org/wiki?curid=3793280", "title": "Sejm (disambigua)", "text": ""}
{"id": "3793281", "revid": "301422", "url": "https://it.wikipedia.org/wiki?curid=3793281", "title": "Toshifumi Nakasono", "text": ""}
{"id": "3793283", "revid": "634034", "url": "https://it.wikipedia.org/wiki?curid=3793283", "title": "Morganella", "text": "Morganella \u00e8 un genere di batteri gram negativi tra le cause comuni di infezioni nosocomiali in pazienti immunocompromessi.\nTipicamente provoca infezioni produttive del tratto urinario e si rinviene spesso nelle donne incinte, ma non \u00e8 da considerarsi un batterio particolarmente pericoloso. Pu\u00f2 per\u00f2 provocare indirettamente la sindrome sgombroide, perch\u00e9 produce enzima istidina decarbossilasi che pu\u00f2 trasformare in ammina biogenica, istamina, l'istidina presente naturalmente in molti tipi di pesce. Questo \u00e8 uno dei motivi per cui il pesce va immagazzinato sempre a basse temperature."}
{"id": "3793288", "revid": "198326", "url": "https://it.wikipedia.org/wiki?curid=3793288", "title": "AcCoA", "text": ""}
{"id": "3793290", "revid": "1788047", "url": "https://it.wikipedia.org/wiki?curid=3793290", "title": "Stuart Williams", "text": ""}
{"id": "3793299", "revid": "713168", "url": "https://it.wikipedia.org/wiki?curid=3793299", "title": "Casino Pernestano", "text": "Casino Pernestano \u00e8 uno storico edificio in localit\u00e0 Gozzolina di Castiglione delle Stiviere, in provincia di Mantova.\nDimora di villeggiatura dei \"Gonzaga di Castiglione\", fu fatto costruire intorno al 1610 da Francesco I Gonzaga, marchese di Castiglione delle Stiviere, per la moglie Bibiana von Pernstein, dalla quale prese il nome.\nL'edificio, che si sviluppa su due piani, sorge all'interno di un cortile circondato da un muro di cinta quadrato con torrette difensive agli angoli.&lt;br&gt; In origine era un edificio fortificato, cinto da fossato e dotato di ponte levatoio.\nIl complesso, nella sua conformazione originaria, risulta censito nel Catasto teresiano del 1777 quale propriet\u00e0 dell'Impero asburgico e classato come \"Casino e corte di villeggiatura di propriet\u00e0 della Regia Ducal Camera di Mantova\". In seguito all'annessione della Lombardia al Regno d'Italia, il Catasto lombardo-veneto del 1865, censisce l'immobile quale propriet\u00e0 privata, assegnandogli ufficialmente l'antica denominazione popolare di \"Casino Pernestano\"."}
{"id": "3793301", "revid": "228587", "url": "https://it.wikipedia.org/wiki?curid=3793301", "title": "Moscow Open 2011 - Singolare femminile", "text": "Ekaterina By\u010dkova era la detentrice del titolo, ma ha perso in semifinale contro Valentina Ivachnenko.\nValentina Ivachnenko ha battuto in finale Valerija Solov'\u00ebva 6\u20131, 6\u20133."}
{"id": "3793302", "revid": "1442080", "url": "https://it.wikipedia.org/wiki?curid=3793302", "title": "Giann\u012bs Parios", "text": "Biografia.\nGiann\u012bs Parios (vero nome I\u014dann\u012bs Varthakour\u012bs (in greco: \u0399\u03c9\u03ac\u03bd\u03bd\u03b7\u03c2 \u0392\u03b1\u03c1\u03b8\u03b1\u03ba\u03bf\u03cd\u03c1\u03b7\u03c2)) nacque nell'isola di Paros (Cicladi), da cui il nome d'arte, il 5 marzo 1946.\nFu sposato con Sophia Aliberti (1986-1996)."}
{"id": "3793304", "revid": "110157", "url": "https://it.wikipedia.org/wiki?curid=3793304", "title": "Vr\u00e1\u017e (Boemia centrale)", "text": "Vr\u00e1\u017e \u00e8 un comune della Repubblica Ceca facente parte del distretto di Beroun, in Boemia Centrale."}
{"id": "3793305", "revid": "92723", "url": "https://it.wikipedia.org/wiki?curid=3793305", "title": "Moscow Open 2011 - Doppio femminile", "text": "Nadejda Guskova e Valerija Solov'\u00ebva erano le detentrici del titolo, ma Guskova non ha partecipato. Solovieva ha fatto coppia con Al'ona Sotnikova, ma ha perso nei quarti di finale.\nValentina Ivachnenko e Kateryna Kozlova hanno battuto in finale Vaszilisza Bulgakova e Anna Rapoport 6\u20133, 6\u20130."}
{"id": "3793306", "revid": "767487", "url": "https://it.wikipedia.org/wiki?curid=3793306", "title": "Ronde van het Groene Hart 2009", "text": "Il Ronde van het Groene Hart 2009, terza edizione della corsa e valida come evento del circuito UCI Europe Tour 2009 categoria 1.1, fu disputata il 22 marzo 2009, per un percorso totale di 203,4\u00a0km. Fu vinta dal belga Geert Omloop, al traguardo con il tempo di 4h30'43\" alla media di 45,08\u00a0km/h.\nAl traguardo 80 ciclisti portarono a termine il percorso."}
{"id": "3793310", "revid": "716642", "url": "https://it.wikipedia.org/wiki?curid=3793310", "title": "Tjaronn Chery", "text": "Carriera.\nClub.\nDebutta il 26 ottobre 2008 con il Twente contro il Vitesse nella vittoria esterna per 2-0 subentrando al 90' a Marko Arnautovi\u0107. Debutta dal primo minuto con il Cambuur contro l'Haarlem nella vittoria esterna per 0-1. Il primo gol invece arriva nel pareggio 1-1 contro Roosendaalse quando vestiva i colori dell'Emmen.\nIl 6 gennaio del 2017 viene ufficializzato il suo trasferimento al , squadra appena promossa nella massima serie cinese, per una cifra di quasi 5 milioni di euro."}
{"id": "3793311", "revid": "287204", "url": "https://it.wikipedia.org/wiki?curid=3793311", "title": "Katherine David", "text": " Successivamente, la modella ha rappresentato la propria nazione in vari concorsi di bellezza internazionali, fra cui si possono segnalare fra i pi\u00f9 importanti Miss Tourism Queen International 2008 e Miss Universo 2008, dove per\u00f2 non \u00e8 riuscita a classificarsi."}
{"id": "3793312", "revid": "86599", "url": "https://it.wikipedia.org/wiki?curid=3793312", "title": "Jean-Claude Merlin", "text": "\u00c8 fondatore e presidente della \"Soci\u00e9t\u00e9 Astronomique de Bourgogne\" (Societ\u00e0 astronomica di Borgogna).\nIl Minor Planet Center gli accredita la scoperta di sessantasei asteroidi, effettuate tra il 1997 e il 2010.\nGli \u00e8 stato dedicato l'asteroide 57658 Nilrem, dal nome di Merlin scritto da destra a sinistra."}
{"id": "3793314", "revid": "110157", "url": "https://it.wikipedia.org/wiki?curid=3793314", "title": "V\u0161eradice", "text": "V\u0161eradice \u00e8 un comune della Repubblica Ceca facente parte del distretto di Beroun, in Boemia Centrale."}
{"id": "3793315", "revid": "287204", "url": "https://it.wikipedia.org/wiki?curid=3793315", "title": "Vseradice", "text": ""}
{"id": "3793317", "revid": "1002967", "url": "https://it.wikipedia.org/wiki?curid=3793317", "title": "Battaglia di Zagonara", "text": "La battaglia di Zagonara fu combattuta a Zagonara (\"castrum\" posto a 4\u00a0km da Lugo) il 28 luglio 1424 fra le truppe della Repubblica di Firenze e le milizie del Ducato di Milano. La battaglia \u00e8 ricostruibile attraverso quattro, essenziali ed importantissime testimonianze: quella dell'ambasciatore fiorentino Rinaldo degli Albizzi, quella del cronista forlivese Giovanni Merlini (meglio noto come Giovanni di Mastro Pedrino), quella del celebre Biondo Flavio e quella del cronista milanese Andrea Biglia.\nStoria.\nAntefatti.\nAll'inizio del 1424 il Ducato di Milano aveva come citt\u00e0 alleata in Romagna solamente Forl\u00ec. Nel febbraio 1424 l'esercito milanese, al comando di Angelo della Pergola, occup\u00f2 Imola riuscendo a scalarne le mura grazie al fossato ghiacciato; il signore della citt\u00e0, Ludovico Alidosi, fu catturato e inviato come prigioniero a Milano. Questo determin\u00f2 la caduta degli Alidosi, dinastia che aveva governato Imola per novant'anni. Subito dopo i milanesi catturarono Forlimpopoli, citt\u00e0 vescovile a 7\u00a0km da Forl\u00ec. Avendo assistito alla caduta delle citt\u00e0 vicine, Faenza, governata da Guidantonio Manfredi, si pose volontariamente sotto la protezione dei Visconti. \nFirenze si mise in allarme in quanto la minaccia milanese non era mai giunta cos\u00ec vicina al territorio della Repubblica. I fiorentini cercarono di formare una lega antiviscontea con lo Stato Pontificio e la Repubblica di Venezia, senza per\u00f2 giungere ad un accordo. Decisero dunque di formare un esercito di 7.000 cavalieri e 3.000 fanti dandone il comando a Carlo Malatesta, signore di Rimini e, sotto di lui, ad altri condottieri quali Pandolfo III Malatesta, signore di Fano, e Niccol\u00f2 da Tolentino. \nL'esercito milanese, guidato da Angelo della Pergola, contava circa 4.000 cavalieri e 4.000 fanti.\nLa battaglia.\nCarlo Malatesta, eseguendo gli ordini dei fiorentini, strinse d'assedio Forl\u00ec, difesa da Cecco da Montagnana e vi costru\u00ec nelle vicinanze un campo fortificato in posizione dominante. Dapprima i milanesi si diressero verso Forl\u00ec con l'intento di sollevare l'assedio della citt\u00e0 o dare battaglia. Poi, considerata la posizione favorevole del campo fortificato, decisero di cambiare strategia e risposero stringendo d'assedio il \"castrum\" di Zagonara, situato a circa 20\u00a0km a nord-ovest della citt\u00e0, in possesso del conte Alberico Novello da Barbiano, alleato dei fiorentini. La mossa era volta a spingere i fiorentini a togliere l'assedio a Forl\u00ec per soccorrere il loro alleato.\nAlberico cerc\u00f2 di prendere tempo promettendo ai milanesi di cedere il castello qualora i fiorentini non l'avessero soccorso entro 15 giorni. Carlo Malatesta, venuto a sapere dell'assedio di Zagonara, tolse l'assedio a Forl\u00ec e diresse l'esercito verso quel castello. Durante la marcia i fiorentini furono funestati da pioggia intensa e venti tesi e arrivarono sul campo di battaglia stanchi e non inquadrati per file.\nAngelo della Pergola nel frattempo era stato raggiunto da Cecco da Montagnana, che si appost\u00f2 poco lontano dalla fortificazione. A met\u00e0 mattinata del 28 luglio la cavalleria fiorentina lanci\u00f2 l'attacco. Dopo cinque ore di assalti continui, i toscani riuscirono a sfondare l'accerchiamento del castello ma furono presi in contropiede da Angelo della Pergola, che scaten\u00f2 il contrattacco determinandone la sconfitta. L'esercito fiorentino fu distrutto. Carlo Malatesta fu catturato, insieme con circa 3.000 cavalieri e 2.000 fanti, Pandolfo Malatesta invece ripar\u00f2 a Ravenna. Il castello di Zagonara fu abbattuto e non venne pi\u00f9 ricostruito.\nConseguenze.\nLe forze milanesi si spinsero, dalla Romagna assoggettata, fino al confine con la Repubblica di Firenze. Tuttavia la perdita di Brescia, che nel 1426 pass\u00f2 sotto il dominio di Venezia, costrinse i milanesi ad un ripiegamento. Essi abbandonarono il loro tentativo di conquistare Firenze. Milano quindi non seppe approfittare della vittoria di Zagonara. \nCarlo Malatesta fu condotto prigioniero ad Abbiategrasso davanti al duca Filippo Maria Visconti. Fu trattato con onore: dopo alcuni mesi fu liberato e gli furono riconsegnati tutti i castelli requisiti.\nI conti di Barbiano cambiarono campo e passarono sotto le insegne del Duca di Milano. Nel 1456 trasferirono la loro sede in Lombardia, dove possedevano un feudo. Dal 1514 il casato dei da Barbiano aggiunse al proprio cognome la dicitura \"di Belgiojoso\"."}
{"id": "3793318", "revid": "986213", "url": "https://it.wikipedia.org/wiki?curid=3793318", "title": "Maria Immacolata d'Asburgo-Lorena", "text": "Maria Immakulata era il settimo nato e quinta figlia femmina dell'Arciduca Carlo Salvatore d'Austria e di sua moglie la Principessa Maria Immacolata di Borbone-Due Sicilie.\nMatrimonio.\nMaria Immacolata spos\u00f2 il duca Roberto di W\u00fcrttemberg, quartogenito e secondo figlio maschio del duca Filippo di W\u00fcrttemberg e di sua moglie l'Arciduchessa Maria Teresa d'Austria, il 29 ottobre 1900 a Vienna. Maria Immacolata e Roberto non ebbero figli."}
{"id": "3793319", "revid": "767487", "url": "https://it.wikipedia.org/wiki?curid=3793319", "title": "Ronde van het Groene Hart 2010", "text": "Il Ronde van het Groene Hart 2010, quarta edizione della corsa e valida come evento del circuito UCI Europe Tour 2010 categoria 1.1, fu disputata il 21 marzo 2010, per un percorso totale di 207,4\u00a0km. Fu vinta dall'olandese Jens Mouris, al traguardo con il tempo di 4h27'42\" alla media di 46,485\u00a0km/h.\nPartenza con 128 ciclisti di cui 85 portarono a termine il percorso."}
{"id": "3793320", "revid": "287204", "url": "https://it.wikipedia.org/wiki?curid=3793320", "title": "Alice Springs Tennis International 2011 - Singolare femminile", "text": "Sacha Jones era la detentrice del titolo, ma quest'anno non ha partecipato.\nIl singolare femminile del torneo di tennis Alice Springs Tennis International 2011, facente parte della categoria ITF Women's Circuit, ha avuto come vincitrice Olivia Rogowska che ha battuto in finale Isabella Holland 7\u20135, 7\u20135."}
{"id": "3793322", "revid": "729019", "url": "https://it.wikipedia.org/wiki?curid=3793322", "title": "Isola Maly\u0161", "text": "L'isola Maly\u0161 (in russo \u041e\u0441\u0442\u0440\u043e\u0432 \u041c\u0430\u043b\u044b\u0448, \"ostrov Maly\u0161\", in italiano \"isola piccina\") \u00e8 un'isola russa che fa parte dell'arcipelago di Severnaja Zemlja ed \u00e8 bagnata dal mare di Kara.\nAmministrativamente fa parte del distretto di Tajmyr del Territorio di Krasnojarsk, nel Distretto Federale Siberiano.\nGeografia.\nL'isola \u00e8 situata 3,2\u00a0km a est della costa centro-orientale dell'isola della Rivoluzione d'Ottobre ed \u00e8 separata da essa dallo stretto Uzkij (\u043f\u0440\u043e\u043b\u0438\u0432 \u0423\u0437\u043a\u0438\u0439, \"proliv Uzkij\"). 1,8\u00a0km a nord si trova invece l'isola Najd\u00ebny\u0161.\nL'isola \u00e8 di forma ovale, disposta in direzione nord-sud, e raggiunge una lunghezza massima di circa 950\u00a0m; l'altezza massima \u00e8 di 28\u00a0m. Le coste sono piatte e lisce."}
{"id": "3793326", "revid": "287204", "url": "https://it.wikipedia.org/wiki?curid=3793326", "title": "Alice Springs Tennis International 2011 - Doppio femminile", "text": "Erika Sema e Yurika Sema erano le detentrici del titolo, ma quest'anno non ha partecipato.\nIl doppio femminile del torneo di tennis Alice Springs Tennis International 2011, facente parte della categoria ITF Women's Circuit, ha avuto come vincitrici Maria Fernanda Alves e Samantha Murray che hanno battuto in finale Brooke Rischbieth e Storm Sanders 3\u20136, 7\u20135, [10\u20133]."}
{"id": "3793328", "revid": "287204", "url": "https://it.wikipedia.org/wiki?curid=3793328", "title": "Anticorpi anti-citoplasma dei neutrofili", "text": "Gli anticorpi anti-citoplasma dei neutrofili (spesso chiamati ANCA, dall'inglese anti-neutrophil cytoplasmic antibodies), costituiscono un gruppo di autoanticorpi, prevalentemente del tipo IgG, diretti contro antigeni situati nel citoplasma dei granulociti neutrofili (il tipo pi\u00f9 numeroso di globuli bianchi) e dei monociti. Si possono rilevare nel siero, mediante un semplice esame del sangue, in molte malattie autoimmuni, ma in particolare sono associati con alcune forme di vasculiti, le cosiddette vasculiti ANCA-associate.\nClassificazione.\nGli ANCA si possono suddividere in due classi, chiamate rispettivamente c-ANCA e p-ANCA, in base alla disposizione che assumono legandosi a neutrofili fissati con etanolo e al loro principale antigene bersaglio. Il titolo anticorpale degli ANCA si misura solitamente con metodica ELISA o con l'immunofluorescenza indiretta.\nPatogenesi.\nIl processo che porta alla produzione degli ANCA non \u00e8 completamente conosciuto, sebbene siano state proposte diverse ipotesi. \u00c8 probabile che esista una predisposizione genetica, verosimilmente legata a geni coinvolti nella regolazione immunitaria, ma con il contributo di fattori ambientali, come vaccinazioni o esposizione ad alcune sostanze (silicati).\nTuttavia nessuno dei meccanismi patogenetici proposti finora spiega il motivo delle diverse specificit\u00e0 di questi anticorpi.\nTeoria del mimetismo molecolare.\nI superantigeni microbici sono molecole espresse da batteri e altri microorganismi, capaci di stimolare la risposta immune mediante l'attivazione dei linfociti T. Alcune regioni di queste molecole possono presentare similitudini strutturali con molecole proprie dell'organismo ospite, inducendo una risposta immunologica diretta contro queste ultime (autoimmunit\u00e0).\nGli antigeni streptococcici e stafilococcici, ad esempio, sono coinvolti nella genesi di molte malattie autoimmuni: un classico esempio \u00e8 quello dello steptococco di gruppo A nella cardiopatia reumatica, indotta dalla somiglianza tra l'antigene M dello streptococco e alcune proteine strutturali delle cellule cardiache. \n\u00c8 stato dimostrato che fino al 70% dei pazienti affetti da granulomatosi di Wegener \u00e8 portatore cronico di Staphylococcus aureus a livello nasale e che i portatori hanno un rischio di recidiva otto volte pi\u00f9 alto rispetto ai non portatori. La reazione immunitaria conseguente \u00e8 un'ipersensibilit\u00e0 di secondo tipo.\nTeoria dell'apoptosi difettosa.\nL'apoptosi, o morte cellulare programmata, \u00e8 fondamentale per i neutrofili (cos\u00ec come per molti altri tipi cellulari) per controllare la durata della risposta infiammatoria precoce e ridurre il danno tissutale indotto dagli stessi neutrofili. Gli ANCA potrebbero svilupparsi in seguito a un'apoptosi inefficace o ad una rimozione incompleta dei frammenti cellulari residui dopo l'apoptosi, che esporrebbe al sistema immunitario molecole normalmente sequestrate all'interno della cellula. Questa teorie spiegherebbe come sia possibile la formazione di anticorpi contro antigeni intracellulari, come quelli che costituiscono il bersaglio degli ANCA.\nRuolo patogeno degli ANCA.\nTre malattie sono particolarmente associate alla presenza degli ANCA nel circolo ematico: la granulomatosi di Wegener, la poliangioite microscopica e la sindrome di Churg-Strauss. Colpendo prevalentemente i piccoli vasi (compresi i capillari glomerulari), tali condizioni patologiche interessano frequentemente il rene.\nSolitamente i c-ANCA si ritrovano nella granulomatosi di Wegener (sono presenti nel 90% dei casi attivi),\nmentre i p-ANCA sono associati con la poliangioite microscopica, con la glomerulonefrite rapidamente progressiva di tipo necrotizzante e con la sindrome di Churg-Strauss.\nIn molte altre malattie autoimmuni, come la rettocolite ulcerosa e la spondilite anchilosante, \u00e8 possibile trovare ANCA in circolo. In questi casi, comunque, non vi sono segni di vasculite, tanto che la presenza degli anticorpi \u00e8 considerata incidentale, un epifenomeno pi\u00f9 che una causa della malattia.\nNel caso della granulomatosi di Wegener \u00e8 stata dimostrata una correlazione positiva fra il titolo degli ANCA e l'attivit\u00e0 di malattia. Inoltre, alcuni studi \"in vitro\" hanno evidenziato come gli ANCA provocano l'attivazione dei neutrofili a cui si legano e reagiscono con le cellule endoteliali che esprimono l'antigene PR3. \nGli ANCA potrebbero indurre il rilascio di enzimi litici da parte dei globuli bianchi, provocando un'infiammazione delle pareti del vaso (vasculite).\nStoria.\nGli ANCA furono descritti per la prima volta da Davies \"et al.\" nel 1982 nella glomerulonefrite segmentaria necrotizzante, e da van der Woude \"et al.\" nel 1985 nella granulomatosi di Wegener. \nIl secondo incontro del gruppo di lavoro internazionale sugli ANCA, tenutosi nei Paesi Bassi nel mese di maggio 1989, ha stabilito la nomenclatura degli anticorpi suddividendoli in perinucleari e citoplasmici, mentre gli antigeni mieloperossidasi e proteinasi 3 sono stati scoperti rispettivamente nel 1988 e nel 1989. Le riunioni del consensus internazionale sono quindi proseguite con cadenza biennale."}
{"id": "3793329", "revid": "110157", "url": "https://it.wikipedia.org/wiki?curid=3793329", "title": "Vysok\u00fd \u00dajezd (Beroun)", "text": "Vysok\u00fd \u00dajezd \u00e8 un comune della Repubblica Ceca facente parte del distretto di Beroun, in Boemia Centrale."}
{"id": "3793330", "revid": "1652134", "url": "https://it.wikipedia.org/wiki?curid=3793330", "title": "Aleksej Grigor'evi\u010d Bobrinskij", "text": "Biografia.\nI primi anni.\nAleksej Grigor'evi\u010d Bobrinskij nacque a San Pietroburgo, nel Palazzo d'Inverno, e, data la particolare condizione della sua nascita, la madre, la zarina Caterina II, lo affid\u00f2 subito a Vasilij Grigor'evi\u010d \u0160kurin, nella famiglia del quale venne allevato e dal 1774 venne riconosciuto pari con i figli dello stesso \u0160kurin. Nel 1770 Aleksej venne inviato coi fratellastri a studiare all'estero, a Lipsia. Nel 1774 fece ritorno in Russia e dal 1775 venne ammesso alla corte della zarina, la quale gli consegn\u00f2 il titolo di conte Bobrinskij, nome derivato dal villaggio ove il piccolo crebbe (ora noto come Novomoskovsk), nella Gubernija di Tula.\nIl bambino, secondo le testimonianze d'epoca, era di fisico debole, timido, mite ed obbediente, studioso (conosceva, oltre al russo, anche il francese ed il tedesco), ed era stato iniziato all'aritmetica ed alla geografia.\nDopo il suo ritorno in Russia, Aleksej Bobrinskij venne quindi collocato presso il corpo dei cadetti della capitale sotto la supervisione di un tutore. Nel 1782 ottenne la medaglia d'oro al valor militare e venne promosso al grado di tenente.\nAll'estero.\nGrazie alla sua ottima condotta d'esercito, assieme agli altri migliori studenti del suo corso venne inviato in un viaggio d'istruzione che tocc\u00f2 tappe importanti in Russia, come Jaroslavl', Novgorod, Ekaterinburg, Simbirsk, Astrachan', Kizlyar, Taganrog, Cherson, Kiev, ed infine Varsavia, da dove prosegu\u00ec in un viaggio verso l'Europa toccando altre tappe rilevanti, come Vienna, Venezia, Firenze, Roma, Napoli, Torino, Ginevra e poi Parigi, ove giunse nella primavera del 1785.\nIl denaro necessario al suo sostentamento durante questo periodo di viaggi in Europa e Russia gli venne fornito dalla corte russa direttamente tramite Caterina II, la quale gli assegn\u00f2 una rendita mensile di 3000 rubli, il che fu sovente motivo di discordia tra Bobrinskij ed i suoi compagni di viaggio.\nAleksej Bobrinskij decise di stabilirsi a Parigi e venne sostentato in questo dalla madre, la quale, oltre al denaro inviato ogni mese, gli garant\u00ec la somma di 74.426 rubli. Nel 1787 il giovane decise di trasferirsi da Parigi a Londra, ove per\u00f2 rimase solo breve tempo sotto tutela dell'ambasciatore russo a Londra, il conte Voroncov, il quale ebbe l'ordine nel 1788 di richiamare il giovane in patria a causa della sua condotta dissoluta. Aleksej sbarc\u00f2 a Riga il 27 aprile 1788 accompagnato dall'ambasciatore.\nIl rientro in patria.\nAleksej, forse pentitosi del suo stile di vita all'estero, espresse il desiderio di entrare a far parte del servizio militare attivo a San Pietroburgo, largamente favorito anche in questo dalla presenza della madre, la quale lo assegn\u00f2 alla citt\u00e0 di Tallinn, con per\u00f2 il permesso di fare ritorno frequentemente alla corte di San Pietroburgo. Il 18 giugno 1790 venne promosso brigadiere e venne assegnato al reggimento di guardie a cavallo locale. Durante gli ultimi anni di regno della madre, Aleksej rimase comunque a Tallinn, ove ebbe modo di acquistare anche un castello nel 1794 presso la citt\u00e0 lituana di Jur'eva, ove il 16 gennaio 1796 spos\u00f2 la baronessa Anna di Ungern-Sternberg, la cui famiglia era proprietaria del castello di Kirn, non lontano dalla stessa Tallinn, dove Aleksej aveva incontrato la ragazza e dove spesso si recava in visita. Qui rimase sino alla morte della madre.\nSotto il governo di Paolo I.\nDopo la morte della madre, benevolente verso il fratellastro, il nuovo zar Paolo I nomin\u00f2 Aleksej comandante del IV squadrone di guardie a cavallo e lo elev\u00f2 al rango di conte dell'Impero di Russia, assegnandogli anche una casa che si trovava tra le propriet\u00e0 del conte Orlov suo padre.\nIl giorno dell'incoronazione dell'imperatore, il 5 aprile 1797, Aleksej Bobrinskij venne promosso maggior generale dell'esercito russo ed ottenne la medaglia di I classe dell'Ordine di Sant'Anna, unitamente al governo della contea di Gdov, consistente in 11 villaggi. Dopo la promozione a generale di cavalleria il 24 dicembre 1797, venne esonerato dal servizio attivo (2 settembre 1798) e decise di ritirarsi nella propria residenza per gran parte dell'anno, conducendo visite occasionali a San Pietroburgo.\nMor\u00ec nel 1813 e venne sepolto nel villaggio di Bobrika nella tomba di famiglia, ove il corpo, nonostante i saccheggi della rivoluzione, si trova ancora oggi. Il suo monumento \u00e8 stato restaurato completamente nel 2003.\nMatrimonio e figli.\nAleksej e Anna di Ungern-Sternberg ebbero i seguenti figli:"}
{"id": "3793331", "revid": "287204", "url": "https://it.wikipedia.org/wiki?curid=3793331", "title": "Daniela Sanzone", "text": "Vive a Toronto dal dicembre del 2000, dove \u00e8 stata per molti anni conduttrice e reporter del telegiornale \"Italian News\" di Omni Tv, un canale canadese multiculturale di propriet\u00e0 della Rogers.\nBiografia.\nNata e cresciuta a Roma, ha conseguito maturit\u00e0 Classica e ha studiato Lettere presso l'Universit\u00e0 degli Studi La Sapienza, laureandosi cum laude con una tesi su Storia e critica del cinema e Antropologia culturale; ha conseguito in seguito due master, in Scienze della comunicazione e Antropologia culturale delle societ\u00e0 complesse. Ha tenuto per diversi anni anche un blog in italiano, nel quale scriveva a proposito del Canada.\nIn Italia ha lavorato, fra il 1997 ed il 1999, come coautrice di Sereno Variabile, una trasmissione della RAI. Inoltre ha scritto per varie riviste e giornali come critica cinematografica e per alcuni anni ha contribuito alla stesura di articoli nelle sezioni di intrattenimento di giornali e riviste online. Nel 1998 ha ricevuto in Campidoglio il premio \"Personalit\u00e0 Europea\".\nIn Canada dal dicembre del 2000, insegna corsi di Scienze Sociali e Comunicazione alla York University, dove sta facendo un PhD in Communication and Culture. Dopo aver lavorato per il Corriere Canadese, \u00e8 stata conduttrice di un programma televisivo giornaliero intitolato Pomeriggio italiano, oltre che conduttrice e reporter del telegiornale OMNI News, trasmessi da un canale multiculturale canadese, OMNI TV.\nSin da quando \u00e8 arrivata in Canada \u00e8 stata una corrispondente per il quotidiano il manifesto e per alcune riviste, quali Marie Claire e Grazia.\nNel 2001 ha organizzato un incontro sul cinema italo-canadese, discutendo di tre film fatti da Paul Tana, Tony Nardi e Bruno Ramirez e delle tre persone nominate al Festival Internazionale del Film di Sulmona.\nA Toronto, nel Novembre del 2002 ha tenuto la lezione \"Italy and Italians on the North American Silver Screen\" durante il 79\u00ba congresso dell'associazione americana degli insegnanti di italiano, presso l'OISE (Ontario Institute for Studies in Education) dell'universit\u00e0 di Toronto.\nInoltre nel 2006 ha tenuto una lezione dal titolo \"Multiculturalismo nel mondo dei Mass Media durante l'era digitale\" per il Centro Iacobucci di Studi Italiani presso l'universit\u00e0 di Toronto, in seguito pubblicata nel libro \"The Virtual Piazza\".\nOpere.\nHa pubblicato alcuni libri, fra i quali due sul regista Carlo Ludovico Bragaglia ed uno sul Marsala, un vino prodotto in Sicilia nella zona dell'omonima citt\u00e0."}
{"id": "3793332", "revid": "1543377", "url": "https://it.wikipedia.org/wiki?curid=3793332", "title": "Partito al-Wasat", "text": "Il Partito al-Wasa\u1e6d al-Gad\u012bd (), \"Nuovo Partito del Centro\" semplicemente chiamato Partito al-Wasa\u1e6d o al-Wasa\u1e6d, \u00e8 un partito politico egiziano di centro.\nFondazione.\n\u00c8 stato fondato nel 1996 da Ab\u016b l-\u02bfAl\u0101 Ma\u1e0d\u012b () come una scheggia della Fratellanza Musulmana, che Ma\u1e0d\u012b accusa di avere \"gracili orizzonti politici\". La creazione del partito al-Wasa\u1e6d \u00e8 stata criticata dai Fratelli Musulmani, che hanno accusato Ma\u1e0d\u012b di cercare di dividere la Fratellanza. Il partito non \u00e8 stato accolto meglio dal governo del presidente Hosni Mubarak che ha tradotto i suoi fondatori di fronte a una corte di giustizia militare sotto l'imputazione di aver organizzato un partito per dar vita a un Fronte islamista. Al-Wasa\u1e6d ha cercato di ottenere per quattro volte la propria legalizzazione ufficiale tra il 1996 e il 2009, ma le sue domande sono state respinte ogni volta dalla Commissione per i partiti politici, che era presieduta da un esponente di spicco del partito di governo presidenziale, il Partito Nazionale Democratico. I partiti politici formati su base religiosa sono infatti stati messi al bando dalla Costituzione egiziana, un cui emendamento (l'articolo 5) riguardante tale punto \u00e8 stato votato nel Referendum egiziano del 2007.\nRiconoscimento.\nAl-Wasa\u1e6d ha infine ricevuto la necessaria autorizzazione il 19 febbraio 2011, dopo che una corte di giustizia del Cairo ha approvato la sua richiesta, spinta dagli avvenimenti in corso. Ci\u00f2 ha fatto del Partito al-Wasa\u1e6d il primo partito a ottenere uno \"status\" legale dopo le forzate dimissioni del presidente Mubarak. Il suo statuto ufficiale cos\u00ec riconosciuto permette ad al-Wasa\u1e6d di partecipare alla competizione elettorale prevista per il mese di novembre 2011, e fa di esso il primo partito legale in Egitto ad avere una base ideologica esplicitamente islamica.\nIdeologia.\nIl partito afferma che il suo obiettivo \u00e8 quello di promuovere una visione tollerante dell'Islam, sposandone i principi con quelli del Liberalismo. Il suo fondatore Ab\u016b l-\u02bfAl\u0101 Ma\u1e0d\u012b afferma come prova della sua apertura ideologica che tra i 24 membri di maggior rilievo del partito vi sono due Copti e tre donne. Malgrado al-Wasa\u1e6d sostenga un sistema politico che sia fermamente ancorato ai principi della Legge islamica, esso afferma anche che i principi della \"Shari'a\" sono flessibili e che sono pienamente compatibili con i principi del pluralismo e dell'uguaglianza dei diritti della persona\". Il manifesto del partito accetta il diritto di un cristiano di diventare Capo dello Stato in un paese a maggioranza musulmana. Il suo fondatore paragona la sua ideologia a quella del Partito della Giustizia e dello Sviluppo turco (AKP)."}
{"id": "3793333", "revid": "86599", "url": "https://it.wikipedia.org/wiki?curid=3793333", "title": "12246 Pliska", "text": "12246 Pliska \u00e8 un asteroide della fascia principale. Scoperto nel 1988, presenta un'orbita caratterizzata da un semiasse maggiore pari a e da un'eccentricit\u00e0 di 0,1156820, inclinata di 5,99699\u00b0 rispetto all'eclittica.\nL'asteroide \u00e8 dedicato all'omonima antica capitale della Bulgaria."}
{"id": "3793341", "revid": "767487", "url": "https://it.wikipedia.org/wiki?curid=3793341", "title": "Le tre et\u00e0 dell'uomo (Friedrich)", "text": "Le tre et\u00e0 dell'uomo (\"Die Lebensstufen\") \u00e8 un dipinto a olio su tela del pittore romantico tedesco Caspar David Friedrich, realizzato nel 1835 e conservato al Museum der bildenden K\u00fcnste di Lipsia.\nL'opera raffigura un promontorio proteso sul mar Baltico al tramonto. Su questo paesaggio aspro e desolato sono collocate cinque figure umane che guardano altrettante imbarcazioni veleggiare sul mare. Vi troviamo un vecchio che, rivolgendo le spalle all'osservatore, osserva l'orizzonte poggiandosi su un bastone: il suo abbigliamento comprende un mantello e un berretto patriottico rinascimentale. Davanti a lui vi sono un giovane uomo e una donna accompagnati da due bambini, di cui uno intento a sollevare una bandierina della Svezia, ricordo della terra di origine del Friedrich.\nAlle cinque figure dipinte sul lembo di terra in primo piano Friedrich, come gi\u00e0 accennato, contrappone le cinque navi che navigano sullo specchio d'acqua, reso con tonalit\u00e0 verdi-violacee. Le due imbarcazioni pi\u00f9 piccole alludono alla giovane et\u00e0 dei due bambini, mentre le altre si identificano idealmente nei tre personaggi adulti. Il veliero centrale, in particolare, rinvia all'anziana et\u00e0 di Friedrich, ormai pronto a congedarsi dalla vita: questa riflessione sulla morte \u00e8 approfondita dal pittore con l'inserimento di una barca capovolta sulla spiaggia.\nIl mare, tuttavia, non \u00e8 agitato, bens\u00ec calmo e placido: Friedrich, infatti, \u00e8 pienamente consapevole di aver appena passato la fase \u00abburrascosa\u00bb della vita ed \u00e8 quindi tranquillo. L'intero quadro, quindi, trasmette uno stato di calma e di quiete fisica e spirituale. Questa sensazione \u00e8 enfatizzata non solo dal comportamento disteso dei cinque personaggi, bens\u00ec anche dalla particolare tavolozza adottata da Friedrich, che ne \"Le tre et\u00e0 dell'uomo\" ha accostato la vitalit\u00e0 del rosso e del giallo ai toni scuri della riva, cos\u00ec da conferire profondit\u00e0 alla composizione."}
{"id": "3793342", "revid": "110157", "url": "https://it.wikipedia.org/wiki?curid=3793342", "title": "Zadn\u00ed T\u0159eba\u0148", "text": "Zadn\u00ed T\u0159eba\u0148 \u00e8 un comune della Repubblica Ceca facente parte del distretto di Beroun, in Boemia Centrale."}
{"id": "3793344", "revid": "287204", "url": "https://it.wikipedia.org/wiki?curid=3793344", "title": "Zadni Treban", "text": ""}
{"id": "3793347", "revid": "1305772", "url": "https://it.wikipedia.org/wiki?curid=3793347", "title": "Le tre et\u00e0 dell'uomo", "text": ""}
{"id": "3793349", "revid": "729019", "url": "https://it.wikipedia.org/wiki?curid=3793349", "title": "Isola Suchoj", "text": "L'isola Suchoj (in russo \u041e\u0441\u0442\u0440\u043e\u0432 \u0421\u0443\u0445\u043e\u0439, \"ostrov Suchoj\", in italiano \"isola arida\") \u00e8 un'isola russa che fa parte dell'arcipelago di Severnaja Zemlja ed \u00e8 bagnata dal mare di Kara.\nAmministrativamente fa parte del distretto di Tajmyr del Territorio di Krasnojarsk, nel Distretto Federale Siberiano.\nGeografia.\nL'isola \u00e8 situata 1,8\u00a0km a sud-est dell'isola Najd\u00ebny\u0161, nella parte settentrionale dello stretto di \u0160okal'skij.\nL'isola \u00e8 di forma arrotondata, con un piccolo promontorio nella parte nord-orientale; ha un diametro di circa 1,8\u00a0km e raggiunge un'altezza massima di 29 m s.l.m. Le coste sono piatte e lisce e la profondit\u00e0 del mare attorno ad esse arriva a 10\u00a0m. Non sono presenti n\u00e9 laghi n\u00e9 fiumi."}
{"id": "3793352", "revid": "110157", "url": "https://it.wikipedia.org/wiki?curid=3793352", "title": "Zaje\u010dov", "text": "Zaje\u010dov \u00e8 un comune della Repubblica Ceca facente parte del distretto di Beroun, in Boemia Centrale."}
{"id": "3793353", "revid": "287204", "url": "https://it.wikipedia.org/wiki?curid=3793353", "title": "Zajecov", "text": ""}
{"id": "3793354", "revid": "287204", "url": "https://it.wikipedia.org/wiki?curid=3793354", "title": "Zaluzi", "text": ""}
{"id": "3793356", "revid": "767487", "url": "https://it.wikipedia.org/wiki?curid=3793356", "title": "The Price She Paid", "text": "The Price She Paid \u00e8 un film muto del 1917 diretto da Charles Giblyn.\nTrama.\nAlla morte del padre, Mildred Gower \u00e8 costretta a sposare il vecchio e ricco generale Siddall. Ma l'uomo si dimostra meschino ed egoista e Mildred lo lascia a Parigi e si imbarca per ritornare negli Stati Uniti. A bordo del piroscafo, incontra Stanley Baird, un suo vecchio corteggiatore che stipula con lei una sorta di accordo commerciale: lei vuole studiare musica e lui si offre di finanziarla per la durata degli studi fino al momento in cui la donna potr\u00e0 rimborsarlo con i proventi della sua nuova professione. Mildred usa il denaro di Baird per iniziare una vita di lussi, dimenticandosi dei suoi buoni propositi. Un giorno, per\u00f2, viene ripresa da un amico di Baird, Donald Keith, che l'accusa di non essere altro che una mantenuta. Lei, allora, si impegna con tutta s\u00e9 stessa nello studio, andando perfino a vivere in famiglia con un maestro italiano. Quando finalmente ottiene un contratto, arriva per\u00f2 suo marito: il generale reclama la moglie. Ma Keith scopre che l'uomo \u00e8 gi\u00e0 sposato. Liberata dall'indesiderato vincolo matrimoniale, Mildred - che ha ripagato il debito del generoso Baird - ora \u00e8 una donna indipendente e sceglie di accettare la proposta di matrimonio di Keith.\nProduzione.\nIl film fu prodotto dalla Clara Kimball Young Film Corporation. Venne girato in esterni in Louisiana, a New Orleans.\nDistribuzione.\nDistribuito dalla Selznick Distributing Corporation, il film usc\u00ec nelle sale cinematografiche statunitensi nel febbraio 1917.\nNon si conoscono copie esistenti della pellicola che viene considerata presumibilmente perduta."}
{"id": "3793362", "revid": "110157", "url": "https://it.wikipedia.org/wiki?curid=3793362", "title": "Z\u00e1lu\u017e\u00ed (Boemia centrale)", "text": "Z\u00e1lu\u017e\u00ed \u00e8 un comune della Repubblica Ceca facente parte del distretto di Beroun, in Boemia Centrale."}
{"id": "3793363", "revid": "287204", "url": "https://it.wikipedia.org/wiki?curid=3793363", "title": "\u017delezn\u00e1", "text": "\u017delezn\u00e1 \u00e8 un comune della Repubblica Ceca facente parte del distretto di Beroun, in Boemia Centrale."}
{"id": "3793364", "revid": "287204", "url": "https://it.wikipedia.org/wiki?curid=3793364", "title": "Zelezna", "text": ""}
{"id": "3793365", "revid": "729019", "url": "https://it.wikipedia.org/wiki?curid=3793365", "title": "Isole Matrosskie", "text": "Le isole Matrosskie (in russo \u041e\u0441\u0442\u0440\u043e\u0432a \u041c\u0430\u0442\u0440\u043e\u0441\u0441\u043a\u0438\u0435, \"ostrov Matrosskie\", in italiano \"isole dei Marinai\") sono un gruppo di isole russe che fanno parte dell'arcipelago di Severnaja Zemlja e sono bagnate dal mare di Kara.\nAmministrativamente fanno parte del distretto di Tajmyr del Territorio di Krasnojarsk, nel Distretto Federale Siberiano.\nGeografia.\nLe isole sono situate 1,2\u00a0km a est della parte centrale dell'isola Najd\u00ebny\u0161.\nSi tratta di due isole di dimensioni simili, senza nomi individuali. L'isola nord-orientale \u00e8 ovale e ha una lunghezza di circa 600\u00a0m; raggiunge un'altezza massima di 7 m s.l.m. L'isola sud-occidentale \u00e8 invece lunga circa 1\u00a0km e larga 650\u00a0m, e raggiunge solo 4\u00a0m.s.l.m. Non sono presenti n\u00e9 laghi n\u00e9 fiumi."}
{"id": "3793366", "revid": "767487", "url": "https://it.wikipedia.org/wiki?curid=3793366", "title": "House of Style", "text": "House of Style \u00e8 stato un programma televisivo andato in onda su MTV la cui prima puntata \u00e8 stata trasmessa il 1\u00ba gennaio 1989. La trasmissione sfruttava il crescente interesse intorno al mondo delle \"supermodel\", e trattava argomenti correlati come la moda, l'industria dell'abbigliamento, oltre che argomenti controversi come i disordini alimentari.\nIl programma.\nlo show era diretto da Joshua Homnick e Steve Paley, e durante gli undici anni in cui \u00e8 andato in onda, ha visto avvicendarsi innumerevoli conduttrici, principalmente scelte fra le modelle professioniste, a partire da Cindy Crawford, sino ad arrivare a Rebecca Romijn e Molly Sims, la cui carriera fu lanciata proprio da \"House of Style\". Dopo la conduzione di Cindy Crawford durata sei anni, MTV ridusse progressivamente il numero di episodi per ogni stagione del programma, sino ad arrivare ad uno speciale annuale ed alla fine alla cancellazione del programma, avvenuta nel 2000.\nFra gli altri conduttori di \"House of Style\" si possono citare Amber Valletta, Shalom Harlow e Daisy Fuentes, mentre Pat Smear, ex-chitarrista dei Germs, dei Nirvana e dei Foo Fighters aveva una rubrica fissa durante le edizioni condotte dalla Crawford.\nRevival.\nLa trasmissione fu ripristinata per un singolo episodio il 21 marzo 2009, e condotta da Bar Refaeli e Chanel Iman, nel ruolo di inviata.\nLo show \u00e8 tornato su MTV negli USA il 9 ottobre 2012. A condurlo sono Karlie Kloss e Joan Smalls."}
{"id": "3793368", "revid": "47767", "url": "https://it.wikipedia.org/wiki?curid=3793368", "title": "Aelredo", "text": ""}
{"id": "3793375", "revid": "182396", "url": "https://it.wikipedia.org/wiki?curid=3793375", "title": "Segusio", "text": ""}
{"id": "3793379", "revid": "729019", "url": "https://it.wikipedia.org/wiki?curid=3793379", "title": "Heckler &amp; Koch SR9", "text": "L\u2019Heckler &amp; Koch SR9 \u00e8 un fucile da caccia o da tiro sportivo, camerato in 7,62 \u00d7 51 mm NATO, derivato dall'Heckler &amp; Koch HK91 ed incorpora diverse parti di altri fucili di precisione della casa tedesca come il PSG-1 e l'MSG-90.\nCaratteristiche.\nL'SR-9 \u00e8 una variante dell'HK91 volta a rendere legale l'esportazione come fucile sportivo dopo il divieto imposto dagli Stati Uniti nel 1989 sull'importazione di fucili d\u2019assalto. Le modifiche pi\u00f9 visibili consistono nella rimozione del soppressore di fiamma, dell'attacco per la baionetta e dell'impugnatura a pistola per rendere il fucile conforme alle norme sui fucili sportivi. L'SR-9 monta una canna di medio peso da 500\u00a0mm (20\u201d).\nTutti gli SR9 sono caratterizzati dalla dicitura \u201cMade in W-Germany\u201d incisa sul lato destro del castello. Gli SR9 importati dopo il settembre del 1994 venivano venduti al pubblico con caricatori da 5 colpi a causa del decreto americano che vietava la vendita di caricatori ad alta capacit\u00e0.\nCaratteristiche operative.\nL'SR-9 ha un castello non rinforzato con mirino metallico integrato e un grilletto per il solo fuoco semi-automatico.\nIl selettore dell'arma a due posizioni \u00e8 posto sulla sinistra del castello, ed \u00e8 contrassegnato dai marchi 0 (in bianco) per la sicura, e 1 (in rosso) per la modalit\u00e0 di fuoco. Come nelle altre armi della famiglia del G3 la leva di armamento \u00e8 posta sul lato sinistro, e il pulsante per il rilascio del caricatore \u00e8 posto sulla faccia sinistra del castello.\nLa parte anteriore dell'arma \u00e8 costituita da uno speciale grip (proprio di quest'arma) che impedisce l'utilizzo di un bipiede. Questa parte pu\u00f2 facilmente essere sostituita con il frontale di un HK91. La canna ha le stesse caratteristiche generali di quella del PSG-1. La versione base dell'SR9 \u00e8 provvista di un calcio in fibra di vetro rinforzata contenente un dispositivo di smorzamento di rinculo del tutto simile a quello dell'MSG-90.\nStoria.\nIl divieto di importazione imposto nel 1989 da presidente George Bush impediva l'importazione negli Stati Uniti di armi aventi per componenti calci telescopici o collassabili, impugnature a pistola, bipodi, agganci per baionette, lanciagranate, mirini per visione notturna o soppressori di fiamma. I fucili HK91, HK93 e HK94 erano tutti e tre nella lista delle armi per cui era vietata l'importazione.\nLa Heckler &amp; Koch aggir\u00f2 il divieto assegnando all'HK91 la nuova denominazione HK911 (ovvero semplicemente stamp\u00f2 un numero \u201c1\u201d addizionale sulle armi) e montando sui fucili un nuovo tipo di calciatura Bell-Carlson. La fabbrica tedesca fu anche obbligata a porre una sorta di \u201ccappuccio\u201d sul foro sovrastante la canna in quanto l'ATF riteneva che il foro potesse essere un possibile aggancio per una eventuale baionetta. L'HK911 manteneva comunque la canna dell'HK91, che era per\u00f2 occultata sotto una sorta di copricanna.\nL'HK911 divenne SR9 nel 1990, quando la vecchia canna dell'HK91 fu sostituita dalla nuova canna poligonale da 20\u201d. Il primo SR9 importato aveva la calciatura in legno, e venne soprannominato \u201cOrion\u201d. Ben presto la H&amp;K pass\u00f2 alle calciature in polimero, e poco dopo decise di includere, assieme ai fucili, il vecchio calcio dell'HK91 da sostituire a piacimento al calcio standard dell'SR9.\nQuindi entrarono in scena i modelli \u201cT\u201d e \u201cTC\u201d nonostante possedessero l'impugnatura a pistola. Infatti il divieto venne rimosso da questi due fucili in quanto considerati delle varianti per tiro sportivo dell'SR9. Il presidente Bill Clinton impose il divieto sull'importazione di qualunque modello si SR9 in quanto l'arma poteva accettare caricatori ad alta capacit\u00e0. Non \u00e8 noto se tali fucili siano stati utilizzati per compiere azioni criminose visto l'alto prezzo dell'arma e la difficile reperibilit\u00e0.\nEsistevano dunque un totale di 125 fucili modello TC. La produzione era cominciata per soddisfare la richiesta di un SR9 che montasse il calcio del PSG-1. La H&amp;K non aveva una simile arma in catalogo. L'anno seguente la fabbrica tedesca aggiunse l'SR9TC al catalogo delle armi e import\u00f2 verso l'America 100 di tali armi. Nel 1989 il BATF (Bureau of Alcohol, Tobacco, Firearms and Explosives) non aveva ancora deciso quali impugnature potessero essere legalmente montate sugli SR-9 e nessuna legge entr\u00f2 in vigore fino al 1990. Per anni, \u00e8 stato possibile riconfigurare i modelli di SR9 cos\u00ec che figurassero come SR9T o SR9TC.\nAl giorno d'oggi il prezzo di uno di questi fucili va dai 2000 $ fino ai 7500 $ e dipende soprattutto dalla configurazione scelta e dagli accessori presenti al momento dell'acquisto."}
{"id": "3793380", "revid": "106908", "url": "https://it.wikipedia.org/wiki?curid=3793380", "title": "Bobrinskij", "text": "I Conti Bobrinskij o Bobrinskoj (\"\u0411\u043e\u0431\u0440\u0438\u043d\u0441\u043a\u0438\u0435\") sono una famiglia nobile russa discendente dal Aleksej Grigor'evi\u010d Bobrinskij, figlio naturale della zarina Caterina II di Russia e del suo amante, il conte Grigorij Grigor'evi\u010d Orlov.\nStoria.\nIl primo conte.\nL'imperatrice Caterina II di Russia diede alla luce il proprio secondo figlio illegittimo con il conte Orlov (la prima figlia, Elisabetta, nacque l'anno precedente) l'11 aprile 1762, alcuni mesi prima di ascendere al trono col titolo di zarina. Il bambino ebbe nome di Aleksej dallo zio e padrino, il conte Aleksej Orlov. Sin dalla sua nascita il piccolo venne cresciuto al villaggio di Bobriki, nella Gubernija di Tula. Il 2 aprile 1781 fu la stessa Caterina ad inviargli una lettera nella quale apertamente dichiarava a lui di essere sua madre ma, non potendo riconoscergli il cognome di Orlov n\u00e9 tanto meno quello di Romanov, scelse di chiamarlo Bobrinskij, un cognome derivato dal suo luogo di crescita. Al suo quinto giorno di regno, lo zar Paolo I lo rese poi conte e lo promosse Maggiore Generale come segno della sua rinnovata stima e parentela. Egli spos\u00f2 la baronessa Anna Dorotea di Ungern-Sternberg (1769-1846) e la coppia ebbe una discendenza che prosegue sino ai nostri giorni. Il primo conte Bobrinskij mor\u00ec il 20 giugno 1813 nella sua residenza di Bogorodick.\nLa residenza della famiglia Bobrinskij a Bogorodick venne disegnata dall'architetto russo Ivan Starov e costruita dal 1773 per poi concludersi nel decennio successivo con il completamento della vicina chiesa di Kazanskaja, completata nel 1778. Il parco venne invece disegnato da Andrej Bolotov (1738-1833), il quale \u00e8 meglio conosciuto per\u00f2 per essere stato uno dei primi economisti moderni della Russia. All'epoca della Rivoluzione russa, il palazzo sub\u00ec notevoli danni ad opera dei bolscevichi che demolirono le ali laterali del palazzo nel 1929 ed altri danni pervennero ad opera della Wehrmacht che nel dicembre del 1941 diede alle fiamme il corpo centrale. Il palazzo venne restaurato negli anni sessanta del XX secolo ed attualmente \u00e8 un museo.\nLa famiglia Bobrinskij nel \"business\".\nIl figlio di Aleksej, il conte Aleksej Alekseevi\u010d Bobrinskij (1800-1868) \u00e8 ricordato principalmente per essere stato il fondatore della prima azienda produttrice di zucchero dell'Impero di Russia. Dopo una breve carriera alla corte reale, senza particolari successi, egli si ritir\u00f2 dal servizio attivo e si stabil\u00ec a Bogorodick, addossando al palazzo la prima azienda del settore. Successivamente egli spost\u00f2 i propri traffici in Ucraina ove impiant\u00f2 anche molte altre attivit\u00e0 agriculturali che aumentarono significativamente le finanze famigliari e fu del resto grazie a lui che la Russia pot\u00e9 cessare di importare lo zucchero dall'estero. Egli pubblic\u00f2 inoltre un trattato sulla teoria economica ed avvi\u00f2 una societ\u00e0 per lo sviluppo delle ferrovie in Russia, finanziando tra le altre cose la costruzione del primo tratto di strada ferrata in madrepatria. Ancora oggi una statua in suo onore si trova nel centro di Kiev.\nA differenza della maggior parte dei nobili russi, i Bobrinskij continuarono ad essere una dinastia prospera e ricca anche dopo l'emancipazione dei servi della gleba nel 1861, iniziando l'estrazione mineraria di carbone nei pressi della loro residenza. Tra le altre cose, il figlio secondogenito di Aleksej Alekseevi\u010d, il conte Vladimir Alekseevi\u010d Bobrinskij (1824-98) divenne Ministro dei Trasporti dell'Impero di Russia dal 1868 al 1871, succedendo in tale carica al cugino, il conte Aleksej Pavlovi\u010d Bobrinskij (1826-1894).\nGli interessi nella politica.\nIl pronipote del primo insignito fu il conte Aleksej Aleksandrovi\u010d Bobrinskij (1852-1927), che resse il consiglio nazionale degli aristocratici a partire dal 1906 e rappresent\u00f2 l'aristocrazia alla terza Duma. Egli venne nominato Consigliere di Stato nel 1912 e durante la Prima guerra mondiale venne eletto quale membro del consiglio della Banca anglo-russa. Nel 1916 venne nominato Ministro deputato agli Interni e Ministro dell'Agricoltura. La Rivoluzione d'ottobre lo costrinse a migrare in Francia ove continu\u00f2 attivamente una campagna monarchista.\nIl conte Vladimir Alekseevi\u010d Bobrinskij (1868-1927), figlio terzogenito del conte Aleksey Pavlovich, rappresent\u00f2 invece i nazionalisti russi durante la seconda, la terza e la quarta Duma, sostenendo la causa della russificazione delle regioni di confine e supportanto le riforme di Stolypin. Dopo la rivoluzione fu costretto a emigrare in Francia con il resto della famiglia.\nL'impegno nelle scienze.\nOltre alla politica, il conte Aleksej Aleksandrovi\u010d fu un noto storico e archeologo, membro della Commissione Archeologica Imperiale (1886), Vicepresidente dell'Accademia Imperiale delle Arti (1889) e membro della Libera Societ\u00e0 Economica (1894). Egli guid\u00f2 inoltre personalmente gli scavi relativi alla civilt\u00e0 scita presso Ker\u010d' e Kiev (1905), ritrovando importanti opere come il Tesoro di Pere\u0161\u010depina e scavando le rovine della citt\u00e0 di Cherson in Crimea.\nIl nipote di Vladimir (figlio del fratello) il conte Nikolaj Alekseevi\u010d Bobrinskij (1890-1964) si specializz\u00f2 in biologia. A differenza della maggior parte dei suoi parenti, egli scelse di rimanere a Mosca anche dopo la rivoluzione divenendo uno dei principali zoologi sovietici del XX secolo, al punto da dare il nome ad una specie di jeroba. Suo figlio Nikolaj Nikolaevi\u010d, geografo, fu scrittore di opere relative alla sua famiglia e mor\u00ec a Mosca nel 2000."}
{"id": "3793381", "revid": "767487", "url": "https://it.wikipedia.org/wiki?curid=3793381", "title": "Paul Mulders", "text": ""}
{"id": "3793383", "revid": "26630", "url": "https://it.wikipedia.org/wiki?curid=3793383", "title": "HK SR9", "text": ""}
{"id": "3793386", "revid": "287204", "url": "https://it.wikipedia.org/wiki?curid=3793386", "title": "Viktor Sul\u010di\u010d", "text": "Biografia.\nNato a Santa Croce (Trieste), nell'allora Impero Austroungarico, dopo aver completato gli studi di architettura a Firenze e a Bologna emigra in Argentina nel 1924. In Argentina lavora con Jos\u00e9 Luis Delpini e Ra\u00fal Bes. Le due opere pi\u00f9 famose progettate dal gruppo sono situate a Buenos Aires: l'Abasto, un mercato di frutta e verdura (trasformato nel 1999 in un centro commerciale), completato nel 1934 e lo stadio della societ\u00e0 sportiva Boca Juniors noto come \"La Bombonera\", completato nel 1940.\nAltre sue opere comprendono una raccolta di acquerelli raffiguranti paesaggi del Sud America e poesie scritte in spagnolo.\nEra sposato con Anna Kiselicki, un'insegnante di pianoforte, originaria di Vranjevo presso Novi Be\u010dej, in Serbia. Avevano due figli: Fedor e H\u00e9ctor Igor Sul\u010di\u010d. Una tragedia \u00e8 costata la vita a Fedor, che mut\u00f2 per sempre la famiglia. Fedor divenne un imprenditore di successo e per\u00ec nel febbraio del 2010. Era anch'esso spostato con Carmen Teresa Guaycochea e avevano avuto due figli: Maria Victoria e Nicolas Fedor."}
{"id": "3793391", "revid": "767487", "url": "https://it.wikipedia.org/wiki?curid=3793391", "title": "The Reason Why (film)", "text": "The Reason Why \u00e8 un film muto del 1918 diretto da Robert G. Vignola.\nLa storia \u00e8 tratta dal romanzo \"La ragione per cui...\" (\"The Reason Why\", 1912) della celebre (all'epoca) scrittrice inglese di romanzi rosa Elinor Glyn. La Glyn divent\u00f2 una vera autorit\u00e0 a Hollywood, dove lavorava come consulente e supervisore per le maggiori case di produzione, in qualit\u00e0 di esperta di buone maniere. I costumi del film si devono a sua sorella, Lady Duff Gordon, famosa sarta dell'alta societ\u00e0 e costumista cinematografica e teatrale.\nProduzione.\nIl film fu prodotto dalla Clara Kimball Young Film Corporation (con il nome C.K.Y. Film Corp.).\nDistribuzione.\nDistribuito dalla Select Pictures Corporation, il film - presentato da Clara Kimball Young - usc\u00ec nelle sale cinematografiche USA il 30 aprile 1918."}
{"id": "3793392", "revid": "188323", "url": "https://it.wikipedia.org/wiki?curid=3793392", "title": "RIP map", "text": ""}
{"id": "3793393", "revid": "319329", "url": "https://it.wikipedia.org/wiki?curid=3793393", "title": "Campionato italiano di ciclismo su strada 2009 - Gara in linea Professionisti", "text": ""}
{"id": "3793394", "revid": "729019", "url": "https://it.wikipedia.org/wiki?curid=3793394", "title": "Isola Piro\u017eok", "text": "L'isola Piro\u017eok (in russo \u041e\u0441\u0442\u0440\u043e\u0432 \u041f\u0438\u0440\u043e\u0436\u043e\u043a, \"ostrov Piro\u017eok\", in italiano \"isola tortello\") \u00e8 un'isola russa che fa parte dell'arcipelago di Severnaja Zemlja ed \u00e8 bagnata dal mare di Kara.\nAmministrativamente fa parte del distretto di Tajmyr del Territorio di Krasnojarsk, nel Distretto Federale Siberiano.\nGeografia.\nL'isola \u00e8 situata 700\u00a0m a nord dell'isola di Arngol'd, lungo la costa centro-orientale dell'isola della Rivoluzione d'Ottobre.\nHa una forma leggermente allungata e misura circa 200\u00a0m di lunghezza. Non ci sono rilevi importanti."}
{"id": "3793395", "revid": "240860", "url": "https://it.wikipedia.org/wiki?curid=3793395", "title": "Volo Aero Trasporti Italiani 460", "text": "Il volo Aero Trasporti Italiani AZ 460 era un volo tra Milano-Linate e l'aeroporto di Colonia/Bonn, operato dalla compagnia aerea italiana ATI, del gruppo Alitalia, con un ATR-42-312 marche I-ATRH, che il 15 ottobre 1987, alle ore 19.28 CET, precipit\u00f2 sulle montagne del comasco in localit\u00e0 Conca di Crezzo, nel territorio di Lasnigo, causando 37 vittime: 3 membri dell'equipaggio e 34 passeggeri. Il fatto \u00e8 conosciuto anche come l'incidente di Conca di Crezzo.\nL'aeromobile.\nL'aeromobile, marche I-ATRH \"Citt\u00e0 di Verona\", era un ATR 42-312 (numero di costruzione 046 1987) ed aveva compiuto il primo volo a Tolosa il 24 aprile 1987. Da pochi mesi, il 14 maggio 1987, era stato consegnato all'ATI Aero Trasporti Italiani. Era dotato di due turboelica Pratt &amp; Whitney Canada PW 120 con elica a 4 pale Hamilton Standard.\nDinamica.\nL'aereo era decollato dall'aeroporto di Milano-Linate con destinazione l'aeroporto di Colonia/Bonn alle 19.13, con 53 minuti di ritardo a causa del traffico aereo e del maltempo. Dopo circa quindici minuti l'aereo stava salendo alla quota di 14 700 ft, in modalit\u00e0 IAS, alla velocit\u00e0 costante di 133 kts, quando inizi\u00f2 un movimento di rotazione a destra e a sinistra: 41\u00b0 a destra, 100\u00b0 a sinistra poi ancora 105\u00b0 a destra e 135\u00b0 a sinistra. L'ATR 42 compiva inoltre tre anomale variazioni di assetto verso il basso non riuscendo poi a recuperare l'altitudine necessaria. L'aereo cadde con la prua verso il suolo lungo le pendici della montagna a circa 700 m s.l.m. dopo una discesa incontrollata.\nLe indagini del Nucleo Investigativo dei Carabinieri della provincia di Como e dell'Aeronautica dimostrarono che le condizioni meteorologiche avevano causato la formazione di ghiaccio sulle ali dell'ATR 42. L'equipaggio non era riuscito a capire che il ghiaccio e la bassa velocit\u00e0 avrebbe portato l'aereo in stallo, alcune manovre per riacquisire velocit\u00e0 e probabilmente un problema nella gestione del trim portarono l'aereo a puntare verso il suolo fino allo schianto contro la montagna. L'incidente di Conca di Crezzo divenne un caso di studio sui rischi causati dalla formazione di ghiaccio sulle ali degli aerei.\nL'inchiesta della magistratura port\u00f2 ad un processo che vide condannati per disastro aviatorio e omicidio colposo plurimo, ad un anno e dieci mesi, il direttore generale dell'A\u00e9rospatiale e progettista dell'ATR 42, Jean Rech, e tre funzionari dell'ATI Aero Trasporti Italiani: Settimio Marselli, Adriano Paccari\u00e8 ed Ettore Grion. La motivazione fu di aver sottovalutato il rischio della formazione del ghiaccio sulle ali dell'ATR 42 che non aveva possibilit\u00e0 di salvarsi nelle condizioni atmosferiche proibitive in cui aveva volato, con impianti antighiaccio insufficienti, i piloti colpevolmente non addestrati e manuali operativi carenti.\nLa corte di cassazione (sentenza n. 5564/1995; sez. quarta penale; udienza 12-4-1995; deposito 5-6-1995) annull\u00f2 senza rinvio la sentenza della Corte d'Appello di Milano, assolvendo Jean Rech e i tre funzionari dell'ATI \"perch\u00e9 il fatto non sussiste\". La Suprema Corte ritenne cio\u00e8 che la Corte d'Appello nelle motivazioni della sua sentenza non avesse dimostrato l\u2019esistenza del nesso causale per cui le cause preesistenti fossero in grado da sole di provocare l\u2019incidente. La causa del disastro va pertanto individuata esclusivamente nel grave errore commesso dai piloti, i quali, pur avendo percepito che le condizioni atmosferiche avrebbero determinato una consistente formazione di ghiaccio sulle ali (si tratta di nozioni basiche per un pilota), avevano s\u00ec attivato il dispositivo antighiaccio (\"de-ice\") di cui era fornito l\u2019ATR, ma avevano completamente trascurato di adeguare la velocit\u00e0 del velivolo al livello necessario per evitare il deterioramento delle prestazioni aerodinamiche ed impedire lo stallo (si veda anche sulla rivista \"Cassazione Penale\" del 1995 l'articolo n. 1714, pag. 2898 e segg.)\nVittime.\nLe vittime dell'incidente aereo e dei soccorsi:"}
{"id": "3793398", "revid": "240860", "url": "https://it.wikipedia.org/wiki?curid=3793398", "title": "Incidente di Conca di Crezzo", "text": ""}
{"id": "3793400", "revid": "287204", "url": "https://it.wikipedia.org/wiki?curid=3793400", "title": "Palazzo San Jos\u00e9", "text": "Palazzo San Jos\u00e9 (in spagnolo Palacio San Jos\u00e9) \u00e8 stata la residenza ufficiale del primo presidente costituzionale dell'Argentina e pi\u00f9 volte governatore della Provincia di Entre R\u00edos, il generale Justo Jos\u00e9 de Urquiza. Il palazzo \u00e8 situato nella campagna, a 30 km dalla citt\u00e0 di Concepci\u00f3n del Uruguay, nella Provincia di Entre R\u00edos; fu costruito tra il 1848 e il 1857 sotto la guida dell'architetto italiano Pietro Fossati e ospita dal 1935 il \"Museo Nazionale Justo Jos\u00e9 de Urquiza\".\nIl Palazzo.\nLa costruzione del palazzo fu incominciata nel 1848 sotto la direzione dell'architetto Jacinto Dellepiane, ma prese la sua forma definitiva dopo l'affidamento dell'opera all'architetto italiano Pietro Fossati, che la termin\u00f2 nel 1857. Nel frattempo l'edificio, oltre che la residenza del caudillo Justo Jos\u00e9 de Urquiza, divenne il centro politico dapprima della Provincia di Entre R\u00edos e dopo la battaglia di Caseros dell'intera Confederazione Argentina.\nIl palazzo \u00e8 costruito secondo lo stile architettotico \"italianizzante\". La residenza principale \u00e8 articolata attorno a due cortili ed \u00e8 composta di 38 stanze; nel giardino posteriore si trovano sette dipendenze di servizio, una cappella la cui cupola \u00e8 stata decorata dal pittore uruguaiano Juan Manuel Blanes, una piccionaia e un lago artificiale dell'estensione di 20.000\u00a0m\u00b2. L'intera propriet\u00e0 occupa un'area di 2.500 ha.\nNel palazzo Urquiza, che vi pass\u00f2 gli ultimi 20 anni della sua vita con la moglie e i figli, fu raggiunto dai congiurati che lo uccisero l'11 aprile 1870. Nel tentativo di difendersi, il caudillo lasci\u00f2 sul vetro della porta del dormitorio l'impronta sanguinante della sua mano, ancora visibile.\nPalazzo San Jos\u00e9 fu dichiarato \u201cMonumento storico nazionale\u201d il 30 agosto 1935; il museo fu invece inaugurato nel 1936. A causa della sua valenza storica il 24 agosto 1994 fu giurata nell'edificio la nuova Costituzione della Repubblica Argentina."}
{"id": "3793401", "revid": "287204", "url": "https://it.wikipedia.org/wiki?curid=3793401", "title": "Cairns Tennis International 2011 - Singolare femminile", "text": "Ana-Clara Duarte era la detentrice del titolo, ma quest'anno non ha partecipato.\nIl singolare femminile del torneo di tennis Cairns Tennis International 2011, facente parte della categoria ITF Women's Circuit, ha avuto come vincitrice Casey Dellacqua che ha battuto in finale Sandra Zaniewska 6\u20134, 7\u20136(7\u20133)."}
{"id": "3793404", "revid": "287204", "url": "https://it.wikipedia.org/wiki?curid=3793404", "title": "Cairns Tennis International 2011 - Doppio femminile", "text": "Tammi Patterson e Olivia Rogowska erano le detentrici del titolo, ma Rogowska quest'anno non ha partecipato. Patterson ha fatto coppia con Kim Grajdek, ma non ha preso parte al torneo.\nIl doppio femminile del torneo di tennis Cairns Tennis International 2011, facente parte della categoria ITF Women's Circuit, ha avuto come vincitrici Ayu-Fani Damayanti e Jessy Rompies che hanno battuto in finale Maria Fernanda Alves e Samantha Murray 6\u20133, 6\u20133."}
{"id": "3793405", "revid": "709565", "url": "https://it.wikipedia.org/wiki?curid=3793405", "title": "Age of X", "text": "Age of X \u00e8 un crossover che intreccia le testate \"\" e \"New Mutants\" introdotto da un prologo nell'albo fuori collana \"Age of X: Alpha\". Pubblicato dalla Marvel Comics fra gennaio ed aprile 2011, la storia si focalizza sulla vita e le battaglie degli ultimi mutanti della Terra residenti nella Fortezza X assediati da eserciti di umani decisi a sterminarli. Il titolo \u00e8 simile a quello dello storico crossover \"Age of Apocalypse\" (\"L'era di Apocalisse\") del quale ricalca anche l'acronimo \"AoX\" da \"AoA\".\nStoria editoriale.\nInizialmente progettata dallo scrittore Mike Carey come un'avventura che coinvolgesse le diverse generazioni di mutanti all'interno della continuity ufficiale Marvel, la trama prese un corso diverso arrivando alla creazione di un mondo senza X-Men e quindi incapace di affrontare le minacce che questi avrebbero potuto contrastare. Accanto alla storyline principale si sviluppa l'unico tie-in \"Age of X: Universe\" di Simon Spurrier (testi) e Khoi Pham (disegni).\nNumerosi fascicoli sono stati creati da Mike Carey per introdurre alcuni dei protagonisti della saga, le loro origini e le vicissitudini che hanno dovuto incontrare prima di raggiungere la Fortezza X; oltre a ci\u00f2, in modo da dare informazioni sul background storico di \"Age of X\", la Marvel aggiunse dei codici QR su determinati fumetti che rimandavano ad altrettanti link sui quali era possibile visionare alcuni poster leggendo i corrispondenti articoli:\nTrama.\nNel millesimo giorno dopo che Magneto ha guidato i mutanti superstiti alla Fortezza X, ultimo bastione e rifugio contro gli umani, i suoi confini vengono attaccati dall'esercito deciso a sterminarli facendo cos\u00ec reagire i suoi abitanti che si dividono in squadre per difendere la loro casa. Su richiesta di Cannonball la squadra di Tempo si scontra con un mezzo corazzato uscendone vittoriosa grazie all'aiuto di Warlock ma riportando qualche perdita nella persona di Tempo stessa.\nMentre i Guerrieri della Barriera intessono telecineticamente le maglie della loro pi\u00f9 importante difesa, Magneto invia Legacy (a cui molti si rivolgono con disprezzo come \"Mietitrice\") che con un tocco assorbe i ricordi della moribonda per evitare che venga dimenticata declinando poi l'offerta di unirsi agli altri quando il gruppo va a scaricare un po' di tensione al bar di Logan. Persa fra i ricordi, Legacy assiste alla cattura di Katherine Pryde di ritorno dal mondo esterno oltre alla barriera e rinviene la macchina fotografica nascosta da quest'ultima. Affidata l'intrusa alla custodia di Danger, Magneto esce dalla prigione percorrendo un corridoio fiancheggiato da numerose celle nelle quali sono rinchiuse Emma Frost, le Naiadi, Magik, No-Girl e su un letto in stato comatoso Xavier. Pregato senza successo Magneto affinch\u00e9 le consenta di interrogare Pryde, Legacy ricorre all'aiuto di Madison Jeffries per indagare il misterioso contenuto della fotocamera: 247 foto nere. Constatato che la macchina non presenta danni, la donna decide di usufruire dei poteri di Madison per infiltrarsi nella prigione senza essere rilevata; una volta dentro incontra un'agitata Blindfold che la scambia per una certa \"Rogue\" e le chiede di riportarli tutti indietro facendo menzione di un \"professore\" prima di trovare Pryde e cominciare un breve interrogatorio nel quale la ragazza rivela di non aver visto niente oltre la barriera e di aver dimenticato di togliere l'otturatore. Interrotte da Danger, Legacy fugge usando il potere sottratto alla prigioniera fino a raggiungere la stanza in cui giace un uomo in coma e non resistendo alla tentazione, anche perch\u00e9 divorata dalla curiosit\u00e0 e memore delle parole di Blindfold, lo tocca assorbendone i ricordi e causando un feedback telepatico che riverbera fra gli abitanti della Fortezza. Prossima alla cattura, scappa lanciandosi da una finestra atterrando su una piattaforma volante senziente costruita da Madison; consigliato da X, misteriosa voce a capo di tutte le funzioni della Fortezza e del perimetro circostante, Magneto ordina alla squadra di Moonstar di darle la caccia.\nRifugiatasi nel bar di Logan, ferita ed indebolita Legacy si lascia curare dall'uomo fuggendo verso i confini della barriera, dove si stanno tenendo alcuni scontri, giusto qualche attimo prima che i suoi inseguitori irrompano nell'edificio. Raggiunta grazie all'intervento di Dust e ferita da una freccia scoccata da Moonstar, Legacy viene soccorsa da Gambit ma i due non vanno molto lontano poich\u00e9 vengono seppelliti da un paio di tonnellate di metallo manipolati da Magneto che si era unito alla caccia dietro insistenza di Moira MacTaggart preoccupata per le sorti del figlio Legione e dei mutanti in generale. Allontanatosi dal raggio di ricezione di X, Magneto scende nei tunnel sotto la Fortezza per incontrare Legacy e Gambit, dei quali aveva inscenato la morte, e spiegare loro i suoi dubbi ovvero quale sia la motivazione dello stallo di cui sono oggetto da pi\u00f9 di mille giorni e perch\u00e9 l'esercito stia perseverando con una tecnica fallimentare per sterminarli; rivela anche di aver preso dallo studio di Madison le piante della Fortezza e scoperto una stanza di cui non era a conoscenza e della quale non sa la funzione bench\u00e9 sia stato lui a costruire l'edificio. Spronato dalla voglia di svelare questi misteri, Magneto chiede ai due di infiltrarsi in quella stanza per scoprirne i segreti mentre lui si occuper\u00e0 di distrarre l'attenzione da loro facendo evadere di prigione Pryde. Ad insaputa del trio, lo stesso X avverte Moonstar dell'esistenza di complotti per abbattere la Fortezza e di come Legacy sia ritenuta una delle cospiratrici e poich\u00e9 era prossima alla cattura prima della sua morte per mano di Magneto, di come questo sia visto come un sospetto.\nNella prigione Magneto e Katherine liberano anche Xavier, che prima di svenire balbetta di una persona che gli ha teso un'imboscata rubando qualcosa, venendo per\u00f2 circondati dal gruppo di Moonstar al quale riescono a strappare una tregua svelando che tra loro c'\u00e8 un nemico e che forse Xavier sa di chi si tratta. Mentre i Guerrieri della Barriera fanno irruzione nella prigione e mettono fuori combattimento Magneto dichiarando la Fortezza sotto la loro giurisdizione, Legacy e Gambit raggiungono la stanza segreta scoprendovi un uomo bloccato nel tempo ed una scatola al cui interno si trova il resto dell'universo che qualcuno ha rubato e nascosto. Sorpresi da X che intima loro di posare la scatola, i due rimangono stupefatti dall'arrivo di Moira e dallo scoprire che \u00e8 lei che impersona X; dopo aver imbracciato il fucile di Gambit la donna riesce a sopraffare i due ladri e riprendere la scatola proprio mentre Xavier convince tutti gli abitanti della Fortezza a riunirsi nella sala di comando svelando che quella che stanno vivendo da soli sette giorni non \u00e8 altro che un'illusione creata dal potere di una delle personalit\u00e0 di suo figlio Legione il quale ha inconsciamente reagito alla distruzione di alcune sue personalit\u00e0 creandone una nuova in grado di creare mondi alternativi isolando porzioni di realt\u00e0. Furiosa con Xavier che l'accusa pubblicamente facendole inoltre notare come ad un esame pi\u00f9 attento la sua Fortezza sia piena di difetti, compreso il mancato attacco giornaliero delle forze umane, Moira scatena il suo potere creando un'invincibile e numerosa armata all'interno della barriera costringendo tutti i mutanti a combattere e nello stesso tempo svanisce con l'intenzione di distruggere la scatola.\nNell'infuriare della battaglia il morale dell'esercito cresce quando si apprende della morte di Cannonball, a cui Legacy aveva precedentemente assorbito ricordi e poteri mettendo fine alle sue sofferenze, tanto da far s\u00ec che acquistino maggior terreno ed abbiano campo libero per far fuoco con l'artiglieria pesante abbattendo parte della Fortezza proprio quando Logan decide di scendere in battaglia sfoderando nuovamentei suoi artigli conscio che potrebbe essere l'ultima volta. All'interno, intanto, Moira viene raggiunta da Katherine che le toglie di mano il prezioso cofanetto prima che possa darlo alle fiamme, mette fuori combattimento sia Xavier che Magneto decisi a fermarla con un'imboscata ed infine implora il perdono di Legione giurando di creare meglio il prossimo mondo considerando questo un fallimento. Cercando di rassicurarla, Legione le promette che sistemeranno tutto prima di riassorbirla in s\u00e9 facendo poi sparire l'esercito e manipolando la realt\u00e0 in modo da dissolvere la \"bolla\" illusoria in cui avevano vissuto riportando tutti su Utopia dove, bench\u00e9 spaesati e confusi dai ricordi dell'altra vita, viene loro garantito tutto l'aiuto telepatico di cui avranno bisogno.\nTie-in.\nAoX: Universe.\nI Vendicatori composti da Hulk, Sue Storm, Iron Man, Redback, Ghost Rider e guidati da Capitan America vengono inviati al centro di detenzione Camp George a sedare una rivolta di mutanti che per\u00f2 termina con la morte di Ghost e la fuga di numerosi prigionieri. Ritornato alla base, il gruppo viene redarguito dal generale Frank Castle prima che questo mostri il loro nuovo obiettivo ovvero la Fortezza X e dia l'ordine di fermare qualsiasi tentativo di costruire un luogo sicuro in cui i mutanti possano rifugiarsi. Utilizzato Sabretooth come segugio per individuare la posizione della Fortezza, il gruppo comincia nuovamente a discutere quando vengono portati a galla i motivi per cui sono stati scelti: Sue Storm ader\u00ec all'iniziativa dopo che suo figlio Franklin venne ferito accidentalmente dalla mutante Wolfsbane che i Fantastici Quattro nascondevano, e per dimostrare che nessuno \u00e8 al di sopra delle legge denunci\u00f2 la sua stessa famiglia; Bruce Banner si offr\u00ec volontario dopo che il suo esperimento per la sterilizzazione dei mutanti con raggi gamma fall\u00ec a causa di una dei soggetti coinvolti che emise un urlo supersonico facendo detonare il congegno e distruggendo tutto nel raggio di qualche miglio ed allo stesso tempo trasformandolo in un Hulk, sfigurato a causa degli atomi dei mutanti morti infiltratisi sotto la sua pelle che, fuori controllo, in soli tre minuti uccise il suo migliore amico, la sua fidanzata e tutti quelli presenti alla base; Redback \u00e8 un'assassina mercenaria al soldo del governo che non parla mai e fra le sue vittime si conta Sinistro; Iron Man \u00e8 ormai pi\u00f9 macchina che uomo dopo lo scontro con un mutante che ha suggerito alla sua armatura di digerire Tony Stark. Una volta raggiunta la loro meta e ricevuto l'ordine di usare forza letale, Bruce si trasforma in Hulk e fracassa il cranio di un mutante, prima che gli venga ordinato di rimanere nelle retrovie. Il gruppo si infiltra quindi all'interno della Fortezza X, viene per\u00f2 scoperto ed inizia uno scontro che si risolve quando Capitan America ferisce mortalmente Mystica impegnata a proteggere un gruppo di giovani mutanti; questa, con le sue ultime parole, fa rinsavire e cambiare alleanze al leader dei Vendicatori. Dopo aver ucciso Iron Man perch\u00e9 il suo sistema era stato compromesso dai militari, il gruppo viene a conoscenza che il vero obiettivo del generale \u00e8 quello di utilizzare una bomba chimica per eliminare la minaccia mutante usando Hulk come corriere e decide di frapporsi tra la Fortezza e il gigante verde: Capitan America viene ferito mortalmente da un razzo sparato contro Sue Storm e lei viene uccisa dai pugni di Hulk, mentre Redback calzando uno dei guanti di Iron Man fa esplodere la bomba e con lei, se stessa ed Hulk. Ritrovatosi tra le braccia di Legacy, prima di essere assorbito dalla ragazza, Cap sprona i mutanti a serrare i ranghi e aiutarsi gli uni con gli altri."}
{"id": "3793408", "revid": "443105", "url": "https://it.wikipedia.org/wiki?curid=3793408", "title": "Palacio San Jos\u00e9", "text": ""}
{"id": "3793412", "revid": "125628649", "url": "https://it.wikipedia.org/wiki?curid=3793412", "title": "FIFA Pusk\u00e1s Award", "text": " \nIl FIFA Pusk\u00e1s Award \u00e8 un premio istituito il 20 ottobre 2009 dalla FIFA su richiesta del presidente Sepp Blatter e assegnato al calciatore o alla calciatrice che abbia realizzato il gol pi\u00f9 bello dell'anno.\nIl premio \u00e8 stato intitolato a Ferenc Pusk\u00e1s, capitano della nazionale ungherese negli anni cinquanta e protagonista dei successi del degli anni sessanta.\nIl primo giocatore ad aggiudicarsi il premio, nel 2009, \u00e8 stato il portoghese Cristiano Ronaldo. Dal 2016 il premio \u00e8 assegnato durante la cerimonia dei Best FIFA Football Awards.\nFormula.\nOgni anno la FIFA candida 11 (10 fino all'edizione 2019) gol al premio. Il gol migliore pu\u00f2 essere votato da tutti i Fan del mondo dal sito della stessa associazione. Nelle prime edizioni il giocatore che otteneva pi\u00f9 voti, vinceva il premio. Successivamente si \u00e8 virato su due turni di votazioni: durante il turno iniziale erano in gioco tutti i gol candidati, poi i tre gol col maggior numero di voti si scontravano nuovamente in una nuova votazione. Dall'edizione del 2019 vengono votati online i gol selezionati ed i 3 gol che ottengono pi\u00f9 voti sono valutati da una giuria di ex calciatori e calciatrici che decreteranno la classifica finale.\nVincitori.\nDi seguito vengono indicate solo le prime tre posizioni, per la classifica completa si possono vedere le voci sulle singole stagioni.\nStatistiche.\nGiocatori con pi\u00f9 candidature.\nAll'edizione del 2021, nessun giocatore \u00e8 stato plurivincitore del premio. Nella tabella di seguito sono elencati i calciatori che hanno ricevuto pi\u00f9 di una candidatura.\nVittorie per nazionalit\u00e0.\nAll'edizione del 2021, solamente il Brasile \u00e8 la nazione ad aver ricevuto pi\u00f9 di una volta il premio."}
{"id": "3793414", "revid": "287204", "url": "https://it.wikipedia.org/wiki?curid=3793414", "title": "Darwin Tennis International 2011 - Singolare femminile", "text": "Olivia Rogowska era la detentrice del titolo, ma ha perso in semifinale contro Casey Dellacqua.\nCasey Dellacqua ha battuto in finale Akiko \u014cmae 6\u20131, 6\u20132."}
{"id": "3793415", "revid": "287204", "url": "https://it.wikipedia.org/wiki?curid=3793415", "title": "Darwin Tennis International 2011 - Doppio femminile", "text": "Kumiko Iijima e Yurika Sema erano le detentrici del titolo, ma quest'anno non hanno partecipato.\nMaria Fernanda Alves e Samantha Murray hanno battuto in finale Stephanie Bengson e Tyra Calderwood 6\u20134, 6\u20132."}
{"id": "3793416", "revid": "767487", "url": "https://it.wikipedia.org/wiki?curid=3793416", "title": "Alfreda di Crowland", "text": "\u00c8 conosciuta anche con diversi altri nomi, fra i quali Afreda, Alfritha, Aelfnryth, Etelreda, Etheldritha ed Etheldreda; il suo nome anglosassone \u00c6lfthryth o \u00c6lf\u00fery\u00f0, sarebbe tradotto nell'odierno italiano Elfrida.\nBiografia.\nAlfreda era figlia di re Offa di Mercia, promessa in sposa a sant'Etelberto dell'Anglia orientale; egli si rec\u00f2 presso la corte di Offa per chiedere la mano della fanciulla, ma venne assassinato dalla regina, Cynethryth, per una congiura. A quel punto, inorridita, Alfreda lasci\u00f2 la corte e si ritir\u00f2 a Crowland, facendosi monaca benedettina e vivendo da anacoreta, reclusa in una cella vicino all'altare maggiore dell'abbazia di Crowland. Ivi rimase fino alla sua morte, avvenuta nell'835 (o comunque dopo l'833). Anche sua sorella Aelfreda perse il marito a causa degli intrighi dei genitori.\nLe reliquie erano conservate nell'abbazia stessa, ma andarono distrutte nell'870, a seguito di una razzia da parte dei danesi."}
{"id": "3793422", "revid": "436907", "url": "https://it.wikipedia.org/wiki?curid=3793422", "title": "El camino de la Edad", "text": ""}
{"id": "3793423", "revid": "384473", "url": "https://it.wikipedia.org/wiki?curid=3793423", "title": "Heckler und Koch SR9", "text": ""}
{"id": "3793424", "revid": "1226", "url": "https://it.wikipedia.org/wiki?curid=3793424", "title": "Columbia TriStar", "text": ""}
{"id": "3793425", "revid": "47767", "url": "https://it.wikipedia.org/wiki?curid=3793425", "title": "Etheldritha", "text": ""}
{"id": "3793426", "revid": "110157", "url": "https://it.wikipedia.org/wiki?curid=3793426", "title": "Universit\u00e0 dell'Idaho", "text": "L'Universit\u00e0 dell'Idaho (UI) \u00e8 la pi\u00f9 antica universit\u00e0 pubblica dell'Idaho ed ha sede nella citt\u00e0 di Moscow nella contea di Latah. Fu l'unica universit\u00e0 dell'Idaho fino al 1963 ed ha l'unica facolt\u00e0 di diritto dello Stato, istituita nel 1909 ed accreditata dall'\"Associazione statunitense degli avvocati\" dal 1925.\nL'universit\u00e0 venne fondata con legge dell'Idaho il 30 gennaio 1889 e nel primo anno vide l'iscrizione di 40 studenti che iniziarono a frequentarla il 3 ottobre 1892. I primi laureati, nel 1896, furono due uomini e due donne. Al 2011, l'ateneo conta circa 12.000 iscritti."}
{"id": "3793430", "revid": "767487", "url": "https://it.wikipedia.org/wiki?curid=3793430", "title": "My Name Is Tex", "text": "My Name Is Tex \u00e8 un album di matrice country di Graziano Romani, ispirato ai personaggi ed alle atmosfere del fumetto Tex Willer.\nIl disco \u00e8 stato presentato in anteprima il 30 ottobre 2011 presso il Teatro S. Girolamo, durante il Lucca Comics, ed \u00e8 uscito nei negozi il 3 novembre.\nLa copertina dell'album \u00e8 costituita da un disegno inedito, appositamente realizzato da Giovanni Ticci.\nAllegato al disco, c'\u00e8 un piccolo libro contenente l'introduzione firmata da Sergio Bonelli e tre storie brevi su Tex, una delle quali, (la terza), scritta proprio da Graziano Romani.\nNel novembre 2012 \u00e8 stata pubblicata una versione deluxe dell'album, destinata al mercato librario."}
{"id": "3793440", "revid": "47767", "url": "https://it.wikipedia.org/wiki?curid=3793440", "title": "Sant'Alfreda di Crowland", "text": ""}
{"id": "3793444", "revid": "767487", "url": "https://it.wikipedia.org/wiki?curid=3793444", "title": "Ora (singolo Jovanotti)", "text": "Ora \u00e8 il quinto ed ultimo singolo estratto dall'omonimo album di Jovanotti, pubblicato il 29 novembre 2011 dalla Universal, affiancato sull'iTunes Store da una versione \"Super Deluxe\" dell'album, con 2 tracce aggiuntive. Questo brano \u00e8 stato esibito per la prima volta al \"Il pi\u00f9 grande spettacolo dopo il weekend\", uno show dell'amico Fiorello, che prende il nome dal precedente singolo di Jovanotti \"Il pi\u00f9 grande spettacolo dopo il Big Bang\".\nIl brano.\n\"Ora\", estratta come quinto singolo, \u00e8 la canzone che d\u00e0 il titolo al diciottesimo album di Jovanotti. \"Ora\" \u00e8 una delle prime canzoni scritte e registrate per l'album e solo a pochi giorni dalla chiusura del lavoro ha dato il titolo all'intero progetto. \u00c8 una canzone emozionante, dal suono innovativo che fonde elementi di elettronica a colori di basso distorto, per esplodere in un finale orchestrale di grande impatto. Nei concerti del \"Lorenzo Live - Ora in Tour 2011-2012\" \u00e8 la canzone centrale dello spettacolo, il perno emotivo intorno al quale ruota tutto lo show ma anche l'intero disco. A proposito del brano Jovanotti ha dichiarato:\nIl video.\nIl video, diretto e montato da Michele Lugaresi, \u00e8 del tutto innovativo: le scene, in cui si susseguono persone comuni a Jovanotti (al \"PalaCredito di Romagna\") riprese nella loro quotidianit\u00e0, sono riprese da due videocamere affiancate e i fotogrammi di ciascuno dei due filmati sono stati incrociati ottenendo un unico video, in cui si alternano frame di una e dell'altra videocamera. L'effetto finale \u00e8 quello di una percezione della tridimensionalit\u00e0 dell'ambiente di ripresa, senza l'uso di occhiali o schermi speciali. Questo \u00e8 il primo video di Jovanotti in 3D."}
{"id": "3793447", "revid": "729019", "url": "https://it.wikipedia.org/wiki?curid=3793447", "title": "Isola di Arngol'd", "text": "L'isola di Arngol'd (in russo \u041e\u0441\u0442\u0440\u043e\u0432 \u0410\u0440\u043d\u0433\u043e\u043b\u044c\u0434\u0430, \"ostrov Arngol'da\") \u00e8 un'isola russa che fa parte dell'arcipelago di Severnaja Zemlja ed \u00e8 bagnata dal mare di Kara.\nAmministrativamente fa parte del distretto di Tajmyr del Territorio di Krasnojarsk, nel Distretto Federale Siberiano.\nGeografia.\nL'isola \u00e8 situata nella parte settentrionale dello stretto di \u0160okal'skij, 2,7\u00a0km a est della costa centro-orientale dell'isola della Rivoluzione d'Ottobre. 700\u00a0m a nord si trova la piccola isola Piro\u017eok.\nHa una forma allungata irregolare che si sviluppa in direzione nord-sud; ha una lunghezza massima di 5,6\u00a0km e una larghezza massima di 3,35\u00a0km. Le coste sono irregolari e in pendenza; lungo quella settentrionale si apre una piccola baia. Sono presenti tre colline, la pi\u00f9 alta delle quali si trova a nord-est e misura 43 m s.l.m.; nei suoi pressi \u00e8 presente un punto di triangolazione geodetica. Il secondo punto pi\u00f9 alto si trova a sud e misura 35\u00a0m.\nIl territorio \u00e8 prevalentemente pietroso; le coste settentrionali e orientali sono composte di arenaria.\nIntorno all'isola il mare raggiunge una profondit\u00e0 di 10 metri ma, dopo appena 1\u00a0km, scende bruscamente fino a 100\u00a0m. Le acque dello stretto che la separa dall'isola della Rivoluzione d'Ottobre arrivano a 74\u00a0m di profondit\u00e0.\nStoria.\nFu scoperta nel 1913 dalla spedizione di Boris Andreevi\u010d Vil'kickij e confusa con una penisola dell'isola della Rivoluzione d'Ottobre. \u00c8 stata cos\u00ec chiamata in onore del dottore della spedizione \u0116.G. Arngol'd che, insieme a L.M. Starokadomskij, si occupava della raccolta di campioni biologici. Nel 1930 fu rivisitata dalla spedizione di Nikolaj Nikolaevi\u010d Urvancev, che constat\u00f2 come si trattasse di un'isola, ma non la rinomin\u00f2."}
{"id": "3793448", "revid": "1869172", "url": "https://it.wikipedia.org/wiki?curid=3793448", "title": "Francesco Pacifico", "text": "Biografia.\nEsordisce nel 2003 col romanzo \"Il caso Vittorio\" pubblicato da minimum fax. L'anno dopo partecipa con un racconto alla raccolta \"La qualit\u00e0 dell'aria - storie di questo tempo\", sempre minimum fax.\nInsieme a Nicola Lagioia, Christian Raimo e Francesco Longo, con lo pseudonimo collettivo di Babette Factory, firma \"2005 dopo Cristo\", Einaudi, 2005. Questo sar\u00e0 l'unico libro pubblicato dal collettivo.\nNel 2007 torna a scrivere come unico autore con il saggio \"San Valentino. Come il marketing e la poesia hanno stravolto l'amore in Occidente\", per Fazi.\nNel 2010 pubblica con Mondadori \"Storia della mia purezza\", con la stessa casa editrice pubblicher\u00e0 poi anche \"Class\", nel 2014. \nParallelamente all'attivit\u00e0 di scrittore, svolge il lavoro di traduttore avendo lavorato alla traduzione di romanzi, biografie e fumetti. Collabora con il quotidiano La Repubblica, Rivista Studio, Rolling Stone ed \u00e8 redattore del blog culturale \"minimaetmoralia.it\". Dirige, con Cristiano de Majo, la rivista letteraria in pdf \"Piscine Notizie per l'\u00e9lite\".\nNel 2018 entra nel mondo del podcasting con il proprio podcast Archivio Pacifico: una raccolta di interviste a personaggi famosi del giornalismo, dell'arte, dello spettacolo e dello sport."}
{"id": "3793459", "revid": "1632387", "url": "https://it.wikipedia.org/wiki?curid=3793459", "title": "Axe to Fall", "text": "Axe to Fall \u00e8 il settimo album in studio del gruppo musicale metalcore statunitense Converge, pubblicato nel 2009 dalla Epitaph Records e ripubblicato in vinile poco tempo dopo dalla Deathwish Inc. del cantante Jacob Bannon.\nIl disco.\nRegistrato tra maggio e luglio del 2009 ai GodCity Studios del chitarrista Kurt Ballou a Salem e prodotto dallo stesso, \u00e8 il primo album dei Converge ad ottenere un discreto successo commerciale, raggiungendo la 74\u00aa posizione di Billboard 200; sebbene siano presenti le tipiche sonorit\u00e0 dure e rapidissime dei Converge, \u00e8 considerato come il loro album di pi\u00f9 facile ascolto, in virt\u00f9 anche delle numerosissime collaborazioni presenti nel disco e della variet\u00e0 degli strumenti utilizzati.\nLa scrittura dei brani e la registrazione.\nLa band inizia ufficialmente a lavorare ai nuovi brani verso la fine del 2008; con Bannon, Ballou e Newton che vivevano tutti a Boston e Koller a New York, il quartetto poteva riunirsi facilmente per provare e occasionalmente esibirsi dal vivo. La maggior parte dei brani sono nati dai riff del basso di Newton o della chitarra di Ballou, sebbene ciascun membro del gruppo abbia contribuito in maniera uguale alla scrittura. Bannon aveva proposto diversi pezzi propri, ma pens\u00f2 di scartarli sentendoli troppo \"lenti\" e lontani dall'atmosfera dell'album che stava nascendo.\nTuttavia, i lavori per alcuni pezzi di \"Axe to Fall\" iniziarono gi\u00e0 diversi anni prima; in particolare il brano \"Effigy\", realizzato insieme ai Cave In, nacque nel 2004 tanto che la parte strumentale della band di Stephen Brodsky presente sul disco \u00e8 proprio una registrazione originale del 2004.\nDopo pochi concerti tenuti nel marzo del 2009, a maggio il quartetto si prepara per la registrazione ai GodCity Studios del chitarrista Ballou.\nCollaborazioni e accoglienza dell'album.\n\"Axe to Fall\" \u00e8 un album estremamente collaborativo, pi\u00f9 di ogni altro nella discografia dei Converge. Numerosi sono infatti gli ospiti presenti (se ne contano ben 16), ed appaiono in ben 8 delle 13 tracce complessive. Il progetto di un album ricco di special guest era gi\u00e0 in programma da tempo; gi\u00e0 nel precedente \"No Heroes\" vengono ospitati diversi musicisti (tra tutti, Jonah Jenkins degli Only Living Witness che canta in \"Grim Heart/Black Rose\") e la realizzazione di \"Axe to Fall\" sarebbe stata l'occasione giusta che avrebbe coinvolto membri di gruppi amici dei Converge, come i Neurosis, i Genghis Tron, e i gi\u00e0 citati Cave In (il cui frontman Stephen Brodsky \u00e8 ex bassista dei Converge).\nAncora una volta, il nuovo album dei Converge viene accolto con giudizi molto favorevoli per la completezza e per la sua variet\u00e0, sebbene la critica sia stata in qualche modo un po' divisa, sia proprio per il numero elevato di ospiti (da alcuni giudicati poco incisivi e comunque eccessivo) sia per le due tracce che chiudono l'album, \"Cruel Bloom\" e \"Wretched World\", da molti considerate le due vere perle del disco, ma da alcuni giudicate troppo diverse e fuori luogo per essere due brani di un album dei Converge. La prima, cantata da Steve Von Till dei Neurosis, \u00e8 un folk lento e prevalentemente acustico, accompagnato da un nutrito coro vocale nel ritornello; \"Wretched World\", suonata con i Genghis Tron \u00e8 un pezzo molto atmosferico dominato dalle tastiere e che venne abbozzato dai Converge mentre Ballou stava lavorando alla produzione dell'album dei Genghis. Ballou pass\u00f2 loro una demo del brano per far s\u00ec che aggiungessero la loro impronta. A detta dello stesso Ballou, il risultato finale fu ben diverso dal mix iniziale, con una struttura sonora rinnovata e un abbellimento a cui i Converge non sarebbero mai arrivati.\nCome per altri lavori precedenti, la copertina e l'artwork dell'album sono realizzati dal cantante Jacob Bannon. Il disegno di copertina \u00e8 stato riproposto in seguito in serigrafia, con quattro colorazioni diverse e in numero limitato di stampe, ognuna delle quali numerata e firmata da Bannon.\nNell'ottobre del 2009 viene realizzato il video per la titletrack \"Axe to Fall\" girato in Spagna da Craig Murray, video che fa il suo debutto il mese successivo su MTV nel programma di rock e metal Headbangers Ball.\nTracce.\nTutte le tracce sono composte dai Converge tranne dove specificato diversamente."}
{"id": "3793461", "revid": "339392", "url": "https://it.wikipedia.org/wiki?curid=3793461", "title": "Chi no kokuin ~Eien no mermaid~", "text": ""}
{"id": "3793463", "revid": "465169", "url": "https://it.wikipedia.org/wiki?curid=3793463", "title": "Dag (nome)", "text": "Origine e diffusione.\nDeriva dal termine norreno \"dagr\", che significa \"giorno\"; questo elemento risale ad una radice comune a diversi altri nomi, quali Dagoberto, Dagny, Dagfinn e Dagmar.\nOnomastico.\nIl nome \u00e8 adespota, non essendo portato da alcun santo, quindi l'onomastico ricade il 1\u00ba novembre, giorno di Ognissanti."}
{"id": "3793464", "revid": "767487", "url": "https://it.wikipedia.org/wiki?curid=3793464", "title": "Phoenix Rising (Bluetech)", "text": "Phoenix Rising \u00e8 il terzo album in studio di Bluetech. Fa parte di una serie di album dalle caratteristiche molto peculiari, ribattezzata \"Somnia Series\", dal nome dell'etichetta che li accomuna nella produzione. Questi album sono pubblicati in serie limitata a 777 copie, stampati con inchiostro di soia su carta riciclata, cuciti, sigillati in cera, firmati e numerati. La particolarit\u00e0 dell'album non si limita all'aspetto esterno. Lo stesso contenuto delle tracce punta verso una sperimentazione pi\u00f9 marcata, pur rimanendo sostanzialmente fedele al filone principale delle produzioni di Bluetech. In traccia 3 e 7 si riconosce la cantante Alyssa Palmer."}
{"id": "3793467", "revid": "767487", "url": "https://it.wikipedia.org/wiki?curid=3793467", "title": "Phoenix Rising (Galneryus)", "text": "Phoenix Rising \u00e8 il settimo album del gruppo musicale giapponese Galneryus di genere power metal, pubblicato dall'etichetta discografica VAP il 5 ottobre 2011."}
{"id": "3793469", "revid": "767487", "url": "https://it.wikipedia.org/wiki?curid=3793469", "title": "The Savage Woman", "text": "The Savage Woman \u00e8 un film muto del 1918 diretto da Edmund Mortimer e da Robert G. Vignola che, bench\u00e9 avesse iniziato le riprese del film, non venne accreditato da nessuna pubblicit\u00e0 come regista.\nLa sceneggiatura del film si basa sul lavoro teatrale \"La Fille sauvage\" di Fran\u00e7ois de Curel andata in scena a Parigi il 17 febbraio 1902.\nTrama.\nDopo la morte del padre, caduto da un dirupo, la giovane Renee Benoit resta sola, abbandonata nel deserto abissino, rivestita solo di pelli di animale e di qualche perlina. Mentre il principe Menelek visita un tempio in rovina, vede Renee e, scambiandola per la regina di Saba, decide di farne la sua sposa. La ragazza, fuggendo da Menelek, incontra Jean Lerier, un esploratore francese. L'uomo, che soffre per un amore infelice, colpito dalla bellezza di Renee, pensa di portarla con s\u00e9 in Francia, per ingelosire Aimee Ducharme, la donna che lo ha respinto.\nA Parigi, la giovane, con la sua bellezza selvaggia, ha un grande successo ma, ben presto, si rende conto che Jean non \u00e8 innamorato di lei. Furiosa, distrugge le reliquie portate dall'Abissinia, oggetti di enorme valore, e si imbarca per l'Africa.\nJean, rimasto solo, si rende conto di amarla e ritorna in Abissinia a cercarla, ma viene catturato da Menelek. Portato davanti alla \"regina di Saba\", lei si inchina davanti all'esploratore e il principe libera Jean, lasciando liberi i due amanti che finalmente sono riuniti.\nProduzione.\nIl film - girato nei Lasky Studio di Hollywood - fu prodotto dalla Clara Kimball Young Film Corporation.\nDistribuzione.\nIl copyright del film, richiesto dalla Select Pictures Corp., fu registrato il 15 settembre 1918 con il numero LP12999.\nDistribuito dalla Select, il film - presentato da Clara Kimball Young - usc\u00ec nelle sale cinematografiche statunitensi il 12 agosto 1918."}
{"id": "3793470", "revid": "125875253", "url": "https://it.wikipedia.org/wiki?curid=3793470", "title": "Lupin III - Il sigillo di sangue, la sirena dell'eternit\u00e0", "text": " \u00e8 il ventiduesimo (ventitreesimo contando il crossover \"Lupin III vs Detective Conan\") special televisivo animato giapponese dedicato al ladro gentiluomo Lupin III nato dalla mente di Monkey Punch, andato in onda per la prima volta su Nippon Television il 2 dicembre 2011. In Italia lo speciale \u00e8 stato trasmesso in prima TV su Italia 1 il 15 ottobre 2016 alle 23:15.\nTrama.\nUna misteriosa donna, tale Toudou Masae, chiede al famoso ladro gentiluomo Arsenio Lupin III di rubare un famoso gioiello che sta per essere venduto dal misterioso Himuro ad un'asta sul mercato nero. Inizialmente il protagonista rifiuta, ma dopo aver visto che l'amata Fujiko \u00e8 tenuta in ostaggio dalla perfida donna, accetta. Lupin e la sua banda riescono a sfuggire per l'ennesima volta all'ispettore Zenigata ed ai suoi uomini rubando l'agognato gioiello risalente all'epoca Asuka, la \"Squama della Sirena\". Il colpo quindi riesce, ma ben presto Lupin si accorge di aver rubato un falso; intanto la signora Toudou viene assassinata da Kageura, un abile spadaccino che dar\u00e0 del filo da torcere anche a Goemon, che \u00e8 anche l'assistente di Himuro, ovvero colui che aveva messo in vendita il prezioso gioiello.\nFrattanto, Lupin conosce la dolce Maki, bambina di dieci anni che desidera diventare a tutti i costi un'apprendista del simpatico ladro gentiluomo. Nonostante i continui rifiuti di Lupin, la ragazzina riesce ad intrufolarsi nel covo del ladro, e successivamente in casa di Himuro, in cui \u00e8 situata la vera Squama della Sirena.\nSi dice che quando la Squama della Sirena (di colore blu) sar\u00e0 riunita ad un altro gioiello, la Squama del Drago (di colore arancione), davanti al possessore delle due gemme preziose apparir\u00e0 un favoloso tesoro, noto come \"tesoro di Yaobikuni\" e questo \u00e8 il grande obiettivo di Himuro.\nInoltre, l'infido Himuro conduce in segreto esperimenti sugli esseri umani, per riuscire a trovare un modo che gli permetta di \"sconfiggere la morte\". Il tutto si ricollega a Misa, migliore amica di Maki (che la considera come quella sorella che non ha mai avuto), la quale ha il misterioso potere di guarire da qualunque ferita, persino mortale. A causa di questa peculiarit\u00e0 del suo corpo tutti l'avevano sempre evitata e disprezzata; tutti tranne la piccola Maki.\nHimuro cerca quindi di capire come faccia Misa a rigenerari e tramite il suo sangue esegue gli esperimenti.\nLupin riesce comunque a rubare insieme a Maki il gioiello blu autentico; e riesce ad impadronirsi anche della Squama del Drago sbeffeggiando per l'ennesima volta l'ispettore Zenigata; Fujiko tenter\u00e0 in seguito di sottrargli le due pietre preziose seducendolo e poi narcotizzandolo, ma nonostante ci\u00f2 Lupin intuisce il suo piano e riesce a farle rubare due falsi.\nHimuro rapisce Maki e Lupin immediatamente si reca al suo salvataggio insieme a Jigen, Goemon, Fujiko e Misa. Il gruppo si dirige verso la misteriosa isola in cui si dice sia nascosto il tesoro. Una volta superate tutte le trappole e le insidie dei meandri dell'isola e messi al posto giusto i due gioielli, il tesoro si riveler\u00e0 essere una mistica monaca buddhista di nome Yaobikuni che da ben 800 anni riesce a mantenere il proprio corpo giovane ed immortale. Inoltre, la donna sembra essere un'antenata di Misa; ecco quindi spiegato l'incantesimo che impedisce a Misa di ferirsi: la ragazza \u00e8 una discendente della famosa monaca. Himuro rivela che anche lui \u00e8 un discendente di Yaobikuni, e per coronare il suo sogno di vita eterna preleva un campione di sangue da quest'ultima e se lo inietta. Quest'avvenimento causa la trasformazione di Himuro, il quale diventa un gigantesco bestione incapace di essere ferito e dotato di una forza sovrumana. Quando tutto sembra perduto, Yaobikuni prende possesso del corpo di Misa e riesce ad indebolire il malvagio Himuro, ferito gravemente dai colpi di Jigen e Goemon e definitivamente annientato da una pallottola sparata da Lupin.\nGoemon, poco prima, riesce a sconfigge Kageura, mentre Zenigata ritrova un monocolo, che si scoprir\u00e0 appartenere a Lupin I, nonno di Lupin III. Sembra che Lupin I, avesse gi\u00e0 scoperto in passato il tesoro nascosto (ovvero Yaobikuni), e le promise che sarebbe tornato a trovarla. E per mantenete la parola data ha fatto credere al nipote di non esser riuscito a scovare il tesoro; aveva affidato quindi a Lupin III il compito di trovarlo. Yaobikuni credendo di trovarsi di fronte a Lupin I, trova la pace scomparendo per sempre. Cos\u00ec, tramite suo nipote Lupin III, Lupin I ha mantenuto la parola data. Mentre parte dell'isola inizia a crollare Luipin e Mai finiscono in acqua col rischio di affogare. All'ultimo momento improvvisamente davanti al re dei ladri compare una sirena che lo guida verso l'uscita.\nLupin viene infine tratto in salvo da Jigen e Gemon a bordo di un gommone. Riusciti a fuggire dall'isola, domandano a Lupin se abbia capito qualcosa sulla misteriosa Yaobikuni e della sua immortalit\u00e0 e di Himuro, trasformatosi infine in un mostro. Il ladro gentiluomo ammette che forse Yaobikuni era il risultato dell'evoluzione umana di centinaia di secoli che si era manifestata in anticipo nel corso del tempo. Arrivando a conclusione che tutte le misteriose creature citate nelle leggende come: vampiri, sirene, orchi, lupi mannari siano anch'essi risultati di questa evoluzione umana accelerata. Ma poich\u00e9 considerati mostri e temuti dalle persone normali essi si sono nascosti nei vari angoli del mondo o anche in mare per sfuggire alle persecuzioni.\nLupin saluta infine Maki e Misa, mentre fugge su un motoscafo rubato da Fujiko all'ormai defunto Himuro insieme a Jigen e Goemon. Inoltre, Maki fa notare a Misa di come lei sia ferita ma non si sia rigenerata. Infatti sembra che la \"maledizione\" sia sparita e Misa dice che \u00e8 stata \"rubata\" da un ladro veramente in gamba.\nDoppiaggio.\nL'edizione italiana \u00e8 stata curata, per Mediaset, dallo studio Logos di Milano con la supervisione editoriale di Tania Gaspardo. La direzione del doppiaggio \u00e8 a cura di Alessio Pelicella mentre la traduzione e l'adattamento dei dialoghi sono a opera di Andrea De Cunto.\nQuesto special ha visto il cambiamento di alcuni dei doppiatori originali: Zenigata non \u00e8 pi\u00f9 doppiato dallo storico doppiatore Gor\u014d Naya, Fujiko non \u00e8 doppiata dalla consueta Eiko Masuyama e infine Goemon non \u00e8 pi\u00f9 doppiato da Makio Inoue.\nAnche nel cast italiano vi \u00e8 un cambiamento. Infatti il personaggio di Jigen non \u00e8 pi\u00f9 doppiato dal Sandro Pellegrini, morto nel 2013, ma da Alessandro D'Errico.\nMusiche.\nCome di consueto le musiche sono curate da Y\u016bji \u014cno.\nEdizioni home video.\nIl 22 febbraio 2012 sono usciti in Giappone i DVD e Blu-ray Disc dello special, editi da VAP."}
{"id": "3793471", "revid": "110157", "url": "https://it.wikipedia.org/wiki?curid=3793471", "title": "Roar (nome)", "text": "Origine e diffusione.\nSi tratta della moderna forma norvegese del nome norreno \"Hr\u00f3arr\"; quest'ultimo \u00e8 composto dall'elemento \"hr\u00f3\u00f0\" (\"fama\", \"onore\"), combinato con un secondo elemento dall'identificazione incerta: tra le varie ipotesi, potrebbe essere \"geirr\" (\"lancia\", nel quale caso sarebbe imparentato con Ruggero), \"arr\" (\"guerriero\") oppure \"varr\" (\"vigile\", \"cauto\"). \nPiuttosto diffuso nel secondo dopoguerra, il nome \u00e8 portato da un leggendario re danese, lo stesso che compare anche nel \"Beowulf\" col nome \"Hro\u00f0gar\" (che \u00e8 la forma anglosassone di Ruggero). \nSebbene coincida con il ben noto termine inglese \"roar\", che significa \"ruggito\", non esiste tra i due correlazione etimologica; quest'ultimo \u00e8 infatti di probabile origine onomatopeica.\nOnomastico.\nIl nome \u00e8 adespota, non essendo portato da alcun santo, quindi l'onomastico ricade il 1\u00ba novembre, giorno di Ognissanti."}
{"id": "3793473", "revid": "47767", "url": "https://it.wikipedia.org/wiki?curid=3793473", "title": "Hr\u00f3ar", "text": ""}
{"id": "3793475", "revid": "729019", "url": "https://it.wikipedia.org/wiki?curid=3793475", "title": "Isole Ko\u0161ki", "text": "Le isole Ko\u0161ki (in russo \u041e\u0441\u0442\u0440\u043e\u0432\u0430 \u041a\u043e\u0448\u043a\u0438, \"ostrova Ko\u0161ki\", in italiano \"isole \u00e0ncora\") sono un gruppo di isole russe che fanno parte dell'arcipelago di Severnaja Zemlja e sono bagnate dal mare di Kara.\nAmministrativamente fanno parte del distretto di Tajmyr del Territorio di Krasnojarsk, nel Distretto Federale Siberiano.\nGeografia.\nLe isole sono situate 2,7\u00a0km a est della costa centro-orientale dell'isola della Rivoluzione d'Ottobre, nella parte nord-occidentale dello stretto di \u0160okal'skij (\u041f\u0440\u043e\u043b\u0438\u0432 \u0428\u043e\u043a\u0430\u043b\u044c\u0441\u043a\u043e\u0433\u043e, \"proliv \u0160okal'skogo\").\nSi tratta di due isole, senza nome individuale, distanti circa 950\u00a0m l'una dall'altra. L'isola occidentale, oltre a essere la pi\u00f9 vicina all'isola della Rivoluzione d'Ottobre, \u00e8 anche la pi\u00f9 grande. \u00c8 di forma allungata in direzione nord-sud e misura 2,3\u00a0km di lunghezza e 900\u00a0m di larghezza; l'altezza massima \u00e8 di 14 m s.l.m.\nL'isola orientale misura 750\u00a0m di lunghezza e 450\u00a0m di larghezza; il punto pi\u00f9 alto raggiunge appena i 9\u00a0m.s.l.m."}
{"id": "3793477", "revid": "1632387", "url": "https://it.wikipedia.org/wiki?curid=3793477", "title": "On My Shield", "text": "On My Shield \u00e8 un singolo album in studio del gruppo musicale metalcore statunitense Converge, pubblicato autonomamente dalla band nel luglio 2010, sebbene sia poi stato distribuito dalla Epitaph Records e dalla Deathwish Inc., le due etichette della band.\nIl disco.\n\u00c8 stato registrato e prodotto dal chitarrista della band, Kurt Ballou, nel suo studio di registrazione a Salem, il GodCity Studios, nell'estate del 2010 in una breve pausa tra il tour americano e quello europeo per l'album Axe to Fall. Il singolo, che presenta la sola omonima traccia, \u00e8 stato pubblicato solo su vinile in appena 1000 copie, disponibili in tre diverse colorazioni (il disegno in copertina, intitolato appunto \"On My Shield\", \u00e8 realizzato dal cantante Jacob Bannon). Successivamente, \u00e8 stato reso disponibile anche come download digitale.\n\"On My Shield\" \u00e8 un singolo nato quasi per puro divertimento della band, che sentiva di non pubblicare un singolo o EP su vinile da ormai tantissimo tempo. Per di pi\u00f9, proprio per il gusto di un prodotto in \"vecchio stile\", anzich\u00e9 pubblicarlo attraverso la Epitaph o la Deathwish, il quartetto ha preferito rilasciarlo come una pubblicazione indipendente, esattamente come avveniva ai tempi dei loro primi EP negli anni '90. \"On My Shield\" \u00e8 l'unica traccia sul vinile, il cui lato B \u00e8 quindi vuoto e presenta il logo della band disegnato al laser.\nTracce.\nMusica dei Converge, testo di Jacob Bannon."}
{"id": "3793479", "revid": "767487", "url": "https://it.wikipedia.org/wiki?curid=3793479", "title": "Samuel Wowoah", "text": "Caratteristiche tecniche.\nDurante la sua carriera \u00e8 stato utilizzato in pi\u00f9 ruoli. Oltre ad essere stato un terzino sinistro che non disdegnava la fase offensiva, ha giocato anche da centrocampista e da attaccante.\nCarriera.\nClub.\nWowoah cominci\u00f2 la carriera con la maglia dell'\u00d6rebro nel campionato di Allsvenskan, per poi passare all'Hertz\u00f6ga BK nella seconda serie nazionale (1997) e successivamente al Motala, sempre in seconda serie (1998).\nIn vista della stagione 1999 si trasfer\u00ec al Djurg\u00e5rden, squadra che al termine di quell'anno retrocesse in Superettan. Nel 2000 il club conquist\u00f2 immediatamente la promozione in Allsvenskan anche grazie alle sue 11 reti, che lo resero il miglior marcatore stagionale del Djurg\u00e5rden.\nWowoah inizi\u00f2 il campionato 2001 all'Halmstad, formazione campione di Svezia in carica, in cui per\u00f2 non ebbe una stagione particolarmente positiva. Complice il poco spazio a disposizione ad Halmstad, nel corso del campionato 2002 il giocatore fece ritorno dunque al Djurg\u00e5rden, dove torn\u00f2 ad essere schierato in attacco.\nLa stagione 2004 la disput\u00f2 in prestito in Norvegia, allo Stab\u00e6k. Esord\u00ec nella Tippeligaen il 12 aprile 2004, sostituendo Stian Ohr nella sconfitta per 2-0 in casa dell'Odd Grenland. Il 23 maggio segn\u00f2 la prima rete norvegese, nel successo per 0-2 sul Fredrikstad.\nNel marzo del 2005 divent\u00f2 un giocatore dell'IFK G\u00f6teborg, a seguito della firma di un contratto di un anno con opzione per un'annata ulteriore. Le sue stagioni con i biancoblu furono effettivamente due, poi ebbe una breve esperienza con i ciprioti dell'Enosis Neon Paralimni.\nTorn\u00f2 a giocare in Svezia nel 2008 con l'ingaggio da parte dell'\u00d6rebro. Rimase per 6 stagioni, le sue ultime da professionista,\nNel 2014 scese a giocare nella quarta serie nazionale con il Karlslunds IF, ma a partire dal successivo mese di giugno assunse anche il ruolo di capo allenatore del club, oltre a quello di giocatore. Sebbene le sue ultime partite da giocatore risalgano al 2015, negli anni a seguire egli rimase nel club mantenendo il ruolo di capo allenatore."}
{"id": "3793480", "revid": "838137", "url": "https://it.wikipedia.org/wiki?curid=3793480", "title": "Hans Ooft", "text": ""}
{"id": "3793482", "revid": "114481518", "url": "https://it.wikipedia.org/wiki?curid=3793482", "title": "San Filadelfio", "text": ""}
{"id": "3793484", "revid": "91078", "url": "https://it.wikipedia.org/wiki?curid=3793484", "title": "Chiesa del Giubileo", "text": ""}
{"id": "3793490", "revid": "287204", "url": "https://it.wikipedia.org/wiki?curid=3793490", "title": "Gu\u00f3bi\u0101o", "text": "Gu\u00f3bi\u0101o \u00e8 di solito la trascrizione fonetica del termine \"Standard Nazionali\" (\u56fd\u6807) in cinese.\nPotrebbe indicare uno qualsiasi degli standard emessi dall'Ente di Standardizzazione della Cina (\"Standardization Administration of China\", SAC), il\nComitato nazionale cinese dell'ISO e dell'IEC.\nIn aggiunta, Gu\u00f3bi\u0101o in cinese significa anche:"}
{"id": "3793491", "revid": "287204", "url": "https://it.wikipedia.org/wiki?curid=3793491", "title": "Guobiao", "text": ""}
{"id": "3793496", "revid": "729019", "url": "https://it.wikipedia.org/wiki?curid=3793496", "title": "Plaza de Espa\u00f1a (metropolitana di Madrid)", "text": "Plaza de Espa\u00f1a \u00e8 una stazione delle linee 3 e 10 della metropolitana di Madrid.\nSi trova sotto alla Plaza de Espa\u00f1a, nel distretto Centro.\nI binari della linea 3 si trovano sotto alla calle de la Princesa all'altezza della plaza de Espa\u00f1a, mentre quelli della linea 10 si trovano sotto alla calle de los Reyes, a maggiore profondit\u00e0 rispetto all'altra linea.\nSi tratta di una stazione di interscambio con la stazione di Noviciado. Le due stazioni sono collegate tramite una galleria che permette di spostarsi da una stazione all'altra in pochi minuti senza bisogno di risalire in superficie.\nAccessi.\nIngresso Leganitos\nIngresso Plaza de Espa\u00f1a \nIngresso Conde de Toreno"}
{"id": "3793497", "revid": "159980", "url": "https://it.wikipedia.org/wiki?curid=3793497", "title": "Najdenys", "text": ""}
{"id": "3793498", "revid": "287204", "url": "https://it.wikipedia.org/wiki?curid=3793498", "title": "Isola Najdenys", "text": ""}
{"id": "3793499", "revid": "1573940", "url": "https://it.wikipedia.org/wiki?curid=3793499", "title": "Esox cisalpinus", "text": "Il luccio cisalpino, o luccio italico (Esox cisalpinus ) \u00e8 un pesce appartenente alla famiglia Esocidae.\nDescrizione.\n\"Esox cisalpinus\" \u00e8 caratterizzato da una livrea a bande trasversali oblique sui fianchi; nei giovani esse sono ben distinte, mentre negli adulti tendono ad unirsi, dando loro un aspetto vermicolato o marmoreggiato; le pinne sono impari, prive di vermicolazioni e con rari ocelli scuri. La specie \u00e8 dotata di 92-107 squame in serie laterale, e di 4-4 pori submandolari.\nDistribuzione e habitat.\nLa specie \u00e8 documentata in Italia settentrionale e centrale; non si esclude la sua presenza anche in altre regioni dell'area mediterranea, come ad esempio le coste adriatiche nordorientali e quelle francesi.\nL'habitat prediletto sono le acque stagnanti o con correnti deboli, e ad elevata trasparenza; necessita inoltre dell presenza di vegetazione acquatica, nella quale caccia e si riproduce.\nPopolazione.\nLa specie \u00e8 stata distinta dalla congenere \"Esox lucius\" solo nel 2011, e di conseguenza su molte carte ittiche del Nord Italia appare sotto quest'ultimo nome. \nInoltre in alcuni specchi d'acqua dell'Italia centrale, come i laghi di Chiusi, Piediluco e Recentino, la specie \u00e8 fortemente introgressa, a causa dell'ibridazione con esemplari introdotti di \"Esox lucius\". L'ibridazione \u00e8 una delle principali minacce per questa specie, assieme alla pesca eccessiva e alla perdita di habitat."}
{"id": "3793501", "revid": "287204", "url": "https://it.wikipedia.org/wiki?curid=3793501", "title": "Chi c'era prima di noi", "text": "Chi c'era prima di noi (\"The Gentle Giants of Ganymede\") \u00e8 un romanzo di fantascienza di James Patrick Hogan. Scritto nel 1978, \u00e8 il secondo di cinque episodi della serie chiamata \"Ciclo dei giganti\". Solo tre di questi sono stati pubblicati in Italia da Urania."}
{"id": "3793502", "revid": "1564499", "url": "https://it.wikipedia.org/wiki?curid=3793502", "title": "Basilicata (disambigua)", "text": ""}
{"id": "3793504", "revid": "287204", "url": "https://it.wikipedia.org/wiki?curid=3793504", "title": "Bustehrad", "text": ""}
{"id": "3793505", "revid": "287204", "url": "https://it.wikipedia.org/wiki?curid=3793505", "title": "Libusin", "text": ""}
{"id": "3793507", "revid": "599013", "url": "https://it.wikipedia.org/wiki?curid=3793507", "title": "Le spie", "text": ""}
{"id": "3793509", "revid": "287204", "url": "https://it.wikipedia.org/wiki?curid=3793509", "title": "Slany", "text": ""}
{"id": "3793510", "revid": "28592", "url": "https://it.wikipedia.org/wiki?curid=3793510", "title": "Analisi spettrografica", "text": ""}
{"id": "3793512", "revid": "287204", "url": "https://it.wikipedia.org/wiki?curid=3793512", "title": "Smecno", "text": ""}
{"id": "3793513", "revid": "1546219", "url": "https://it.wikipedia.org/wiki?curid=3793513", "title": "Coppa FIA piloti", "text": "La Coppa FIA piloti (\"FIA Cup for Rally Drivers\"), \u00e8 stato un campionato automobilistico per piloti di rally organizzato dalla Federazione Internazionale dell'Automobile, per sole due stagioni, dal 1977 al 1978.\nVenne definitivamente sostituito dal Campionato del mondo piloti a far corso dalla stagione 1979.\nRegolamento.\nIl punteggio, come anche nel parallelo Campionato del mondo costruttori, premiava i primi sei classificati di ogni prova con rispettivamente 9, 6, 4, 3, 2 ed 1 punto. Per la classifica si potevano conteggiare i cinque migliori risultati della categoria A (prove valide per il mondiale WRC), i due della categoria B (prove valide per il campionato europeo a coefficiente 4) ed il migliore della categoria C (eventi speciali FIA).\nSe un pilota non partecipava ad almeno una prova del campionato europeo rally, avrebbe dovuto scartare il miglior risultato ottenuto nel WRC."}
{"id": "3793516", "revid": "287204", "url": "https://it.wikipedia.org/wiki?curid=3793516", "title": "Unhost", "text": ""}
{"id": "3793518", "revid": "124932937", "url": "https://it.wikipedia.org/wiki?curid=3793518", "title": "Le spie (serie televisiva)", "text": "Le spie (\"I Spy\") \u00e8 una serie televisiva statunitense in 82 episodi trasmessi per la prima volta nel corso di 3 stagioni dal 1965 al 1968.\nNel 2002 ne \u00e8 stato fatto un remake, il film \"Le spie\", con Eddie Murphy e Owen Wilson.\nTrama.\nIl tennista statunitense Kelly Robinson e il suo allenatore Scott Alexander viaggiano per il mondo per disputare tornei. In realt\u00e0 la loro \u00e8 una copertura: sono agenti segreti che lavorano per il Pentagono e i tornei servono da copertura per le loro missioni.\nAlcune delle localit\u00e0 in cui i due agenti sotto copertura si recano per le loro missioni sono Atene, Roma, Firenze, Madrid, Venezia, Tokyo, Hong Kong, Acapulco, San Francisco, Las Vegas e il Marocco.\nProduzione.\nLa serie fu prodotta da \"3F Productions\" e girata negli studios della Paramount e della Desilu a Los Angeles e in varie citt\u00e0, tra cui Madrid, Roma, Citt\u00e0 del Messico, Tokyo e Las Vegas. Venne anche girato un episodio a Venezia con la partecipazione degli attori italiani Carlo Croccolo e Giustino Durano.\nL'attore Sheldon Leonard fu il produttore esecutivo, inoltre interpret\u00f2 il ruolo di un gangster in due episodi ed appare in un terzo episodio nel ruolo di se stesso. Gli sceneggiatori principali furono David Friedkin e Morton Fine, che insieme al fotografo Fouad Said avevano formato la societ\u00e0 di produzione. Fine e Friedkin furono co-produttori e sceneggiatori di 16 episodi, alcuni dei quali diretti dallo stesso Friedkin. Friedkin \u00e8 anche apparso in due episodi della prima stagione.\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti dal 1965 al 1968 sulla rete televisiva NBC. \u00c8 stata poi pubblicata in DVD negli Stati Uniti dalla Image Entertainment nel 2001. \nIn Italia \u00e8 stata trasmessa inizialmente con il titolo \"Partita a due\", poi modificato ne \"Le spie\".\nAlcune delle uscite internazionali sono state:"}
{"id": "3793519", "revid": "304077", "url": "https://it.wikipedia.org/wiki?curid=3793519", "title": "Palus (trib\u00f9)", "text": "I Palus o Palouse sono una trib\u00f9 Sahaptin citata nel Trattato del 1855 con gli Yakamas (negoziato al \"Walla Walla Council\"); la variante del nome Palouse \u00e8 anche il nome della fertile prateria sita negli Stati di Washington e Idaho.\nEtnografia.\nIl gruppo, insieme ai Mimiipu,agli Wallawalla e ai Cayuse, fa parte dei popoli Waiilatpuan di lingua sahaptin di nativi americani insediati nel Columbia Plateau nell'est dello Stato di Washington, nel nord-est dell'Oregon e nel nord-centro dell'Idaho.\nLa popolazione della regione era costituita da tre gruppi principali, l'alto, medio, e basso gruppo. Le terre da loro occupate comprendevano le zone intorno a corsi d'acqua come il Columbia, lo Snake e il Palouse.\nI loro antenati erano nomadi, a seguito della penuria di fonti alimentari nelle diverse stagioni. Come altri popoli nativi americani, i Palus si occupavano della raccolta del cibo, di caccia, pesca, commercio, e fra le loro attivit\u00e0 sociali erano la danza, con connotazioni essenzialmente religiose, lo sport e il gioco d'azzardo. Vivevano nei pressi degli insediamenti di altri gruppi tra cui i Cayuse, Nimiipu (noti anche come Nez Perce), Wanapum, Walla Walla e Yakama.\nNel mese di ottobre 1805, Meriwether Lewis e William Clark incontrarono la trib\u00f9, anche se la maggior parte degli uomini era lontana dalla zona, impegnata nella caccia per far fronte alla carenza di cibo. Lewis e Clark consegnarono una delle medaglie d'argento della spedizione di pace al capo Kepowhan. I diari del \"Corps of Discovery\" descrivono la gente Palus come un gruppo separato e distinto dai Nez Perce.\nEssi erano esperti cavalieri e ottimi allevatori, e il termine Appaloosa \u00e8 probabilmente una derivazione da \"Palouse horse\". Centinaia di cavalli tribali vennero abbattuti per paralizzare la trib\u00f9 durante le guerre indiane nella seconda met\u00e0 del XIX secolo.\nCapi Palouse famosi.\nFamosi capi dei Palouse furono:"}
{"id": "3793520", "revid": "1442080", "url": "https://it.wikipedia.org/wiki?curid=3793520", "title": "Faber Grand Prix 1999 - Qualificazioni singolare", "text": "Le qualificazioni del singolare del Faber Grand Prix 1999 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3793521", "revid": "2033997", "url": "https://it.wikipedia.org/wiki?curid=3793521", "title": "Osservatorio astronomico Monte Viseggi", "text": "L'osservatorio astronomico Monte Viseggi \u00e8 un osservatorio astronomico italiano situato sull'omonimo monte che sovrasta La Spezia, alle coordinate a 347 m s.l.m.. Il suo codice \"MPC\" \u00e8 \"126 Monte Viseggi\".\nL'osservatorio fu progettato, finanziato e costruito nel 1982 dall'Associazione astrofili spezzini sfruttando le strutture dismesse di alcune postazioni antiaeree risalenti alla seconda guerra mondiale. Ha cessato le attivit\u00e0 nel 2007 per mancanza di fondi.\nDopo 7 anni di chiusura, nel 2014,\u00a0 l'osservatorio viene dato in concessione, attraverso gara pubblica dal Comune Della Spezia all' Istituto Spezzino Ricerche Astronomiche che a tutt'oggi lo gestisce.\nL'osservatorio \u00e8 accreditato dal Minor Planet Center per la scoperta di quattro asteroidi effettuate tra il 1997 e il 2000, durante la gestione dell'Associazione astrofili spezzini."}
{"id": "3793522", "revid": "729019", "url": "https://it.wikipedia.org/wiki?curid=3793522", "title": "\u00c9ditions Robert Laffont", "text": "Le \u00c9ditions Robert Laffont sono una casa editrice francese fondata nel 1941 da Robert Laffont, che pubblica essenzialmente biografie, testimonianze, libri di esoterismo, memorie, letteratura francese e straniera tradotta in francese (inclusi romanzi polizieschi e romanzi di spionaggio).\nCaratteristiche.\nNata nel 1941, pubblica oggi come gruppo editoriale circa 200 nuovi titoli l'anno.\nLa casa \u00e8 stata acquisita dal gruppo di Presses de la Cit\u00e9 nel 1990 ed \u00e8 diventata parte del gruppo Editis nel 1997.\nDal 1998 era presieduta da Leonello Brandolini d'Adda, nipote di Gianni Agnelli. Oppostosi il Brandolini ad un piano di ristrutturazione richiesto dal principale azionista della casa madre Editis, il gruppo Planeta, egli si \u00e8 dimesso dalle sue funzioni il 9 aprile 2013 ed ha lasciato il suo posto il 30 giugno successivo, sostituito da Alain Kouck, PDG d'Editis.\nOltre alla casa omonima, possiede anche:\nPossiede succursali in Belgio e in Canada.\nCollane.\nTra le sue collane vanno ricordate:"}
{"id": "3793523", "revid": "1442080", "url": "https://it.wikipedia.org/wiki?curid=3793523", "title": "Copa Colsanitas 1999 - Qualificazioni singolare", "text": "Le qualificazioni del singolare del Copa Colsanitas 1999 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3793524", "revid": "125998143", "url": "https://it.wikipedia.org/wiki?curid=3793524", "title": "I Spy", "text": ""}
{"id": "3793525", "revid": "1442080", "url": "https://it.wikipedia.org/wiki?curid=3793525", "title": "Copa Colsanitas 1999 - Qualificazioni doppio", "text": "Le qualificazioni del doppio del Copa Colsanitas 1999 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3793530", "revid": "1442080", "url": "https://it.wikipedia.org/wiki?curid=3793530", "title": "Open Gaz de France 1999 - Qualificazioni singolare", "text": "Le qualificazioni del singolare dell'Open Gaz de France 1999 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3793531", "revid": "110157", "url": "https://it.wikipedia.org/wiki?curid=3793531", "title": "Vran\u00fd", "text": "Vran\u00fd \u00e8 un comune mercato della Repubblica Ceca facente parte del distretto di Kladno, in Boemia Centrale."}
{"id": "3793532", "revid": "287204", "url": "https://it.wikipedia.org/wiki?curid=3793532", "title": "Vrany", "text": ""}
{"id": "3793533", "revid": "1442080", "url": "https://it.wikipedia.org/wiki?curid=3793533", "title": "IGA U.S. Indoor Championships 1999 - Qualificazioni singolare", "text": "Le qualificazioni del singolare dell'IGA U.S. Indoor Championships 1999 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3793535", "revid": "110157", "url": "https://it.wikipedia.org/wiki?curid=3793535", "title": "Zlonice", "text": "Zlonice \u00e8 un comune mercato della Repubblica Ceca facente parte del distretto di Kladno, in Boemia Centrale.\nCultura.\n\"Le Campane di Zlonice\" \u00e8 il nome della Prima sinfonia di Anton\u00edn Dvo\u0159\u00e1k."}
{"id": "3793536", "revid": "1442080", "url": "https://it.wikipedia.org/wiki?curid=3793536", "title": "IGA U.S. Indoor Championships 1999 - Qualificazioni doppio", "text": "Le qualificazioni del doppio dell'IGA U.S. Indoor Championships 1999 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3793538", "revid": "287204", "url": "https://it.wikipedia.org/wiki?curid=3793538", "title": "Belec", "text": ""}
{"id": "3793539", "revid": "47767", "url": "https://it.wikipedia.org/wiki?curid=3793539", "title": "Gazzadina", "text": "Gazzadina \u00e8 una frazione del comune di Trento sita a nord del monte Calisio.\nInsieme a Cortesano, Gardolo di Mezzo, Meano, San Lazzaro e Vigo Meano forma la circoscrizione amministrativa numero 2 di Meano di Trento.\nGeografia fisica.\n\u00c8 situata ad un'altezza di 444 metri circa sul livello del mare. Il nome sembra derivare dal latino medioevale \"gahagium\" (\"bosco in bando\") che deriva sua volta dal longobardo \"gahagi\" - recintare, bandire. Posta sul versante nord del monte Calisio era al centro del territorio dove nel 1200 si estraeva l'argento. L'attivit\u00e0 di estrazione, a quei tempi, riguardava propriamente la galena argentifera. In tempi pi\u00f9 recenti (dalla fine del 1800 fino al 1960 circa) si recuper\u00f2 anche la barite, materiale che prima veniva scartato.\nStoria.\nVerso il 1500 - 1600, a sud del Colle di San Martino, dove nell'antichit\u00e0 sorgeva un castelliere, fu costruita la Ca' Comuna. Qui si radunava la Regola Generale, formata da tutti i capifamiglia della zona, che erano riconosciuti come \"Vicini\", per discutere e prendere decisioni riguardanti il \"vivere sociale\" della comunit\u00e0. Le decisioni venivano chiamate Regole. A partire dal 1600 circa esse furono scritte nel Libro della Regola. A gennaio i capifamiglia si ritrovavano per eleggere la Sindacaria e cio\u00e8 gli uomini di Regola che avevano il compito di amministrare il territorio. Le Regole rimasero in vigore fino al 1800 circa, quando vennero cancellate dai Bavaresi che avevano occupato il territorio, e sostituite con i Comuni.\nNel 1881 Paolo Oss Mazzurana, che aveva acquistato dai parenti della madre Elisabetta Franceschini il Maso Grande, in localit\u00e0 Pra Maor, fece erigere nella vicina localit\u00e0 di Camparta una villa padronale in stile rinascimentale. Oggi la villa non esiste pi\u00f9 perch\u00e9 \u00e8 stata distrutta da un incendio nel 1966.\nIl patrono del paese \u00e8 la Madonna di Caravaggio che si festeggia ogni anno l'ultimo fine settimana di maggio."}
{"id": "3793540", "revid": "3831", "url": "https://it.wikipedia.org/wiki?curid=3793540", "title": "Osservatorio Astronomico Monte Viseggi", "text": ""}
{"id": "3793541", "revid": "1442080", "url": "https://it.wikipedia.org/wiki?curid=3793541", "title": "Newsweek Champions Cup and the Evert Cup 1999 - Qualificazioni singolare femminile", "text": "Le qualificazioni del singolare femminile del Newsweek Champions Cup and the Evert Cup 1999 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3793543", "revid": "1442080", "url": "https://it.wikipedia.org/wiki?curid=3793543", "title": "Newsweek Champions Cup and the Evert Cup 1999 - Qualificazioni doppio femminile", "text": "Le qualificazioni del doppio femminile del Newsweek Champions Cup and the Evert Cup 1999 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3793544", "revid": "287204", "url": "https://it.wikipedia.org/wiki?curid=3793544", "title": "B\u011ble\u010d (Boemia centrale)", "text": "B\u011ble\u010d \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3793545", "revid": "1442080", "url": "https://it.wikipedia.org/wiki?curid=3793545", "title": "Lipton Championships 1999 - Qualificazioni singolare femminile", "text": "Le qualificazioni del singolare femminile del Lipton Championships 1999 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3793546", "revid": "182396", "url": "https://it.wikipedia.org/wiki?curid=3793546", "title": "Costantinidi", "text": ""}
{"id": "3793547", "revid": "1442080", "url": "https://it.wikipedia.org/wiki?curid=3793547", "title": "Lipton Championships 1999 - Qualificazioni doppio femminile", "text": "Le qualificazioni del doppio femminile del Lipton Championships 1999 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3793548", "revid": "107831", "url": "https://it.wikipedia.org/wiki?curid=3793548", "title": "Family Circle Cup 1999 - Qualificazioni singolare", "text": "Le qualificazioni del singolare del Family Circle Cup 1999 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3793549", "revid": "287204", "url": "https://it.wikipedia.org/wiki?curid=3793549", "title": "B\u011bloky", "text": "B\u011bloky \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3793550", "revid": "287204", "url": "https://it.wikipedia.org/wiki?curid=3793550", "title": "Beloky", "text": ""}
{"id": "3793552", "revid": "123187808", "url": "https://it.wikipedia.org/wiki?curid=3793552", "title": "Velikoruss", "text": "Il Velikoruss (\"Il grande-russo\", ) fu un foglio clandestino i cui unici tre numeri vennero diffusi a Pietroburgo e a Mosca nel giugno, nel settembre e nell'ottobre del 1861.\nFin dal primo numero, il foglio interveniva nel dibattito politico creato nella societ\u00e0 russa dalla recente liberazione dei servi, rivolgendosi all'\"intelligencija\" russa e invitandola a \u00abimbrigliare il governo e dirigerlo\u00bb, dal momento che questo era \u00abstupido e ignorante\u00bb, e non in grado di affrontare e risolvere il problema contadino. Diversamente, la Russia avrebbe rischiato una \"puga\u010d\u00ebv\u0161\u010dina\", un'insurrezione contadina sul modello di quelle guidate da Puga\u010d\u00ebv e da Sten'ka Razin.\nPoich\u00e9 i contadini, con la liberazione dalla servit\u00f9 avevano ricevuto la terra con l'imposizione per\u00f2 di un gravoso riscatto, occorreva che lo Stato si facesse carico dell'onere del riscatto, chiariva il secondo numero del \u00abVelikoruss\u00bb. Nello stesso tempo, bisognava restituire la libert\u00e0 alla Polonia, altrimenti i polacchi \u00absi libereranno da soli in ogni modo\u00bb, e permettere l'auto-determinazione al popolo ucraino. La libert\u00e0 polacca e ucraina costituivano la condizione della libert\u00e0 russa.\nNell'ultimo numero era posto il problema istituzionale della Russia, chiedendo il \u00abVelikoruss\u00bb una monarchia costituzionale e alludendo velatamente alla possibilit\u00e0 di instaurare una repubblica. Senza escludere la necessit\u00e0 di creare un'organizzazione clandestina che portasse avanti le sue rivendicazioni, il foglio si chiudeva con un appello ad Alessandro II perch\u00e9 convocasse un'assemblea nazionale, il solo strumento in grado di affrontare i problemi di contro a un governo e a una burocrazia incapace.\nLa polizia non riusc\u00ec mai a individuare il gruppo che stava dietro al \u00abVelikoruss\u00bb. Si sospett\u00f2 che appartenesse alla alte gerarchie dei funzionari o dei militari, e a fare le spese della repressione poliziesca fu Vladimir Obru\u010dev, un ex-ufficiale dell'esercito che frequentava la casa di \u010cerny\u0161evskij e che fu colto a diffondere il secondo numero del \u00abVelikoruss\u00bb. Fu deportato in Siberia con una condanna a cinque anni di lavori forzati, ma non fu riconosciuto responsabile dell'ideazione e della stampa del foglio clandestino.\nNessuna successiva testimonianza di oppositori al regime autocratico ha permesso di individuare i responsabili del foglio. Si \u00e8 escluso che lo fosse \u010cerny\u0161evskij, ma sembra certo che essi appartenessero alla cerchia del \u00abSovremennik\u00bb, e si \u00e8 fatto il nome di Vladimir Luginin. In ogni caso, con il \u00abVelikoruss\u00bb si apr\u00ec la stagione della stampa clandestina, dei proclami e dei manifesti, \u00abrapide azioni di partigiani, operate da gruppi separati, senza alcun legame gli uni con gli altri\u00bb, che prelusero alla formazione di gruppi rivoluzionari, dei quali il primo e pi\u00f9 importante esempio fu Zemlja i Volja."}
{"id": "3793553", "revid": "1442080", "url": "https://it.wikipedia.org/wiki?curid=3793553", "title": "Bausch &amp; Lomb Championships 1999 - Qualificazioni singolare", "text": "Le qualificazioni del singolare del Bausch &amp; Lomb Championships 1999 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3793555", "revid": "767487", "url": "https://it.wikipedia.org/wiki?curid=3793555", "title": "Marie-Th\u00e9r\u00e8se de La Fert\u00e9-Imbault", "text": "Biografia.\nMarie-Th\u00e9r\u00e8se Geoffrin era nata nel 1715 dal matrimonio tra Pierre Fran\u00e7ois Geoffrin, ricco borghese a cui era stata affidata la gestione e le conseguenti ricche rendite della \"Manifacture royale des glaces\" (Industria reale dei vetri) di Saint-Gobain, e Marie-Th\u00e9r\u00e8se Rodet, orfana quindicenne di trentaquattro anni pi\u00f9 giovane del marito. La vita di Marie-Th\u00e9r\u00e8se fu tutta caratterizzata dalla ostilit\u00e0 nei confronti della madre dalla quale la separavano appena quattordici anni di differenza. \nSecondo quanto racconta la figlia a sconvolgere i rapporti con la madre era stata la \u00abpassione per i gens d'esprit (intellettuali)\u00bb che questa aveva sviluppato frequentando il salotto di madame de Tencin e quando aveva cominciato ad allestirne uno proprio. Alla morte di madame Tencin nel 1749 madame Geoffrin ne aveva accolto gli intellettuali nel proprio salotto che, come scrisse Sainte-Beuve, era \u00abil pi\u00f9 completo, meglio organizzato e meglio amministrato del tempo\u00bb, e che sarebbe stato per un lungo periodo il centro della vita culturale francese. \nI dissidi famigliari.\nIl marito aveva inutilmente cercato di dissuadere la moglie da questa impresa che implicava la frequentazione anche di persone dalla incerta moralit\u00e0, come quella della stessa Madame Tencin, ritenendo evidenti le \u00abcarenze morali di tutte quelle grandi menti, sul loro orgoglio, sull'assenza di amicizia fra loro\u00bb\nI continui litigi sull'argomento avevano turbato la giovane Marie-Th\u00e9r\u00e8se che \u00abavendo esattamente il [...] carattere\u00bb del padre e sentendo \u00abuna istintiva avversione\u00bb per quello della madre imputava all'ambizione e alla vanagloria di questa la fine della pace familiare e le umiliazioni del padre.\nDi fronte alle resistenze della figlia madame Geoffrin reag\u00ec con durezza con continue reprimende e punizioni convinta com'era di essere nel giusto con i suoi metodi pedagogici che del resto applicava anche nei confronti del giovane Stanislao II Augusto Poniatowski, futuro re di Polonia, che visse sotto la sua protezione nei mesi che aveva passato in Francia nel 1753. Scrisse in seguito Poniatowski: \u00abLa sua estrema vivacit\u00e0 conferisce un'energia particolare alla sua approvazione e alla sua disapprovazione\u00bb: \u00abla sua\nnatura era cos\u00ec impetuosa\u00bb che quando \u00absi irritava ...perdeva completamente il controllo di quello che diceva\u00bb non trattenendosi neppure quando il giovane era ormai divenuto re di Polonia. (\u00abMamma, sono re, non sgridatemi!\u00bb)\nLa stessa sicurezza incrollabile nelle proprie convinzioni la spingeva a sentirsi responsabile dei comportamenti altrui per cui \u00abindottrinava volentieri gli amici che amavano i suoi consigli. Ma si arrabbiava terribilmente con coloro che non li seguivano\u00bb.\nL'insofferenza tra madre e figlia.\nCol passare degli anni questa reciproca insofferenza era destinata ad aumentare. Scrive Poniatowski nelle sue memorie: \u00abMadame Geoffrin mi ha detto tante volte: \"mia figlia ha un buon carattere, ma non ci acconciamo l'una all'altra pi\u00f9 di quanto si acconcino una capra e una carpa\" ... Cos\u00ec confesso che sebbene le amassi molto entrambe, ero molto contento di non vederle assieme; perch\u00e9 tra una Madame Geoffrin di buon umore e una irritata intercorreva la stessa differenza che vi \u00e8 tra un bel cielo nel pi\u00f9 bel clima del mondo e una burrasca nelle regioni meno temperate\u00bb.\nI termini usati da Madame Geoffrin per descrivere la figlia non erano certo lusinghieri e rivelavano un astio che continuava nel tempo quando ella si lamentava ad esempio con Julie de Lespinasse e con d\u2019Alembert di identificarsi con \u00abuna gallina che aveva covato un uovo d'anatra\u00bb.\nLa liberazione dalla tutela materna.\nL'occasione per liberarsi dalla soffocante tutela della madre e contrapporsi pi\u00f9 efficacemente al suo autoritarismo fu per Marie-Th\u00e9r\u00e8se diciottenne il matrimonio combinato con Philippe-Charles d'\u00c9tampes, marchese di La Fert\u00e9-Imbault cos\u00ec descritto il giorno del fidanzamento: \u00abLa presentazione si fece a casa della pr\u00e9sidente Ferrant, che disse a Monsieur de La Fert\u00e9-Imbault di far mostra di tutti i suoi talenti e, di conseguenza, lui esord\u00ec recitandomi la dichiarazione che Orosmane fa a Za\u00efre. Tutti applaudirono e io mi sentii pervasa da un freddo glaciale\u00bb\nQuattro anni dopo la giovane moglie salutava con sarcasmo la morte per tubercolosi del marchese:\u00abEra bello senza essere gradevole, era brillante ma mancava di solidit\u00e0 e di raziocinio, componeva versi a tutto spiano, scriveva tragedie, recitava, possedeva un reggimento, ma suo padre non gli dava di che mantenerlo, e dunque bisognava assolutamente che sposasse una ragazza ricca\u00bb\nCon la morte dei suoceri, personaggi avari, retrivi, arroganti, poco dopo appena quella del marito, Marie-Th\u00e9r\u00e8se d'\u00c9tampes marchesa de La Fert\u00e9-Imbault, dopo aver ridato stima e onore alla famiglia dei d'\u00c9tampes risolvendo generosamente a sue spese le loro intricate questioni d'interesse, poteva ormai liberamente e fortemente contrapporsi, ormai entrata ed accolta nel mondo dell'alta nobilt\u00e0, alla borghese madame Geoffrin.\nLa carriera mondana di Madame de La Fert\u00e9-Imbault.\nLe due donne si incontravano quotidianamente in una convivenza forzata nel palazzo di rue Saint-Honor\u00e9, di propriet\u00e0 della famiglia, sino a quando, dopo la morte della figlia tredicenne, Madame de La Fert\u00e9-Imbault si trasfer\u00ec al piano superiore del palazzo da dove cominci\u00f2 a tessere la sua rete di amicizie con il gran mondo dell'aristocrazia di corte sino a diventare intima della contessa di Marsan, governante dei figli del re, che la far\u00e0 partecipe del \u00abpartito devoto\u00bb, molto vicino al Delfino.\nOrmai vecchia descrisse cos\u00ec il suo \"cursus honorum\": \u00abDiventata libera e vedova ...mi sono consacrata al Grand Monde e a una vita di svago (che amo fino a un certo punto), e a corte come in citt\u00e0 ho passato in rassegna tutta quella che viene chiamata la bonne compagnie.\u00bb\nNella sua carriera mondana Madame de La Fert\u00e9-Imbault non trascur\u00f2 la sua formazione culturale che avvenne con la guida di tre tutori frequentatori illustri ed assidui del salotto della madre: Fontenelle, Montesquieu e l'abate di Saint-Pierre che ne cur\u00f2 la formazione morale.\nLa maschera della gaiezza.\nPer le donne del '700 mostrare di possedere una buona cultura non era per\u00f2 la chiave d'accesso giusta per essere accettati dal mondo maschile degli intellettuali: allora Marie-Th\u00e9r\u00e8se indoss\u00f2 la veste dell'umorismo e della giocondit\u00e0 che rendeva piacevoli e leggere le conversazioni mondane nel suo salotto.\nBen lo aveva capito il diplomatico tedesco Gleichen che scriveva nelle sue memorie:\nIn quest'ambito giocoso un rovesciamento della seriosit\u00e0 dei \"philosophes\" e dei salotti dei razionalisti illuministi fu nel 1775 la fondazione, originata da un'idea della marchesa, della beffarda associazione dell'Ordre des Lanturelus (o Lanturlus) i cui membri, ostentando la loro stravaganza si dedicavano alla presa in giro di s\u00e9 stessi e degli eminenti personaggi delle cronache mondane e politiche attraverso componimenti poetici in cui vi era l'obbligo di rimare con la parole \"lanturelu, lanturelu, lanturelu\".\nUna buona cattolica.\nMarie-Th\u00e9r\u00e8se si serviva della gaiezza non solo per allontanare le \"avances\" di corteggiatori che avrebbero danneggiato con petegolezzi da salotto la sua figura morale ma anche per non impegnarsi in questioni pi\u00f9 serie non schierandosi apertamente nelle polemiche religiose tra il \"partito dei devoti\", tra i quali contava molte amicizie, e i giansenisti. Ella pensava infatti che \u00abesisteva una religione cattolica apostolica e romana prima ancora che giansenista e molinista, che ero nata con la passione degli antichi, che facevo con molta difficolt\u00e0 conoscenza con i moderni, che giansenisti e molinisti mi parevano estremamente moderni rispetto all'antichit\u00e0 della religione e che non avevo ancora avuto n\u00e9 il tempo n\u00e9 la volont\u00e0 di fare conoscenza con loro.\u00bb\nQuindi non giansenista ma neppure bigotta: \u00abIn giovent\u00f9 sentivo che se fossi vissuta ad Atene, al tempo di Zenone, sarei stata stoica. Poich\u00e9 sono nata cattolica, apostolica e romana, il mio cuore e il mio spirito sono con Malebranche\u00bb\nUn comportamento decisamente ostile e non sfuggente la marchesa d'\u00c9tampes aveva invece nei confronti degli enciclopedisti e non solo perch\u00e9 questi erano assidui frequentatori del salotto della madre ma perch\u00e9 ella vedeva in loro i pi\u00f9 pericolosi nemici di quel regime monarchico e di quella aristocrazia a cui si sentiva di appartenere. Era soprattutto la polemica anticlericale che Marie-Th\u00e9r\u00e8se rimproverava agli illuministi come d'Alembert e Voltaire \u00abi pi\u00f9 abili speziali - come scriveva - in fatto di nuovi veleni mai esistiti in precedenza\u00bb\nLa morale religiosa cristiana secondo la marchesa poteva realizzare invece l'ideale illuminista della felicit\u00e0. Una visione questa presente nell'et\u00e0 dei lumi accanto e in contrapposizione all'anticlericalismo dei \"philosophes\" con i quali, tuttavia, Madame de La Fert\u00e9-Imbault condivideva la critica razionale al dispotismo che ella ben conosceva per le sue frequentazioni nella corte del sovrano tramite la sua amicizia con il conte di Maurepas, segretario di Stato e poi potente ministro di Luigi XV e di Luigi XVI.\nUn tentativo di riconciliazione.\nIl 2 maggio 1775, ormai sessantenne Marie-Th\u00e9r\u00e8se inviava alla madre una sorta di suo programma per la vecchiaia (\"Mon plan de vie pour ma vieillesse\") dove descriveva sinceramente se stessa, con il suo carattere e le sue convinzioni, e in pi\u00f9 riconosceva i suoi difetti dichiarando che \u00abMi impegno a non mostrarmi mai umorale, n\u00e9 con lei n\u00e9 con le persone della sua cerchia che non mi piacciono...Siamo arrivate a un'et\u00e0 in cui la piccola differenza di anni che c'\u00e8 tra noi ci avvicina l'una all'altra pi\u00f9 come sorelle che come madre e figlia. E poich\u00e9 la diversit\u00e0 dei nostri gusti non ha mai distrutto la solida stima e amicizia che regna tra noi da quando ho l'et\u00e0 della ragione, si pu\u00f2 dire che questa diversit\u00e0 ha forse contribuito alla nostra felicit\u00e0 attuale ... Godiamo del mutamento dei nostri caratteri e dell'effetto della ragione e del tempo, e se la vita \u00e8 un passaggio, su questo passaggio seminiamo fiori\u00bb.\nMadame Geoffrin ringrazi\u00f2 la figlia delle parole d'affetto ricevute ma i rapporti tra le due salottiere rimasero, se non in conflitto, ispirate a una pace separata.\nLa vittoria finale.\nMarie-Th\u00e9r\u00e8se rivendic\u00f2 invece i suoi diritti affettivi di figlia quando \u00abper un attacco apoplettico, Madame Geoffrin essendo caduta in una condizione di languore che le impediva l'uso di tutte le sue facolt\u00e0 [...] decise di non ricevere pi\u00f9 i personaggi del salotto di sua madre e non del suo. Ella [fece] serrare la porta ai signori D'Alembert, Mormontel ed altri, tutti antichi amici di sua madre, che ella non poteva soffrire poich\u00e9 erano enciclopedisti. (...) \u00bb\nUno scontro accanito nacque cos\u00ec al capezzale di Madame Geoffrin tra D'Alembert, sostenuto dagli enciclopedisti, e il \"partito dei devoti\" che tra reciproci insulti, tentativi falliti di composizione, vide alla fine la vittoria di Madame de La Fert\u00e9-Imbault che riusc\u00ec ad estromettere gli enciclopedisti dalla casa di rue Saint-Honor\u00e9.\n\u00abIgnoriamo cosa pensasse di questa triste contesa la diretta interessata. Nell'anno che le restava ancora da vivere, malata e stanca, avrebbe dato prova del consueto buon senso, rassegnandosi alle decisioni della figlia che ormai aveva preso le redini del comando. Solo una volta, racconta Madame d'\u00c9pinay in una lettera all'abate Galiani, l'anziana signora convoc\u00f2 di nascosto il domestico dei coniugi Suard\ne si fece dare [...] notizie [dei suoi amici] senza riuscire a trattenere le lacrime.\u00bb\nUna triste morte.\nQuando nel 1791 sopraggiunse la morte, Madame de La Fert\u00e9-Imbault, la regina dei Lantulerus, aveva ormai perso da tempo la voglia di giocare e di criticare ferocemente i \"philosophes\" per batterli come all'epoca della morte della madre. Avere lasciato a questi, ormai vittoriosi negli avvenimenti del 1789, libert\u00e0 di parola negli Stati generali era, secondo la marchesa, una delle maggiori colpe della monarchia che aveva cos\u00ec distrutto se stessa.\nScriveva nel 28 settembre del 1790 che la fine del suo mondo, giunta con la Rivoluzione, era da addebitarsi alla miope politica de \u00abi ministri del regno di Luigi XV e quelli del regno di Luigi XVI, non avendo fatto uso alcuno della Ragione nel loro modo di governare, hanno dato, come si vede, la possibilit\u00e0 a tutti i sediziosi di armarsi e di coalizzarsi per distruggere la monarchia francese\u00bb."}
{"id": "3793557", "revid": "1185701", "url": "https://it.wikipedia.org/wiki?curid=3793557", "title": "Giro del Friuli 2009", "text": "Il Giro del Friuli 2009, trentunesima edizione della corsa e valida come evento del circuito UCI Europe Tour 2009 categoria 1.1, fu disputata il 4 marzo 2009, per un percorso totale di 184,2\u00a0km. Fu vinta dall'italiano Mirco Lorenzetto, al traguardo con il tempo di 4h38'00\" alla media di 39,755\u00a0km/h.\nPartenza da Pordenone con 145 ciclisti di cui 68 portarono a termine il percorso."}
{"id": "3793558", "revid": "599013", "url": "https://it.wikipedia.org/wiki?curid=3793558", "title": "Fulvio Bacchelli", "text": "Biografia.\nBacchelli \u00e8 tra in non tantissimi piloti italiani che sono stati capaci di aggiudicarsi una vittoria in una gara del Campionato del mondo rally, con lui in questo ristretto elenco Miki Biasion (17), Sandro Munari (7), Andrea Aghini, Franco Cunico, Tony Fassina, Raffaele Pinto, e Piero Liatti (una a testa), per un totale di 30 successi."}
{"id": "3793561", "revid": "348618", "url": "https://it.wikipedia.org/wiki?curid=3793561", "title": "Frank Zane", "text": "Insegnante di chimica e matematica, Zane \u00e8 stato per tre anni consecutivi, dal 1977 al 1979 vincitore del concorso Mr. Olympia. Rispetto al passato, la sua vittoria rappresent\u00f2 uno spostamento dell'interesse dalla massa muscolare dei concorrenti alla loro armoniosit\u00e0. Infatti Frank Zane aveva il giro vita pi\u00f9 sottile di tutti i Mr. Olympia (secondo solo a Sergio Oliva), ed \u00e8 uno dei pochissimi vincitori a pesare sotto i novanta chili.\nIn totale, Zane ha gareggiato per oltre venti anni (ritirandosi dopo l'edizione del 1983 di Mr. Olympia), ed oltre al titolo di Mr. Olympia ha vinto anche i concorsi di Mr. America, Mr. Universo e Mr. Mondo. \u00c8 stato anche uno dei pochissimi a battere Arnold Schwarzenegger in un concorso di culturismo: nel 1968 in occasione di Mr. Universo a Miami.\nSuccessivamente, Frank Zane ha tenuto varie lezioni ed ha scritto vari libri sul bodybuilding. Nel 1994, Zane \u00e8 stato inserito nel primo annuale Joe Weider Hall of Fame. Ha inoltre ricevuto il riconoscimento \"Arnold Schwarzenegger Lifetime Achievement Award\" in occasione dell'Arnold Classic del 2003 per la sua dedizione e supporto alla disciplina del bodybuilding."}
{"id": "3793563", "revid": "88812", "url": "https://it.wikipedia.org/wiki?curid=3793563", "title": "Madame de La Fert\u00e9-Imbault", "text": ""}
{"id": "3793564", "revid": "11959", "url": "https://it.wikipedia.org/wiki?curid=3793564", "title": "Governatorato di Qaliubia", "text": ""}
{"id": "3793569", "revid": "95920736", "url": "https://it.wikipedia.org/wiki?curid=3793569", "title": "Mario Mellier", "text": "Biografia.\nDopo essersi diplomato in pianoforte al Conservatorio Guido Cantelli di Novara, inizia ad esibirsi in orchestre di musica leggera e di rivista; con il paroliere suo concittadino Italo Calvari scrive le sue prime canzoni per il teatro di rivista, e nel dopoguerra ottiene un contratto come compositore con le edizioni musicali Leonardi di Milano.\nAll'inizio degli anni '60 collabora con la Nuova Enigmistica Tascabile per la realizzazione di alcuni 45 giri allegati alla rivista.\nCollabora con diverse case discografiche, in particolare con la Radio Records, di cui diventa direttore artistico, e le sottoetichette ad essa collegate (come la Sides Records, e la Las Vegas.\nPartecipa come autore a Un disco per l'estate 1964 con \"Che sciocco che sei\", interpretata da Laura Casati e \"Non andartene\", presentata da Tony Rossi; per entrambe le canzoni i testi sono scritti da Luciana Medini, con cui instaurer\u00e0 una proficua collaborazione artistica che durer\u00e0 per molti anni.\nRitorna a Un disco per l'estate nel 1969 con \"Noi due\", cantata da Junior Magli, nel 1970 con \"Con il mare dentro agli occhi\", interpretata da Angelica, nel 1971 con \"L'amore, l'amore\", cantata dalla bionda Gioia Mariani e nel 1974 con \"Peccato\", lanciata dalla cantante veronese Cristina Gamba.\nSempre agli anni '70 risalgono le sue tre partecipazioni al Festival di Sanremo: nel 1972 con \"Portami via\", interpretata da Angelica (in questa edizione \u00e8 anche direttore d'orchestra), nel 1973 con \"Povero\", lanciata da Junior Magli e nel 1975 con due brani, \"Decidi tu per me\", cantata da Eugenio Alberti, e \"Lettera\", interpretata da Antonella Bellan.\nAlla fine degli anni '70 si ritira dall'attivit\u00e0.\nRisultano depositate a suo nome alla Siae 390 canzoni."}
{"id": "3793570", "revid": "348618", "url": "https://it.wikipedia.org/wiki?curid=3793570", "title": "Samir Bannout", "text": "Nel 1983 ha vinto il titolo di Mr. Olympia, ereditandolo da Chris Dickerson. Tuttavia manterr\u00e0 il titolo solo un anno, prima di essere sconfitto nel 1984 da Lee Haney che invece deterr\u00e0 la vittoria per otto anni consecutivi.\nSamir Bannout, noto anche come \"il Leone del Libano\", si era trasferito dal Libano a Detroit alla fine degli anni settanta ed aveva iniziato a gareggiare in alcune competizioni minori di bodybuilding, sino a vincere nel 1979 l'IFBB World Amateur Championships, che gli consente di iniziare a gareggiare fra i professionisti."}
{"id": "3793572", "revid": "1185701", "url": "https://it.wikipedia.org/wiki?curid=3793572", "title": "Giro del Friuli 2010", "text": "Il Giro del Friuli 2010, trentaduesima edizione della corsa e valida come evento del circuito UCI Europe Tour 2010 categoria 1.1, fu disputata il 3 marzo 2010, per un percorso totale di 190\u00a0km. Fu vinta dall'italiano Roberto Ferrari, al traguardo con il tempo di 4h38'09\" alla media di 40,985\u00a0km/h.\nPartenza da Pordenone con 169 ciclisti di cui 114 portarono a termine il percorso."}
{"id": "3793574", "revid": "1282260", "url": "https://it.wikipedia.org/wiki?curid=3793574", "title": "Dario Di Palma", "text": "Ha raggiunto l'apice della sua carriera, durata circa tre decenni, nella prima met\u00e0 degli anni settanta, con film quali \"La prima notte di quiete\" di Valerio Zurlini, \"Mim\u00ec metallurgico ferito nell'onore\" di Lina Wertm\u00fcller e \"Brutti, sporchi e cattivi\" di Ettore Scola. Fra gli altri, ha lavorato anche con Florestano Vancini, Franco Giraldi, Giulio Questi e Claudio Caligari.\nBiografia.\nFiglio di Armando Di Palma, capo dei servizi elettrici degli stabilimenti Safa-Palatino, dopo gli studi di ragioneria si avvicina al cinema, come da tradizione familiare. Apprendista nella troupe di Vincenzo Seratrice sul set di \"Vogliamoci bene!\" (1950), lavora poi con Gianni Di Venanzo e lo zio Carlo Di Palma, accanto al quale ricopre il ruolo di operatore di macchina per film importanti quali \"La lunga notte del '43\" (1960) di Florestano Vancini, \"L'assassino\" (1961) di Elio Petri e \"Deserto rosso\" (1964) di Michelangelo Antonioni.\nDopo essersi occupato della fotografia della seconda unit\u00e0 per il \"peplum\" \"Romolo e Remo\" (1961) di Sergio Corbucci, esordisce come direttore della fotografia a tutti gli effetti con due film diretti da Alberto De Martino, \"Due contro tutti\" (1962) e \"Perseo l'invincibile\" (1963). Le sue prime opere importanti sono, a met\u00e0 anni sessanta, il m\u00e9lo psicanalitico \"Un uomo a met\u00e0\" diretto da Vittorio De Seta, e il ritratto generazionale \"Le stagioni del nostro amore\" diretto da Florestano Vancini, autore con il quale torner\u00e0 a lavorare altre due volte, per \"Il delitto Matteotti\" (1973) e \"Amore amaro\" (1974).\nLa commedia \"La bambolona\" (1968) segna l'inizio della collaborazione con il regista Franco Giraldi, per il quale Di Palma cura le immagini anche del successivo \"Cuori solitari\" (1970) e di varie produzioni televisive. Lavora con Giulio Questi ai suoi due ultimi lungometraggi cinematografici, \"La morte ha fatto l'uovo\" (1968) e \"Arcana\" (1972), per i quali realizza una fotografia drammatica e contrastata.\nNel 1972 cura le immagini della commedia grottesca di enorme successo \"Mim\u00ec metallurgico ferito nell'onore\" diretto da Lina Wertm\u00fcller, con la quale aveva gi\u00e0 lavorato in due \"musicarelli\" interpretati da Rita Pavone, e soprattutto fotografa in chiave romantico-malinconica la splendida ambientazione in una livida Rimini invernale di \"La prima notte di quiete\" di Valerio Zurlini.\nQuando lo zio Carlo Di Palma decide di cimentarsi alla regia, gli affida la direzione della fotografia dei primi due dei soli tre film da lui diretti, \"Teresa la ladra\" (1973) e \"Qui comincia l'avventura\" (1975).\nMalgrado una lavorazione travagliata, ottiene ottimi risultati con la commedia di programmatica sgradevolezza \"Brutti, sporchi e cattivi\" (1976), per la quale Ettore Scola riceve il premio per la miglior regia al Festival di Cannes. \nIl tragico suicidio del figlio, suo assistente sul set del film di Scola, lo sprofonda nella depressione e lo allontana dal lavoro. In seguito non torna pi\u00f9 a produzioni importanti, lavorando principalmente per la televisione e chiudendo la sua carriera prematuramente all'inizio degli anni novanta.\nDario Di Palma \u00e8 morto nel 2004, tre mesi dopo lo zio Carlo."}
{"id": "3793577", "revid": "125918833", "url": "https://it.wikipedia.org/wiki?curid=3793577", "title": "Shelley Hennig", "text": "Biografia.\nShelley ha frequentato la \"Destrehan High School\". Balla dall'et\u00e0 di 2 anni e ha vinto numerose competizioni; le piace scrivere e due delle sue poesie sono state pubblicate nello \"Young Authors Book of Poetry\". Tre anni prima dell'incoronazione come \"Miss Teen USA\", nel 2001, suo fratello maggiore Brad muore in un incidente causato da un automobilista ubriaco. Shelley Hennig diventa cos\u00ec una sostenitrice della campagna contro l'assunzione di alcol prima dell'et\u00e0 legale e lavora con l'associazione locale C.A.D.A. (\"Council on Alcohol and Drug Abuse\"), facendo da tutor ai suoi coetanei e ad altri giovani sulle conseguenze e gli effetti dell'abuso di alcol e droghe. Ha un altro fratello pi\u00f9 grande, Glenn\nCarriera.\nModella.\nA 13 anni, entra a far parte del festival locale \"Miss Teen St. Charles Parish\"; tre anni dopo, la sua insegnante di danza la convince a presentarsi al concorso di \"Miss Louisiana Teen USA\", tenutosi a Lafayette nel novembre del 2003. Hennig vince il titolo e, in agosto, rappresenta la Louisiana al concorso di Miss Teen USA, organizzato a Palm Springs, in California: qui diventa \"Miss Teen USA\", ottenendo un contratto come modella della durata di un anno con la \"Trump Modeling Management\" e una borsa di studio per il \"New York Conservatory for Dramatic Arts\", dove decide di diventare attrice.\nCome \"Miss Teen USA\", Hennig rappresenta la Miss Universe Organization, insieme a Jennifer Hawkins (Miss Universo) e Shandi Finnessey (Miss USA), con le quali \u00e8 apparsa in alcune occasioni, inclusa una visita a Bangkok, in Thailandia. Mentre \u00e8 in carica, Hennig fa numerose apparizioni pubbliche e in televisione, incluso un ruolo da guest star nella soap opera \"Passions\", facente parte della sua vincita di \"Miss Teen USA\". Lavora con alcune organizzazioni non-profit, tra cui \"Seeds of Peace\", \"D.A.R.E.\", \"Sparrow Clubs\" e \"SHiNE\".\nL'8 agosto 2005, cede il titolo a Allie LaForce, \"Miss Ohio Teen USA\", incoronandola \"Miss Teen USA\" 2005. Successivamente, partecipa al programma di MTV \"The Reality Show\", nel tentativo di vincere il proprio show, \"After the Crown\", ma viene eliminata. Ospita l'edizione 2008 di \"Miss Teen USA\" insieme a Seth Goldman.\nAttrice.\nA marzo 2007, due mesi dopo essersi diplomata al NYCDA, vola a Los Angeles in vacanza e partecipa all'audizione per il ruolo di Stephanie Johnson (precedentemente interpretata da Shayna Rose) in \"I giorni della nostra vita\". Il 20 aprile 2007, Shelley Hennig si unisce al cast del serial TV e, nel 2010, viene nominata ai Daytime Emmy Awards come \"Outstanding Younger Actress\". Il 18 gennaio 2011 lascia la serie. Alcuni mesi dopo, entra nel cast di \"The Secret Circle\", dove interpreta la strega Diana Meade, e si trasferisce a Vancouver.\nDopo la cancellazione di \"The Secret Circle\", nel 2013 Hennig interpreta Christy, personaggio ricorrente della serie \"Zach Stone Is Gonna Be Famous\". A novembre, entra a far parte del cast della terza stagione di \"Teen Wolf\" come guest star; viene poi confermata come personaggio regolare dalla quarta alla sesta stagione.\nNel 2014 viene scelta come protagonista del film horror Unfriended diretto dal regista Levan Gabriadze, film che verr\u00e0 poi distribuito nelle sale a partire dal 2015. Nello stesso anno viene scelta per interpretare Debbie Galardi nel film Ouija. Partecipa poi come personaggio secondario in diverse serie.\nNel 2015 entra nel cast di About Scout per un ruolo minore e nel 2016 diventa protagonista nel film Summer of 8 di Ryan Schwartz insieme all'attore Carter Jenkins.\nSempre nel 2016 viene candidata come miglior attrice dell'estate ai Teen Choice awards per il ruolo di Malia Tate nella serie Teen wolf, premio che vince. In seguito viene selezionata come protagonista di una commedia romantica di Netflix intitolata se ci conoscessimo oggi (When we first met) dove recita insieme agli attori Alexandra Daddario, Adam Davine e Robbie Amell. Il film verr\u00e0 poi messo in piattaforma nel febbraio 2018.\nNel 2017 \u00e8 Olivia Reed nel film End of Justice - Nessuno \u00e8 innocente, con Denzel Washington e Colin Ferrel, in un ruolo minore. Inizia anche nello stesso anno le riprese per un nuovo film Netflix \"The after party\", dove sar\u00e0 un personaggio principale insieme al cantante Kyle, che uscir\u00e0 sul sito nell'Agosto del 2018.\nNel 2018 \u00e8 protagonista della mini serie Liberty crossing con Calum Worthy.\nNel 2019 entra nel cast della serie Hulu Dollface, finanziata da Margot Robbie, nel ruolo di Ramona, sorella dell'ex fidanzato della protagonista Kat Dannings.\nI ruoli di Shelley continuano ad essere vari. Nel 2021 compare in un episodio flashback intitolato \"Backstory\" della serie Mythic Quest dove interpreta Anne \"A.E\" Goldsmith e ottiene un importante ruolo nella serie Netflix \", in uscita il 28 gennaio del 2022, al fianco della famosissima Kristen Bell e dell'affascinante Tom Riley.\"\nShelley \u00e8 riuscita a mantenere un ottimo rapporto con alcuni colleghi della serie televisiva The secret circle tra cui: Phoebe Tonkin, Britt Robertson, Thomas Dekker e Matt Mcinnis Molto legata alla famiglia, in particolare alla nipotina. L'attrice \u00e8 stata sentimentalmente legata con il collega Jay Kenneth Johnson, incontrato sul set dalla soap opera Days of our lives, dal 2007 fino al 2012. Attualmente si pensa che sia single.\nDoppiatrici italiane.\nNelle versioni in italiano dei suoi lavori, Shelley Hennig \u00e8 stata doppiata da:"}
{"id": "3793578", "revid": "1345938", "url": "https://it.wikipedia.org/wiki?curid=3793578", "title": "Ironman Pro Invitational", "text": "L'Ironman Pro Invitational \u00e8 una competizione internazionale di bodybuilding IFBB che si tiene ogni anno. Iniziato nel 1990, \u00e8 considerato uno dei principali eventi di culturismo professionista, ed i primi cinque classificati ottengono la qualificazione per Mr. Olympia."}
{"id": "3793581", "revid": "228587", "url": "https://it.wikipedia.org/wiki?curid=3793581", "title": "Aeroporto di Bangui-M'Poko", "text": "L'Aeroporto di Bangui-M'Poko \u00e8 il pi\u00f9 esteso aeroporto centrafricano, situato a circa 8\u00a0km a Nord-ovest di Bangui, capitale della Repubblica Centrafricana.\nCampo di aviazione.\nLa Torre di controllo, invia e riceve sulla frequenza di 119,7\u00a0MHz. L'aeroporto dispone inoltre di diversi ausili alla navigazione, tra cui un sistema di atterraggio strumentale. Il Radiofaro trasmette sulla frequenza di 116,3\u00a0MHz con l'identificatore MPK. \u00c8 predisposto inoltre un dispositivo di misurazione a distanza. L'aeroporto \u00e8 inoltre provvisto di 4 piazzole per elicotteri poste nell'area militare."}
{"id": "3793583", "revid": "729019", "url": "https://it.wikipedia.org/wiki?curid=3793583", "title": "10/18", "text": "La 10/18 \u00e8 una casa editrice francese di tascabili, creata nel 1962 da Paul Chantrel (allora registrata come \"Union G\u00e9n\u00e9rale d'\u00c9ditions\"). Nel 1968 \u00e8 stata diretta da Christian Bourgois che ne ha sviluppato il settore saggistico di scienze sociali offrendo anche alle universit\u00e0 una sede per i loro testi in formato economico di 10 x 18\u00a0cm (da cui il nome).\nCon la direzione di Jean-Claude Zylberstein, si \u00e8 sviluppata maggiormente negli anni ottanta la parte dedicata alla fiction in collane diverse, ma soprattutto in \"Domaine fran\u00e7ais\".\nDal 1992 \u00e8 stata diretta da Leonello Brandolini. Dal 1999 da Jean-Claude Dubost (poi presidente della Univers Poche) e recentemente da Emmanuelle Heurtebize.\nFa parte di Univers Poche, che raggruppa le case Pocket (nata come Presses Pocket nel 1962), Pocket Jeunesse, Fleuve Noir (creata nel 1949 da Armand de Caro e Guy Krill) e Kurokawa (casa editrice di manga).\nA sua volta la Univers Poche dal 2004 fa parte del gruppo Editis (diretto da Alain Kouch Tckekerul).\nCollane.\nTra le sue collane:"}
{"id": "3793588", "revid": "1371684", "url": "https://it.wikipedia.org/wiki?curid=3793588", "title": "Primera Divisi\u00f3n (AAF)", "text": "La Primera Divisi\u00f3n \u00e8 stata una competizione calcistica disputata in Argentina dal 1932 al 1934. Il torneo venne creato dalla Asociaci\u00f3n Argentina de Football (Amateurs y Profesionales), federazione calcistica istituita il 20 giugno in seguito alla separazione dalla Asociaci\u00f3n Amateurs Argentina de Football delle 18 squadre fondatrici della Liga Argentina de Football. Nel 1931 venne disputata l'ultima edizione della Copa Campeonato, e dal 1932 inizi\u00f2 ad essere disputata la Primera Divisi\u00f3n, l'ultimo campionato dilettantistico nella storia del calcio argentino.\nStoria.\nIl presidente della AAF Juan Pignier si trov\u00f2 a fronteggiare un'improvvisa mancanza di squadre affiliate: pertanto, la Copa Campeonato ebbe 16 partecipanti. Il 20 marzo 1932 inizi\u00f2, invece, la prima edizione della Primera Divisi\u00f3n. Lo Sportivo Barracas si aggiudic\u00f2 il titolo, superando per cinque lunghezze il Barracas Central; lo Sportivo Palermo fu retrocesso, mentre Sportivo Buenos Aires e Nueva Chicago dovettero disputare i play-out. Sia le due partite regolamentari che lo spareggio tra Sportivo Buenos Aires e Nueva Chicago si conclusero in parit\u00e0: nonostante fosse previsto un quarto incontro, la modifica del regolamento della AAF permise a entrambe le societ\u00e0 di restare in massima serie. Nel 1933 a vincere fu lo Sportivo Dock Sud, cui bast\u00f2 un punto in pi\u00f9 del Nueva Chicago per ottenere il trofeo. L'ultima edizione, che si tenne nel 1934, fu invece vinta dall'Estudiantil Porte\u00f1o: il ricongiungimento delle due federazioni, AAF e LAF, port\u00f2 alla retrocessione in blocco di tutte le squadre della Primera Divisi\u00f3n delle AAF in seconda serie della neonata Asociaci\u00f3n del Football Argentino."}
{"id": "3793589", "revid": "339392", "url": "https://it.wikipedia.org/wiki?curid=3793589", "title": "Asociaci\u00f3n Argentina de Football (Amateurs y Profesionales)", "text": ""}
{"id": "3793590", "revid": "339392", "url": "https://it.wikipedia.org/wiki?curid=3793590", "title": "Asociaci\u00f3n del Football Argentino", "text": ""}
{"id": "3793594", "revid": "124123", "url": "https://it.wikipedia.org/wiki?curid=3793594", "title": "Louis Hardouin Tarb\u00e9", "text": "Biografia.\nLouis Hardouin Tarb\u00e9, nato a Sens nel 1753, morto nel 1806, avvocato francese.\nCancelliere capo delle Finanze sotto Jacques Necker e Charles Alexandre de Calonne, divenne direttore delle entrate sotto il Contr\u00f4leur g\u00e9n\u00e9ral des finances Claude Antoine de Valdec de Lessart. Luigi XVI lo nomina il 18 maggio 1791, Contr\u00f4leur g\u00e9n\u00e9ral al ministero delle finanze. Fu lui che ha organizzato la nuova amministrazione delle finanze. Molto legato al re, vicino ai Foglianti, ha lasciato il ministero con loro nel marzo 1792 per fare posto ai Girondini. Proscritto il 15 agosto 1792, riusc\u00ec a nascondersi rifiutando poi qualsiasi incarico; anche se venne inserita la sua candidatura dal Consiglio dei Cinquecento nella lista dei candidati per il Direttorio."}
{"id": "3793595", "revid": "767487", "url": "https://it.wikipedia.org/wiki?curid=3793595", "title": "Le segrete esperienze di Luca e Fanny", "text": "Le segrete esperienze di Luca e Fanny \u00e8 un film pornografico del 1980 diretto da Bob Ghisais e G\u00e9rard Loubeau.\nTrama.\nLa famiglia del giovane Luca trascorre l'estate in una villa in Corsica, dando ospitalit\u00e0 anche a Fanny, la giovane figlia di una coppia di amici, che sta partendo per le vacanze.\nMartha, la severa governante della villa, rimprovera continuamente le due cameriere e controlla i due giovani.\nLoriane, la cameriera pi\u00f9 esperta, con l'aiuto di Regina, la neo-assunta cameriera di colore, introduce Luca alle prime esperienze sessuali. Nel frattempo la piccola Fanny si dedica ai piaceri del sesso masturbandosi nel letto e nel bagno.\nUna sera Regina decide di sedurre Fanny, spingendola verso la sua prima esperienza lesbica, mentre Loriane e Luca spiano la scena dalla finestra sul balcone consumando un rapporto sessuale. Il giorno dopo Luca prende coraggio e convince Fanny a concedergli la sua verginit\u00e0.\nA questo punto Luca vuole sedurre anche Martha. La porta in bicicletta ad osservare una cascata nel bosco e ne approfitta per appartarsi insieme con lei. Dopodich\u00e9 durante la notte si reca nella sua stanza e la convince a praticargli del sesso orale.\nAlla fine i genitori di Fanny tornano a prenderla ed il padre, ignaro di tutte queste esperienze, decide di immortalare il momento scattando una fotografia a tutti i protagonisti."}
{"id": "3793598", "revid": "107720", "url": "https://it.wikipedia.org/wiki?curid=3793598", "title": "Fotbal Club CFR 1907 Cluj-Napoca", "text": ""}
{"id": "3793616", "revid": "726373", "url": "https://it.wikipedia.org/wiki?curid=3793616", "title": "La pattuglia del deserto", "text": "La pattuglia del deserto (\"The Rat Patrol\") \u00e8 una serie televisiva statunitense in 58 episodi trasmessi per la prima volta nel corso di 2 stagioni dal 1966 al 1968. La serie \u00e8 ispirata alle gesta del Long Range Desert Group, unit\u00e0 britannica attiva in Nord Africa durante la seconda guerra mondiale.\nTrama.\nLa serie segue le gesta di quattro soldati alleati (tre americani e un britannico) che fanno parte di una pattuglia nel deserto durante la campagna del Nord Africa nella seconda guerra mondiale. La loro missione \u00e8 attaccare l'Afrika Korps di Erwin Rommel.\nProduzione.\nLa serie fu prodotta da Mirisch-Rich Productions e Tom Gries Productions e United Artists Television e girata nell'Amargosa Valley, nel Nevada, a Cueva de Altamira, in Spagna, a Yuma, Arizona, e in California.\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti dal 1966 al 1968 sulla rete televisiva ABC. \nIn Italia \u00e8 stata trasmessa con il titolo \"La pattuglia del deserto\".\nAlcune delle uscite internazionali sono state:"}
{"id": "3793617", "revid": "46931", "url": "https://it.wikipedia.org/wiki?curid=3793617", "title": "The Rat Patrol", "text": ""}
{"id": "3793618", "revid": "46931", "url": "https://it.wikipedia.org/wiki?curid=3793618", "title": "Pattuglia del deserto", "text": ""}
{"id": "3793619", "revid": "228587", "url": "https://it.wikipedia.org/wiki?curid=3793619", "title": "Catana", "text": ""}
{"id": "3793621", "revid": "47767", "url": "https://it.wikipedia.org/wiki?curid=3793621", "title": "Rheims", "text": ""}
{"id": "3793623", "revid": "767487", "url": "https://it.wikipedia.org/wiki?curid=3793623", "title": "The Way of a Woman", "text": "The Way of a Woman \u00e8 un film muto del 1919 diretto da Robert Z. Leonard. La sceneggiatura di Eugene Walter si basa su \"Nancy Lee\", lavoro teatrale dello stesso Walter e di H. Crownin Wilson andato in scena in prima a Broadway il 9 aprile 1918.\nTrama.\nNancy Lee, bench\u00e9 innamorata di Anthony Weir, lo respinge perch\u00e9 viene convinta dai genitori, poveri ma aristocratici, che il suo pretendente non appartiene alla loro stessa classe sociale. La giovane acconsente a sposarsi con George Trevor, un ricco newyorkese, Ma il marito, che \u00e8 un alcolizzato, muore presto, lasciandola vedova e senza un soldo.\nNancy, allora, prende in prestito una grossa somma che le viene offerta da Douglas, un giovanotto innamorato di lei. Ma Douglas ha sottratto il denaro dello zio, che \u00e8 proprio Anthony, l'ex corteggiatore di Nancy. Quando Anthony torna da un viaggio all'estero, scopre l'ammanco e accusa Nancy di aver circuito il nipote. La donna, per ripagare il debito, vende le sue pellicce e i suoi gioielli, convincendo cos\u00ec Anthony della sua buona fede, riconquistandone l'amore.\nProduzione.\nIl film, che in origine avrebbe dovuto intitolarsi \"Nancy Lee\", fu prodotto dalla Norma Talmadge Film Corporation e dalla Select Pictures Corporation. Venne girato a New York.\nDistribuzione.\nIl copyright del film, richiesto dalla Norma Talmadge Film Corp., fu registrato il 16 luglio 1919 con il numero LP13958.\nDistribuito dalla Select Pictures Corporation, il film usc\u00ec nelle sale cinematografiche statunitensi il 27 luglio 1919. Copia della pellicola viene conservata negli archivi londinesi del National Film and Television Museum. La copia \u00e8 un 35\u00a0mm e manca della scena finale."}
{"id": "3793627", "revid": "481666", "url": "https://it.wikipedia.org/wiki?curid=3793627", "title": "Lucile (casa di mode)", "text": ""}
{"id": "3793634", "revid": "729019", "url": "https://it.wikipedia.org/wiki?curid=3793634", "title": "Lista (metropolitana di Madrid)", "text": "Lista \u00e8 una stazione della linea 4 della metropolitana di Madrid.\nSi trova sotto alla Calle del Conde de Pe\u00f1alver, nel distretto di Salamanca.\nFino al 1955 la calle de Jos\u00e9 Ortega y Gasset, situata nei pressi della stazione, si chiamava Calle de Alberto Lista e il nome di questa stazione deve il suo nome proprio al matematico e poeta spagnolo Alberto Lista.\nStoria.\nLa stazione fu aperta al pubblico il 17 settembre 1932 come ramo della linea 2 che collegava le stazioni di Goya e Diego de Le\u00f3n. Nel 1958 questo tratto venne incorporato alla linea 4.\nAccessi.\nVestibolo Ortega y Gasset\nVestibolo Don Ram\u00f3n de la Cruz aperto dalle 6:00 alle 21:40"}
{"id": "3793638", "revid": "827882", "url": "https://it.wikipedia.org/wiki?curid=3793638", "title": "Cronaca di Lindo", "text": "La Cronaca di Lindo \u00e8 una lunga iscrizione greca, in dialetto dorico, risalente al 99 a.C., rinvenuta a Lindo, citt\u00e0 di Rodi. L'iscrizione fu rinvenuta da una spedizione danese condotta nel 1909. Si tratta di un blocco di pietra riusato per la pavimentazione della Chiesa bizantina di Santo Stefano. Il documento si presenta come un decreto che registra e illustra una lista di offerenti e di offerte erogate in favore del santuario di Atena Lindia e d\u00e0 testimonianza delle teofanie della dea.\nSuo autore fu Timachida di Rodi, un letterato spesso citato da Ateneo di Naucrati e dagli scoliasti\nCome illustra l'archeologo John Boardman, nel suo volume \"Archeologia della nostalgia\" (2004), il motivo per cui si provvide a redigere questo elenco era legato a un incendio che aveva colpito pesantemente il tempio di Atena nel 340 a.C. \nIl testo potrebbe essere ripartito in tre sezioni: offerte arcaico/mitologiche, offerte storiche, epifanie della dea.\nElenco di offerte.\nDi seguito un sintetico elenco di alcuni degli oggetti che il lungo inventario annovera:\nDall'elenco presentato si nota chiaramente come molte di queste offerte siano il frutto della fantasia degli incisori; viceversa, molte altre sono vere e spesso comprovate da altri storici."}
{"id": "3793642", "revid": "92723", "url": "https://it.wikipedia.org/wiki?curid=3793642", "title": "Alija Mustafina", "text": "Campionessa del mondo individuale e con la squadra nel 2010, alla trave nel 2013; campionessa olimpica nel 2012 e nel 2016 alle parallele asimmetriche, due volte medaglia di bronzo nel concorso individuale (2012, 2016) e al corpo libero nel 2012; campionessa europea nei concorsi individuale e alle parallele nel 2013, con la squadra e alla trave nel 2016; campionessa nazionale nel concorso individuale nel 2009 e per tre anni consecutivi dal 2012 al 2014.\nSuo padre Farchat Mustafin \u00e8 stato medaglia di bronzo nella lotta greco-romana ai Giochi Olimpici di Montr\u00e9al 1976, mentre sua sorella minore, Nailja Mustafina, \u00e8 stata vincitrice della medaglia d'argento al corpo libero ai Pacific Rim Championships di San Jos\u00e9 2008. \nCarriera.\nNel 2006 compete al Friendship Classic dove vince la medaglia d'oro al volteggio e alla trave e si piazza al secondo posto dietro Catherine Nguyen nel concorso generale e nelle finali alle parallele e al corpo libero.\nNel 2007 partecipa alla sua prima competizione, l\"'International Junior Competition\". Vince la medaglia d'argento al concorso generale individuale, alle parallele asimmetriche, al volteggio, alla trave e al corpo libero. La statunitense Rebecca Bross vince tutte le medaglie d'oro della competizione. Dai risultati di questa competizione si \u00e8 capito che, sia la Mustafina che la Bross, sarebbero state degli importanti elementi per le rispettive Nazionali. Inoltre, nel 2007, Alija arriva seconda al concorso generale individuale al \"Gymnix International\" di Montr\u00e9al. Arriva anche seconda nel concorso generale a squadre alla \"Stella Zakharova Cup\".\nNel 2008 gareggia ai Campionati Europei Junior a Clermont-Ferrand. Vince la medaglia d'oro al concorso generale a squadre e arriva seconda al concorso generale dietro alla compagna di squadra Tatiana Nabieva. Pi\u00f9 tardi, nel 2008, gareggia al \"Massilia Gym Cup\" di Marsiglia, dove arriva secondo al corpo libero e settima al concorso generale.\n2009: Primo titolo nazionale; Japan Cup; Russian Cup; Gymnasiade.\nAgli inizi del 2009 diventa campionessa al concorso generale individuale ai campionati russi. Nella stessa competizione vince anche alla trave, arriva seconda alle parallele asimmetriche e terza al corpo libero. A luglio compete alla Japan Cup a Tokyo, dove la squadra russa arriva seconda. Al concorso generale individuale arriva seconda, dietro alla cinese Huang Qiushuang. Continua la stagione vincendo il concorso generale della \"Russian Cup\" e alla \"Gymnasiade\" di Doha. In quest'ultima competizione vince anche l'oro al concorso generale a squadre, arriva prima alle parallele asimmetriche, alla trave e al corpo libero.\n2010: Coppa del mondo di Parigi; Europei di Birmingham; Japan Cup; Russian Cup; Campionati del Mondo di Rotterdam.\nNel mese di marzo, mentre fa degli esercizi di riscaldamento, si procura un infortunio alla caviglia. Questo le impedisce di partecipare ai campionati nazionali, dove Viktorija Komova vince l'oro al concorso generale individuale. Entrambe sono considerate le promesse della Russia per i Giochi Olimpici Estivi di Londra. Recupera rapidamente dal suo infortunio e prende parte alla World Cup a Parigi, dove arriva seconda alla trave.\nA maggio partecipa ai Campionati Europei, la prima competizione importante come senior. Qui vince la medaglia d'argento alle parallele asimmetriche e alla trave, e l'oro nel concorso generale a squadre. Si qualifica anche alla finale al corpo libero, dove finisce ottava per via di una caduta.\nDopo i Campionati Europei, Alija prende parte alla Japan Cup, dove arriva prima al concorso generale a squadre e terza al concorso individuale. Prende poi parte alla \"Russian Cup\" dove vince la medaglia d'oro al volteggio, alle parallele asimmetriche e al corpo libero. Vince anche la medaglia di bronzo alla trave. Infine, partecipa all\"'Holland Invitational\", dove vince il concorso individuale e quello a squadre.\nAi Campionati Mondiali del 2010, riesce a qualificarsi in prima posizione per il concorso generale sia individualmente che con la squadra, e si qualifica a tutte le finali ad attrezzo. \u00c8 la prima atleta a compiere questa impresa dopo Svetlana Chorkina nel 1997. Vince l'oro con la squadra russa (il primo oro in un Campionato Mondiale da quando la Russia \u00e8 una nazione indipendente). Vince altre quattro medaglie individuali (oro nel concorso individuale e argento a corpo libero, volteggio e parallele asimmetriche) e pur essendosi piazzata sesta alla trave a causa di una caduta,si guadagna il titolo di migliore ginnasta della competizione. La sua prestazione \u00e8 la migliore in un Campionato del Mondo dai tempi di Andreea Raducan (Romania) e della Khorkina ai Campionati del Mondo del 2001.\nCommentando la vittoria della Mustafina nel concorso individuale, Andy Thornton della Universal Sports afferm\u00f2 \"La storia dietro l'oro di Alija Mustafina nel concorso individuale di oggi \u00e8 quello di una rinnovata dinastia: la squadra femminile sovietica degli anni 1980-1990, che molti considerano la miglior parentesi della ginnastica artistica, \u00e8 finita e adesso rinata. Oltre ad aver condotto le sue compagne al primo titolo mondiale da quando la Russia \u00e8 nazione indipendente, la Mustafina ha realizzato una delle miglior prestazioni di sempre nella ginnastica femminile, combinando artisticit\u00e0, difficolt\u00e0 e atteggiamento competitivo che gi\u00e0 in passato rendevano i suoi predecessori sovietici ammirati e riveriti. La Mustafina si \u00e8 resa la ginnasta da tenere d'occhio nei prossimi due anni e soprattutto la ginnasta da battere\".\nIl 13 novembre 2010, gareggia nella \"Freddy Cup\" (in cui le donne gareggiano solo alla trave e alle parallele asimmetriche). Batte Viktorija Komova e arriva prima alla trave. Invece, alle parallele asimmetriche non fa alcuni elementi della routine e arriva quarta.\nAlla \"Toyota Cup\" in Giappone nel dicembre 2010 vince l'oro al corpo libero e al volteggio e l'argento alla trave, dietro a Lauren Mitchell.\nA fine Dicembre partecipa al Veronin Memorial. Arriva prima nel concorso individuale e vince la medaglia d'oro anche al corpo libero e alle parallele.\n2011: American Cup; World Cup di Bercy; Infortunio; Veronin Cup.\nLa sua prima competizione del 2011 \u00e8 l\"'AT&amp;T American Cup\", il 5 marzo. Arriva seconda nel concorso generale individuale dietro Jordyn Wieber di soli 0,068 punti. Gareggia poi alla World Cup a Bercy (Francia) il 19 e 20 marzo. Compete alla trave, alle parallele asimmetriche e al volteggio, vincendo l'oro in tutti gli attrezzi. Non compete al corpo libero.\nL'8 aprile 2011 partecipa ai Campionati Europei dove si rompe il legamento crociato del ginocchio sinistro durante il suo esercizio al volteggio ed \u00e8 costretta a ritirarsi. La sua compagna di squadra, Anna Dement'eva vince il concorso generale individuale.\nLa prima competizione dopo l'infortunio \u00e8 la Veronin Cup nel mese di Dicembre. Arriva sesta nel concorso individuale e vince la medaglia d'argento alle parallele.\n2012: Secondo titolo nazionale; Europei di Bruxelles; Giochi Olimpici di Londra.\nLa Mustafina inizia l'anno vincendo il suo secondo titolo nazionale. Viene poi convocata per far parte della squadra nazionale che competer\u00e0 ai Campionati Europei di Bruxelles dal 9 al 13 maggio. Nella finale a squadre non compete alla trave, realizza per\u00f2 eccellenti punteggi al volteggio e alle parallele, sbagliando per\u00f2 al corpo libero. La squadra russa vince la medaglia d'argento dietro la Romania.\nIn giugno prende parte alla Russian Cup. Si qualifica prima nel concorso individuale ma poi arriva seconda. Vince l'oro alle parallele e al corpo libero e l'argento alla trave.\nIl 7 luglio viene convocata a far parte della squadra russa per i Giochi Olimpici di Londra.\nDurante la giornata di qualificazione compete in tutti e quattro gli attrezzi. Si qualifica quarta nel concorso individuale, quinta alle parallele e ottava per la finale al corpo libero. Durante la finale a squadre la Mustafina compete ancora in tutti e quattro gli attrezzi. Stoppa il Yurchenko con due avvitamenti, esegue benissimo il suo esercizio a parallele e corpo libero, ma ha una serie di errori alla trave. Dopo l'esercizio al corpo libero della sua compagna di squadra Anastasija Gri\u0161ina (solo 12.466), la Mustafina e le sue compagne erano tutte in lacrime, poich\u00e9 pensavano di non aver fatto abbastanza per salire sul podio. Quando poi si sono rese conto di aver vinto la medaglia d'argento dietro agli Stati Uniti e davanti alla Romania, hanno sorriso durante tutta la cerimonia di consegna delle medaglie.\nIl 2 agosto, con delle buone prestazioni al volteggio (15.233), parallele (16.100) e corpo libero (14.600) vince la medaglia di bronzo nel concorso generale individuale nonostante una caduta alla trave e diversi sbilanciamenti, a pari merito con Alexandra Raisman che per\u00f2 arriva quarta.\nIl 6 agosto esegue un'ottima prestazione alle parallele asimmetriche che le frutta un 16.133, un punteggio sufficiente per vincere la medaglia d'oro nell'attrezzo, battendo la cinese He Kexin (15.933) e la britannica Elizabeth Tweddle (15.916). Diventa cos\u00ec la prima ginnasta russa a vincere una medaglia d'oro olimpica dopo Elena Zamolod\u010dikova ai Giochi olimpici di Sydney nel 2000.\nIl 7 agosto, nell'ultima giornata di gare, vince la medaglia di bronzo al corpo libero. Nonostante il suo punteggio (14.900) fosse uguale a quello dell'italiana e quarta classificata Vanessa Ferrari, vince la medaglia grazie alla nota di esecuzione (9.000) maggiore rispetto a quello della Ferrari (8.700).\nAvendo vinto quattro medaglie, tra cui un argento nel concorso a squadre e due bronzi nel concorso individuale e corpo libero, Alija \u00e8 la ginnasta, maschile e femminile, pi\u00f9 decorata delle Olimpiadi di Londra 2012.\nLa Mustafina compete poi alla Coppa del Mondo di Stoccarda dove vince la medaglia d'oro con la squadra.\n2013: Terzo titolo nazionale; Campionati europei, Universiade, Campionati del Mondo di Anversa.\nNel mese di Gennaio, \u00e8 annunciata la partecipazione della Mustafina alla Roche-sur-Yon World Cup ma si ritira prima della competizione.\nNel mese di Marzo, la Mustafina difende con successo il tuo titolo di campionessa nazionale con il punteggio di 59.850. La Mustafina mostra anche di aver cambiato il suo esercizio a trave con una difficolt\u00e0 di 6.6. Aiuta poi la sua squadra a vincere la medaglia d'argento nella competizione a squadre; vince infine il bronzo alle parallele dopo aver fatto un piccolo errore. Si qualifica anche per le finali a trave e corpo libero ma decide di non competere per non affaticare il suo ginocchio. Pi\u00f9 tardi, nello stesso mese, viene convocata a far parte della squadra russa per i Campionati Europei di Mosca. Alla fine di Marzo, compete alla Stella Zakharova Cup, vincendo l'oro nella finale a squadra, nel concorso individuale e alle parallele ed infine l'argento alla trave.\nNel mese di Aprile compete ai Campionati Europei di Mosca] ] dove si qualifica quarta per la finale individuale dopo un brutto esercizio alla trave. Si qualifica anche per la finale alle parallele e al corpo libero. Diventa campionessa europea superando la rumena Larisa Iordache e la sua connazionale Anastasija Gri\u0161ina. Vince anche l'oro alle parallele. Tuttavia, il giorno prima della finale al corpo libero, si ritira lasciandosi sostituire da Anastasija Gri\u0161ina.\nNel mese di Giugno l'allenatore della Mustafina, Aleksandr Aleksandrov, lascia la Russia per allenare in Brasile. La Mustafina viene allenata da Raisa Ganina in preparazione per l'Universiade di Kazan' nel mese di luglio. Tuttavia, una settimana prima della competizione, la Mustafina prende l'influenza e viene sostituita dalla prima riserva Ekaterina Kramarenko nella prova podia. Si riprende in tempo per la competizione. Vince tre medaglie d'oro (squadra, individuale, parallele e la medaglia d'argento alla trave. Si classifica invece nona al corpo libero a causa di una caduta. Viene quindi scelta per far parte della squadra russa per i Campionati del Mondo di Anversa. Essendo gi\u00e0 una certezza la sua presenza nella squadra russa, le viene permesso di saltare la Russian Cup cos\u00ec da riposarsi in vista dei Mondiali. Una settimana prima della competizione, viene annunciato che la Mustafina ha ripreso ad allenare due volteggi.\nIn qualifica la Mustafina compete nella quarta suddivisione. Cade durante la prima diagonale al corpo libero, esegue poi bene il suo primo volteggio ma cade sul secondo. Presenta poi alle parallele un esercizio facilitato per assicurarsi la finale. Si qualifica per la finale individuale in quinta posizione, in quinta anche per le parallele e in ottava posizione a trave. Si qualifica anche come seconda riserva al volteggio.\nNella finale individuale, la Mustafina porta avanti quattro esercizi puliti e vince cos\u00ec la medaglia di bronzo alle spalle delle americane Simone Biles e Kyla Ross. Nella finale a parallele, compete per settima; porta avanti un ottimo esercizio e con il punteggio di 15.033 vince la medaglia di bronzo dietro alla cinese Huang Huidan e alla Ross. Nella finale alla trave, la Mustafina gareggia per prima e ottiene il punteggio di 14.900. Dopo il suo esercizio, i suoi allenatori chiedono una revisione del suo coefficiente di difficolt\u00e0, ma viene rifiutata. Tuttavia, il suo punteggio le permette di vincere la finale davanti alla Ross e alla Biles. La Mustafina diventa la prima russa a vincere un titolo mondiale alla trave dopo Dina Ko\u010detkova nel 1996. La Mustafina diventa anche la settima ginnasta ad aver vinto una medaglia mondiale in ogni specialit\u00e0, prima di lei solo Larisa Latynina, Ljudmila Turi\u0161\u010deva, Ecaterina Szab\u00f3, Elena \u0160u\u0161unova, Lavinia Milo\u0219ovici e Svetlana Chorkina.\nNel mese di Ottobre viene annunciata la partecipazione della Mustafina alla Stuttgart World Cup, ma decide di rinunciare nel mese di novembre. Pi\u00f9 tardi viene scelta per partecipare con la squadra alla World Cup. La sua squadra vince la medaglia d'argento e la Mustafina ottiene il pi\u00f9 alto punteggio alla trave: 15.150\n2014: Quarto titolo nazionale; Europei di Sofia; Russian Cup; Campionati del Mondo di Nanchino.\nLa Mustafina si prende una pausa nel mese di Gennaio per finire i suoi esami universitari ma torna ad allenarsi subito dopo. Vince il suo quarto titolo ai Campionati Nazionali russi, raggiungendo cos\u00ec Svetlana Chorkina. Durante la finale a squadre, la sua compagna Anastasija Gri\u0161ina si infortuna al ginocchio durante l'esercizio al corpo libero. La Mustafina visibilmente scossa dall'infortunio, cade gi\u00e0 sul primo passo durante l'esercizio al corpo libero. La sua squadra vince comunque la medaglia d'argento. Cade anche durante la finale alle parallele e conclude solo sesta, ma vince la medaglia di bronzo alla trave. Viene poi convocata a far parte della squadra Russa senior per i Campionati Europei.\nA Sofia la Mustafina si presenta con un dolore all'anca. Compete solo alle parallele e alla trave durante le qualificazioni, ma compete anche al volteggio nella finale a squadre. La Russia vince il bronzo, e individualmente, la Mustafina vince l'argento alle parallele e il bronzo alla trave.\nNel mese di Agosto la Mustafina vince il concorso individuale alla Russian Cup di Penza con il punteggio di 59. 133. Nella successiva giornata di gara guida la squadra di Mosca alla medaglia d'oro insieme a Marija Paseka, Dar'ja Spiridonova e Alla Sosnickaja. Vince anche la medaglia d'argento alle parallele dietro solo a Viktorija Komova. Nell'ultima giornata di finali vince la medaglia d'oro sia a trave che al corpo libero.\nDopo la Russian Cup, viene convocata come capitano della squadra nazionale russa per i Campionati del Mondo di Nanchino.\nNel mese di ottobre compete ai Campionati del Mondo di Nanchino. Grazie soprattutto al suo contributo la squadra russa si qualifica per la finale in terza posizione dietro solo Stati Uniti e Cina. La Mustafina centra anche la finale del concorso generale individuale e le finali a parallele, trave e corpo libero. Durante l'esercizio al corpo libero \u00e8 la prima ginnasta ad eseguire un triplo giro impugnato che entra nel codice dei punteggi con il suo nome (aggiungendosi cos\u00ec al volteggio \"Mustafina\" e all'uscita da parallele che porta il suo nome). Nel corso della finale a squadre guida la sua Russia alla medaglia di bronzo dietro solo a Stati Uniti e Cina. Chiude quarta nell'individuale. Vince la medaglia di bronzo sia alla trave che al corpo libero durante le finali di specialit\u00e0, raggiungendo cos\u00ec il traguardo di 11 medaglie mondiali.\n2015: Giochi Europei di Baku.\nI Giochi Europei di Baku segnano il ritorno alle competizioni per la Mustafina dopo un periodo di stop. Con lei a rappresentare la Russia sono Viktorija Komova e Seda Tutchaljan. \nIl 14 giugno, nella prima giornata di qualificazione, che vale anche come concorso a squadre, la Mustafina ottiene i punteggi di 15,133 al volteggio e 15,200 alle parallele asimmetriche; nella seconda giornata di qualificazione ottiene i punteggi di 14,550 alla trave e 13,996 al corpo libero: contribuisce cos\u00ec alla vittoria della medaglia d'oro nel concorso a squadre. Si qualifica inoltre per la finale del concorso individuale e per le finali a parallele e corpo libero. Il 18 giugno vince la medaglia d'oro nel concorso individuale generale. Il 20 giugno con il punteggio di 15.400 vince la medaglia d'oro alle parallele e con il punteggio di 14.200 l'argento al corpo libero.\n2016: Pre-Olimpiadi.\nLa Mustafina torna a competere ai Campionati Nazionali, gareggiando solo a trave e parallele. Con due buoni punteggi contribuisce al secondo posto della squadra. Si qualifica alle finali di specialit\u00e0 a parallele e trave, vincendo in entrambe la medaglia di bronzo. Il 2 giugno partecipa alle qualificazioni per i campionati europei e si qualifica in prima posizione per la finale a parallele (15,166) e trave (14,766) e in seconda posizione per la finale a squadre, contribuendo anche con un 13,566 al corpo libero. Il 4 di giugno, grazie anche ai suoi punteggi a trave e parallele, la nazionale russa diventa campionessa d'Europa. Durante le finali di specialit\u00e0, vince il bronzo alle parallele con il punteggio di 15.100 e diventa campionessa europea alla trave con il punteggio di 15.100.\nOlimpiadi di Rio de Janeiro.\nIl 7 agosto, con la giornata di qualificazione femminile, inizia la sua seconda avventura olimpica. Compete in tutti e quattro gli attrezzi e contribuisce a far qualificare la squadra russa al terzo posto, con un complessivo di 174.620 punti. Individualmente svolge un buonissimo esercizio alle parallele asimmetriche (15.833) riuscendo a qualificarsi per la finale di specialit\u00e0 col secondo punteggio, dietro di soli 33 centesimi dalla statunitense e campionessa del mondo Madison Kocian (15.866). Un'inaspettata caduta non le permette di andare oltre a un 13.033 alla trave ma, col punteggio complessivo di 58.098, riesce a qualificarsi al sesto posto nel concorso individuale.\nIl 9 agosto, come capitano della squadra russa, compete in tutti e quattro gli attrezzi per la finale a squadre. Con degli altissimi punteggi (15.133 al volteggio, 15.933 alle parallele, 14.958 alla trave e 14.000 al corpo libero), contribuisce al secondo posto della squadra russa (176.688), che batte la Cina di circa mezzo punto (176.003).\nL'11 agosto con delle buone prestazioni su tutti e quattro gli attrezzi e con un punteggio complessivo di 58.665, vince la medaglia di bronzo nel concorso individuale dietro alle statunitensi Simone Biles e Alexandra Raisman. Per la Mustafina questo \u00e8 il secondo bronzo consecutivo vinto nell'all-around ai Giochi Olimpici.\nIl 14 agosto, Mustafina compete nella finale a parallele, vincendo l'oro con 15,900 (6,8 di difficolt\u00e0), e difende il suo titolo di Londra 2012, davanti all'americana Madison Kocian e la tedesca Sophie Scheder. Raggiunge quindi Svetlana Chorkina come ginnasta russa (considerando a partire dal 1992) ad aver vinto il maggior numero di medaglie olimpiche, sette.\nDopo alcuni mesi di riposo successivi alle olimpiadi di Rio, il 3 novembre 2016 convola a nozze a Krasnodar con il bobbista Aleksej Zajcev. Nel gennaio 2017 viene annunciata la sua gravidanza, con la nascita della figlia nel mese di luglio.\nRiprende a gareggiare nel settembre del 2017, con il progetto di rientrare in gara ai Campionati europei del 2018.\n2018.\nLa Mustafina ritorna a competere ai Campionati nazionali russi. Nel primo giorno di competizione risulta essere particolarmente convincente: presenta la stessa coreografia al corpo libero del 2014, completa di \"double Arabian\" in prima diagonale, e conclude quattro solidi esercizi. Vince l'oro con la squadra e si classifica terza nel concorso individuale. Durante la finale, tuttavia, una caduta al volteggio la fa concludere al quarto posto. Cade anche durante la finale alle parallele, concludendo al sesto posto, e tocca la trave nella finale di specialit\u00e0, finendo al quarto posto. Pi\u00f9 tardi, nello stesso mese, annuncia il divorzio dal marito. Nel mese di ottobre viene scelta per rappresentare la Russia ai campionati del mondo di Doha. Gareggia alle parallele, alla trave e al corpo libero. La squadra si classifica al secondo posto per la finale a squadre e la Mustafina si classifica per la finale alle parallele asimmetriche con il sesto punteggio. La squadra vince la medaglia d'argento e si qualifica con due anni di anticipo alle Olimpiadi di Tokyo 2020. Nella finale di specialit\u00e0, la Mustafina conclude al quinto posto alle parallele asimmetriche.\n2019.\nLa Mustafina inizia l'anno agonistico ai Campionati nazionali russi, tornando a gareggiare su tutti e quattro gli attrezzi. Vince la medaglia d'oro con la squadra e la medaglia di bronzo sia nel concorso individuale che al corpo libero. Gareggia alla Coppa del Mondo di Stoccarda, ma una caduta alla trave non le consente di andare oltre il quinto posto nel concorso individuale. Gareggia poi alla Coppa del Mondo di Birmingham. Cade nuovamente alla trave, ma riesce a recuperare con gli altri attrezzi, vincendo la medaglia d'oro nel concorso individuale.\n2021.\nA febbraio annuncia l'inizio della sua attivit\u00e0 come allenatrice della squadra nazionale junior. L'8 giugno annuncia ufficialmente il suo ritiro dalla ginnastica artistica."}
{"id": "3793649", "revid": "1573940", "url": "https://it.wikipedia.org/wiki?curid=3793649", "title": "Caviphantes", "text": "Caviphantes \u00e8 un genere di ragni appartenente alla famiglia Linyphiidae.\nDistribuzione.\nLe cinque specie oggi attribuite a questo genere sono state rinvenute nella regione olartica: l'unico endemismo, \"C. flagellatus\" proviene dalla Cina.\nIn Italia sono stati reperiti esemplari di \"C. saxetorum\" in Lombardia.\nTassonomia.\nConsiderato un sinonimo anteriore di \"Lessertiella\" , da un lavoro sulla specie tipo \"Lessertiella dobrogica\" , eseguito da Wunderlich nel 1979; \u00e8 anche sinonimo anteriore di \"Maxillodens\" , a seguito di uno studio sulla specie tipo \"Maxillodens flagellatus\" , eseguito da Eskov &amp; Marusik nel 1994.\nA maggio 2011, si compone di cinque specie:"}
{"id": "3793655", "revid": "1833487", "url": "https://it.wikipedia.org/wiki?curid=3793655", "title": "Moscow (Idaho)", "text": "Moscow \u00e8 una citt\u00e0 degli Stati Uniti d'America nella Contea di Latah sita nel nord dell'Idaho, al confine con lo Stato di Washington, ed \u00e8 la sede della Universit\u00e0 dell'Idaho, principale ateneo dello Stato e rinomato centro di ricerca per le scienze agrarie. A 13\u00a0km ad ovest si trova, nella citt\u00e0 di Pullman, la Washington State University.\nAnche se l'universit\u00e0 \u00e8 il maggior centro dell'impiego a Moscow, la citt\u00e0 riveste notevole importanza per le sue attivit\u00e0 agricole e commerciali per la regione di Palouse. Secondo il censimento del 2010 la sua popolazione era di 23.800 abitanti.\nMoscow \u00e8 la citt\u00e0 principale della micro-area metropolitana di Moscow, inclusa nella Contea di Latah. \nLa citt\u00e0 \u00e8 ubicata nella zona oraria del Pacifico ad una quota di 786 m s.l.m. \u00c8 attraversata dall'autostrada U.S. Route 95 (da nord a sud) e dalla strada statale 8 (da est ad ovest), entrambe passanti per il centro della citt\u00e0. Esiste anche un piccolo aeroporto a circa 6.4\u00a0km dal centro della citt\u00e0."}
{"id": "3793656", "revid": "163662", "url": "https://it.wikipedia.org/wiki?curid=3793656", "title": "Alfred Vohrer", "text": "Per il cinema, gir\u00f2, tra la fine degli anni cinquanta e la met\u00e0 degli anni settanta, una cinquantina di film, soprattutto di genere giallo.\nDiresse inoltre diversi episodi di serie televisive quali \"Der Kommissar\", \"Il commissario K\u00f6ster\", \"La clinica della Foresta Nera\" e - soprattutto - \"L'ispettore Derrick\".\nIn qualche produzione, \u00e8 apparso con lo pseudonimo di Freddy Gregor."}
{"id": "3793657", "revid": "599013", "url": "https://it.wikipedia.org/wiki?curid=3793657", "title": "Emmit King", "text": "Biografia.\nNato a Bessemer, comune dell'Alabama, conquist\u00f2 la medaglia d'oro nella staffetta 4\u00d7100 metri ai campionati mondiali di , assieme a Willie Gault, Calvin Smith e Carl Lewis. Fu inoltre convocato in Nazionale in occasione dei Giochi olimpici di e , sempre nella 4\u00d7100 metri, dove tuttavia non gareggi\u00f2.\n\u00c8 morto il 28 novembre 2021 nella citt\u00e0 natia di Bessemer, all'et\u00e0 di 62 anni, in seguito ad uno scontro a fuoco con un altro uomo, rimasto ucciso sul colpo."}
{"id": "3793665", "revid": "767487", "url": "https://it.wikipedia.org/wiki?curid=3793665", "title": "Juninho (calciatore 1990)", "text": "Carriera.\nClub.\nLa sua carriera da calciatore professionista inizia nel 2009 quando milita nelle giovanili dell'Audax SP. Grazie alle sue doti calcistiche, viene notato dai dirigenti del Figueirense che decidono di acquistarlo, a stagione in corso, con la formula del prestito con diritto di riscatto. Debutta con la sua nuova squadra l'8 aprile 2009 nel match disputatosi contro il Ponte Preta. A fine stagione, dopo aver conquistato insieme ai suoi compagni di squadra la partecipazione al prossimo campionato di S\u00e9rie A, il suo cartellino viene riscattato interamente dalla societ\u00e0 di Florian\u00f3polis."}
{"id": "3793676", "revid": "339392", "url": "https://it.wikipedia.org/wiki?curid=3793676", "title": "Aeroporto M'Poko", "text": ""}
{"id": "3793678", "revid": "101067", "url": "https://it.wikipedia.org/wiki?curid=3793678", "title": "Le donne non ci vogliono pi\u00f9 bene", "text": "Le donne non ci vogliono pi\u00f9 bene, \u00e8 un inno dei militi fascisti durante la Repubblica Sociale Italiana.\nStoria dell'inno.\nTesto composto nel 1944 dal diciannovenne Mario Castellacci , allora giovane allievo ufficiale della Guardia Nazionale Repubblicana, musiche di Gino Fogliata. Ebbe molto successo tra i giovani fascisti. Le prime strofe erano cantate dagli uomini, cui rispondevano, con le ultime, le ausiliarie della RSI. Il testo consta di due sonetti, con rima ABBA ABBA CDE CDE."}
{"id": "3793679", "revid": "729019", "url": "https://it.wikipedia.org/wiki?curid=3793679", "title": "Stazione di Mazara del Vallo", "text": "La stazione di Mazara del Vallo \u00e8 la stazione ferroviaria a servizio della citt\u00e0 di Mazara del Vallo, posta al km 137+66 della linea Alcamo Diramazione-Castelvetrano-Trapani, in Sicilia.\nStrutture e impianti.\nLa stazione \u00e8 costituita da un fabbricato viaggiatori centrale a due livelli, munito di pensilina sul primo binario, al quale si affianca dal \"lato Palermo\" un esercizio commerciale, un parcheggio e il vecchio fabbricato viaggiatori in disuso.\nLa stazione \u00e8 gestita in telecomando dal DCO di Palermo ed \u00e8 servita dai treni regionali operati da Trenitalia sulla relazione Trapani-Castelvetrano-Piraineto.\nLinea ferrata.\nIl fascio binari \u00e8 costituito da tre binari non elettrificati a scartamento normale, di cui due muniti di marciapiedi per servizio viaggiatori e uno di corretto tracciato. I binari non di corsa hanno lunghezza utile di 247 m.\nDotazioni della stazione.\nLa stazione di Mazara del Vallo \u00e8 dotata di doppio segnalamento di protezione e partenza. Essa \u00e8 inoltre dotata di rifornitore d'acqua, e di un ponte a bilico lungo 9\u00a0m con portata di 40t.\nIn stazione sono vietate le manovre a spinta sui binari di corsa e su quelli non indipendenti dai binari stessi, sia in \"direzione Palermo\" che in \"direzione Trapani\"."}
{"id": "3793681", "revid": "339392", "url": "https://it.wikipedia.org/wiki?curid=3793681", "title": "Aeroporto Internazionale di Bangui-M'Poko", "text": ""}
{"id": "3793682", "revid": "339392", "url": "https://it.wikipedia.org/wiki?curid=3793682", "title": "Bangui M'Poko International Airport", "text": ""}
{"id": "3793686", "revid": "1573940", "url": "https://it.wikipedia.org/wiki?curid=3793686", "title": "Bothrops lutzi", "text": "Bothrops lutzi () \u00e8 un serpente della famiglia dei viperidi, endemico del Brasile.\nEtimologia.\nPrende il nome da Adolpho Lutz, medico brasiliano."}
{"id": "3793687", "revid": "697352", "url": "https://it.wikipedia.org/wiki?curid=3793687", "title": "Clearwater (fiume)", "text": "Il Clearwater (in lingua inglese \"Clearwater River\") \u00e8 un fiume che scorre a nord dell'Idaho nel nord-ovest degli Stati Uniti ed \u00e8 un affluente dello Snake.\nGeografia.\nHa un corso di 119\u00a0km e venne esplorato dalla spedizione di Lewis e Clark agli inizi del XIX secolo.\nLa diga Dworshak venne costruita sul fiume Clearwater nei primi anni 1970.\nIl confine tra gli Stati di Washington e Idaho \u00e8 stato definito dal meridiano passante per la confluenza del fiume Clearwater e dello Snake, nei pressi di Lewiston."}
{"id": "3793691", "revid": "767487", "url": "https://it.wikipedia.org/wiki?curid=3793691", "title": "Marc H\u00f6cher", "text": ""}
{"id": "3793695", "revid": "767487", "url": "https://it.wikipedia.org/wiki?curid=3793695", "title": "Rogelio", "text": "Origine e diffusione.\n\u00c8 l'attuale forma spagnola dal nome tardo latino \"Rogelius\", derivato forse dal nome \"Rogatus\", a sua volta proveniente dal latino \"rogatus\", \"richiesta\"; il significato \u00e8 dunque \"richiesto\", \"per cui abbiamo pregato\", lo stesso del nome Saul. Viene per\u00f2 accostato anche al nome Ruggero.\nOnomastico.\nL'onomastico si pu\u00f2 festeggiare il 16 settembre in memoria di san Rogelio (o Rogello) martire assieme al compagno Serviodeo a Cordova."}
{"id": "3793701", "revid": "767487", "url": "https://it.wikipedia.org/wiki?curid=3793701", "title": "Portamento (album)", "text": "Portamento \u00e8 il secondo album del gruppo musicale statunitense The Drums. \u00c8 stato pubblicato in Italia nel 2011."}
{"id": "3793702", "revid": "339392", "url": "https://it.wikipedia.org/wiki?curid=3793702", "title": "Aeroporto Internazionale di Bangui M'Poko", "text": ""}
{"id": "3793706", "revid": "767487", "url": "https://it.wikipedia.org/wiki?curid=3793706", "title": "Trofeo ZS\u0160DI 2010", "text": "Il Trofeo ZS\u0160DI 2010, trentaquattresima edizione della corsa e valida come evento dell'UCI Europe Tour 2010 categoria 1.2, si svolse il 7 marzo 2010. Fu vinta dallo sloveno Marko Kump che giunse al traguardo con il tempo di 3h42'47\".\nTagliarono il traguardo 68 ciclisti."}
{"id": "3793711", "revid": "47767", "url": "https://it.wikipedia.org/wiki?curid=3793711", "title": "Saulius", "text": ""}
{"id": "3793717", "revid": "287204", "url": "https://it.wikipedia.org/wiki?curid=3793717", "title": "Club San Fernando", "text": "Il Club San Fernando \u00e8 stata una societ\u00e0 calcistica argentina di San Fernando, fondata il 25 novembre 1905.\nStoria.\nLa societ\u00e0 venne fondata a San Fernando nel 1905 con il nome \"Club Atl\u00e9tico San Fernando\": i fautori della creazione furono dei membri staccatisi dal Tiro Federal. Nel 1919 la societ\u00e0 ottenne la promozione alla Divisi\u00f3n Intermedia; affiliatosi alla Asociaci\u00f3n Argentina de Football, nel 1922 partecip\u00f2 per la prima volta a un torneo di massima serie, la Copa Campeonato. Il 3 marzo 1923 cambi\u00f2 nome in Club San Fernando in seguito alla fusione con il Club Social Uni\u00f3n; nella Copa Campeonato di quell'anno chiuse al 17\u00ba posto. Nel 1924 miglior\u00f2 l'andamento, chiudendo 10\u00ba; a questo piazzamento ne segu\u00ec uno negativo: nel 1925 termin\u00f2 al penultimo posto con 13 punti, insieme a Boca Juniors e Argentinos Juniors. Nel 1926, ultimo torneo disputato con la AAF, ottenne la sua miglior posizione: 9\u00ba su 18 squadre. Nel 1927 partecip\u00f2 alla Primera Divisi\u00f3n della neonata AAAF, piazzandosi 15\u00ba su 34. In quell'anno, il club contava 700 soci e un capitale di 120.000 pesos. Nel 1928 chiuse 17\u00ba su 36, mentre nel corso del Concurso Est\u00edmulo 1929 giunse al 7\u00ba posto nel gruppo \"pari\". Nell'ultima edizione della Primera Divisi\u00f3n della AAAF, quella del 1930, si piazz\u00f2 19\u00ba. La prestazione nel corso della Copa Campeonato 1931 fu estremamente negativa: su 15 partite perse 14 volte e vinse un solo incontro. Il club fu pertanto retrocesso in seconda serie. Nel 1932 al Club San Fernando si aggiunsero i membri del San Fernando Hockey Club."}
{"id": "3793720", "revid": "179980", "url": "https://it.wikipedia.org/wiki?curid=3793720", "title": "Club Atl\u00e9tico San Fernando", "text": ""}
{"id": "3793721", "revid": "767487", "url": "https://it.wikipedia.org/wiki?curid=3793721", "title": "Necmi Onar\u0131c\u0131", "text": ""}
{"id": "3793722", "revid": "838137", "url": "https://it.wikipedia.org/wiki?curid=3793722", "title": "Odo Fusi Pecci", "text": "Biografia.\nNato a Cingoli il 29 giugno 1920, \u00e8 stato ordinato presbitero il 19 dicembre 1942. Si \u00e8 laureato in Teologia dogmatica e in Lettere.\nMinistero episcopale.\nIl 15 luglio 1971 \u00e8 stato eletto vescovo di Senigallia, ricevendo la consacrazione episcopale, il 29 agosto, per le mani del vescovo Ersilio Tonini, con inizio del ministero episcopale in diocesi il 12 settembre 1971.\nHa ricoperto il ruolo di segretario (dal 1976 al 1991) e poi di presidente (dal 1991 al 1997) della Conferenza episcopale marchigiana. \u00c8 stato membro della Commissione Episcopale per il Clero (nel periodo 1979-1991) e del Consiglio Permanente (1991-1997) della Conferenza Episcopale Italiana. Inoltre preside (1986-1996) e moderatore (1995-1997) dell'Istituto Teologico Marchigiano, nonch\u00e9 presidente dell'Istituto Superiore Regionale di Scienze Religiose (1986-1997).\nHa celebrato il sinodo diocesano.\nDal 21 gennaio 1997 \u00e8 stato vescovo emerito di Senigallia.\n\u00c8 deceduto nella casa di riposo dell'Opera Pia Mastai Ferretti a Senigallia nel pomeriggio del 20 marzo 2016 all'et\u00e0 di 95 anni.\nLe esequie si sono tenute il 23 marzo alle 10 nella cattedrale di San Pietro apostolo a Senigallia e sono state presiedute dal cardinale Edoardo Menichelli, arcivescovo di Ancona-Osimo. La salma \u00e8 stata poi tumulata nella cripta dei vescovi.\nGenealogia episcopale.\nLa genealogia episcopale \u00e8:"}
{"id": "3793724", "revid": "767487", "url": "https://it.wikipedia.org/wiki?curid=3793724", "title": "Camas prairie", "text": "Il nome camas prairie che si riferisce a diverse aree geografiche nell'ovest degli Stati Uniti, \u00e8 derivato dalla locale pianta perenne camassia o camas ed include zone comprese negli stati dell'Idaho, Montana, Oregon e Washington. I tuberi di camas sono stati un'importante fonte di cibo per i nativi americani.\nIdaho.\nStoria.\nChiamata cos\u00ec per la fioritura blu, la camas era un'importante fonte di cibo per tutti i nativi americani all'interno del nord-ovest della Camas prairie, tradizionale luogo di ritrovo dei Nasi Forati.\nFu una grande prateria luogo di incontro della trib\u00f9 dei Nasi Forati che ivi raccolsero le radici camas per migliaia di anni. Diversi gruppi di Nasi Forati si riunirono al Lago Tolo ai primi di giugno 1877 in previsione di accedere alla riserva del loro popolo. In risposta al movimento forzato e ad altre azioni ostili, diversi giovani Nasi Forati misero in atto delle scaramucce che portarono allo scoppio della guerra dei Nasi Forati.\nLa Camas prairie \u00e8 una grande area, per gran parte di propriet\u00e0 privata, che si estende per molti chilometri fra i fiumi Salmon e Clearwater. La maggior parte dell'area \u00e8 agricola e la sua zona nord ricade nella riserva nazionale dei Nasi Forati."}
{"id": "3793732", "revid": "205250", "url": "https://it.wikipedia.org/wiki?curid=3793732", "title": "Andrea Ercoli", "text": "Biografia.\nNato e cresciuto nel rione Trastevere, Ercoli nel 1923, grazie all'amicizia tra il fratello Giuseppe ed il difensore Augusto Parboni, entra nel settore giovanile della S.S. Lazio, come raccattapalle. Da questo momento la sua vita sar\u00e0 indissolubilmente legata a questa societ\u00e0 e ai colori biancocelesti. Dopo essersi diplomato geometra nel 1933, frequenta la Scuola Allievi Ufficiali di Spoleto giocando anche nella squadra di calcio locale. Dopo la morte prematura del fratello Giuseppe, Andrea assume la responsabilit\u00e0 dell'azienda agricola di famiglia.\nIl lutto lo distoglie per un po' dalle vicende di \"casa Lazio\", ma una chiamata del presidente Eugenio Gualdi gli schiude le porte del consiglio societario. Partecipa, come capitano del Genio automobilisti, nella guerra d'Etiopia tra il 1935 ed il 1936. Rientrato in patria, diviene presidente del Trastevere, piccolo sodalizio che partecipava al campionato regionale, ma quasi subito rientra alla Lazio, e il 3 dicembre 1939 viene eletto presidente della societ\u00e0 biancoceleste. Nel 1940 per\u00f2 \u00e8 richiamato sul fronte albanese per lo scoppio della seconda guerra mondiale dal quale torna un anno dopo, trovando la Lazio in piena zona retrocessione.\nSono anni bui e sia pur con l'esercito tedesco occupante si riesce a organizzare e a vincere il Campionato romano di guerra. Nel periodo post-bellico si ricomincia con Remo Zenobi, \"deus ex machina\" delle sorti biancazzurre. Ercoli ricopre quasi tutte le cariche societarie, passando dalla carica presidenziale in due diverse occasioni negli anni quaranta a quella di vice dopo l'avvento di Umberto Lenzini. A causa dell'et\u00e0 avanzata gradualmente Ercoli si distoglie dalla vicende del club romano.\n. Riesce a vivere da lontano le vittorie dell'era Cragnotti, prima di spegnersi una mattina del settembre 2005."}
{"id": "3793734", "revid": "31269", "url": "https://it.wikipedia.org/wiki?curid=3793734", "title": "Tarzan (serie televisiva 1966)", "text": "Tarzan \u00e8 una serie televisiva statunitense in 59 episodi trasmessi per la prima volta nel corso di 2 stagioni dal 1966 al 1968. \u00c8 basata sulle avventure del personaggio di fantasia Tarzan, creato da Edgar Rice Burroughs.\nPer questo primo adattamento televisivo del personaggio di Tarzan, la parte fu offerta a Mike Henry, protagonista in quegli anni di una fortunata serie cinematografica. L'attore tuttavia si dichiar\u00f2 indisponibile e la parte and\u00f2 a Ron Ely. La serie si distingue per l'assenza del personaggio di \"Jane\", mentre come in molti altri adattamenti Tarzan \u00e8 affiancato da un ragazzino, qui interpretato da Manuel Padilla Jr., che gi\u00e0 era apparso in due episodi del Tarzan cinematografico.\nIn Italia la serie \u00e8 andata in onda negli anni ottanta su Canale 5.\nTrama.\nTarzan (Lord Greystoke), rientrato in Inghilterra ma ormai stufo della civilt\u00e0, ritorna nella giungla in Africa e, assistito dallo scimpanz\u00e9 Cheetah e da un ragazzino orfano di nome Jai, combatte contro i bracconieri e altri malvagi individui.\nPersonaggi.\nRegisti.\nTra i registi della serie sono accreditati:\nProduzione.\nLa serie fu prodotta da Banner Productions e girata in Brasile e in Messico.\nDistribuzione.\nLa serie fu trasmessa negli Stati Uniti dal 9 settembre 1966 al 5 aprile 1968 sulla rete televisiva NBC. Fu replicata sulla CBS nell'estate 1969, dal 22 maggio al 30 agosto. In Italia \u00e8 stata trasmessa con il titolo \"Tarzan\".\nAlcuni episodi furono prodotti in due parti cos\u00ec che potessero essere anche distribuiti autonomamente al cinema come lungometraggi. \u00c8 il caso di \"Tarzan's Jungle Rebellion\"(1966); \"Tarzan and the Perils of Charity Jones\"(1967); \"Tarzan and the Four O'Clock Army\"(1968); e \"Tarzan's Deadly Silence\"(1970).\nAlcune delle uscite internazionali sono state:"}
{"id": "3793735", "revid": "2146488", "url": "https://it.wikipedia.org/wiki?curid=3793735", "title": "Cambio casa, cambio vita", "text": "Cambio casa, cambio vita! \u00e8 un programma televisivo italiano in onda dal 2011 su La5, condotto da Andrea Castrignano. La trasmissione \u00e8 dedicata all'interior design e in ogni puntata vengono mostrati i reali lavori di ristrutturazione grazie ai quali cambia l'aspetto degli appartamenti. Dal 2021 il programma abbandona Mediaset ed \u00e8 disponibile solo sul Web.\nEdizioni.\nPrima edizione (2011).\nLa prima edizione del programma \u00e8 andata in onda dal 5 ottobre 2011 al 23 novembre dello stesso anno per un totale di 8 puntate.\nSeconda edizione (2012).\nLa seconda edizione del programma \u00e8 andata in onda dal 29 aprile 2012 al 5 giugno dello stesso anno per un totale di 6 puntate.\nTerza edizione (2013).\nLa terza edizione del programma \u00e8 andata in onda dal 14 maggio 2013 al 2 luglio dello stesso anno per un totale di 8 puntate.\nQuarta edizione (2014).\nLa quarta edizione del programma \u00e8 andata in onda dal 14 maggio 2014 al 2 luglio dello stesso anno per un totale di 8 puntate.\nQuinta edizione (2015).\nLa quinta edizione del programma \u00e8 andata in onda dal 6 maggio 2015 al 24 giugno dello stesso anno per un totale di 8 puntate.\nSesta edizione (2016).\nLa sesta edizione del programma \u00e8 andata in onda dall'11 maggio 2016 al 29 giugno dello stesso anno per un totale di 8 puntate.\nSettima edizione (2017).\nLa settima edizione del programma \u00e8 andata in onda dal 20 maggio 2017 all'8 luglio dello stesso anno per un totale di 8 puntate.\nOttava edizione (2018).\nL'ottava edizione del programma \u00e8 andata in onda dal 18 maggio 2018 al 6 luglio dello stesso anno per un totale di 8 puntate.\nNona edizione (2019).\nLa nona edizione del programma \u00e8 andata in onda dal 16 maggio 2019 al 11 luglio dello stesso anno per un totale di 9 puntate.\nDecima edizione (2020).\nLa decima edizione del programma \u00e8 andata in onda dal 11 giugno 2020 al 28 luglio dello stesso anno per un totale di 8 puntate.\nUndicesima edizione (2021).\nDopo dieci edizioni sul piccolo schermo, la trasmissione di successo dedicata al mondo dell\u2019interior design, sbarca sul web dall'8 giugno 2021 con un nuovo format ancora pi\u00f9 coinvolgente e ricco di contenuti. \nSigla.\nLa sigla iniziale del programma \u00e8 la canzone \"Heaven\" di Emeli Sand\u00e9."}
{"id": "3793737", "revid": "767487", "url": "https://it.wikipedia.org/wiki?curid=3793737", "title": "Ahmet Berman", "text": ""}
{"id": "3793740", "revid": "1494169", "url": "https://it.wikipedia.org/wiki?curid=3793740", "title": "Classe Citt\u00e0", "text": ""}
{"id": "3793743", "revid": "1310927", "url": "https://it.wikipedia.org/wiki?curid=3793743", "title": "Mike van Duinen", "text": "Carriera.\nClub.\nDebutta il 22 maggio 2011 nella vittoria esterna per 2-1 contro il subentrando all'83\u00ba minuto a Charlton Vicento.\nDebutta dal primo minuto il 14 agosto 2011 in Eredivisie, nella sconfitta esterna per 4-2 contro il Groningen dove segna l'ultimo gol della partita.\nIl suo secondo gol arriva due giornate dopo, il 28 agosto, nella vittoria esterna per 3-0 contro il all'87\u00ba minuto, grazie all'assist di Jens Toornstra.\nIl terzo gol lo sigla il 9 dicembre 2011 contro l'Heracles Almelo nella vittoria interna per 2-0.\nRealizza la prima rete dell\u2019Eredivisie 2018-2019 con la maglia del nel match di apertura del torneo contro l\u2019 (match perso 3-2), siglando, inoltre, una doppietta.\nIl 3 febbraio 2019 realizza una doppietta nei minuti di recupero nel match casalingo contro l\u2019, ribaltando il risultato sul 4-3.\nStatistiche.\nPresenze e reti nei club.\n\"Stastistiche aggiornate al 5 ottobre 2012.\""}
{"id": "3793748", "revid": "767487", "url": "https://it.wikipedia.org/wiki?curid=3793748", "title": "Mustafa Ertan", "text": "Con la maglia della sua nazionale ha preso parte ai Mondiali del 1954, mettendo a segno una rete."}
{"id": "3793749", "revid": "599013", "url": "https://it.wikipedia.org/wiki?curid=3793749", "title": "Hans Deunk", "text": "Carriera.\nClub.\nDeunk cominci\u00f2 la carriera con la maglia del Moss, vincendo in squadra la Coppa di Norvegia 1983. Nel 1984 pass\u00f2 al Fredrikstad e vinse immediatamente la Coppa di Norvegia 1984: divent\u00f2 cos\u00ec il primo calciatore a vincere due edizioni consecutive della competizione, con due maglie diverse.\nNel 1989 torn\u00f2 al Moss, mentre nel 1990 si accord\u00f2 con l'Ekholt, club militante nelle divisioni inferiori del calcio norvegese.\nNazionale.\nDeunk gioc\u00f2 6 partite per la , con una rete all'attivo. Esord\u00ec il 27 aprile 1982, nel 3-1 inflitto alla . Il 12 ottobre dello stesso anno, segn\u00f2 la prima rete, nel pareggio per 2-2 contro la . Il 13 novembre 1982, disput\u00f2 l'unico incontro per la Nazionale maggiore, nell'amichevole persa per 1-0 contro il ."}
{"id": "3793752", "revid": "767487", "url": "https://it.wikipedia.org/wiki?curid=3793752", "title": "The Life of Napoleon", "text": "The Life of Napoleon \u00e8 un cortometraggio muto del 1909 diretto da J. Stuart Blackton. Fu distribuito in sala diviso in due parti, \"The Life Drama of Napoleon Bonaparte and the Empress Josephine\" e \"Napoleon, the Man of Destiny\".\nIl ruolo di Napoleone era interpretato da William Humphrey.\nTrama.\nIl film narra di Napoleone Bonaparte, il famoso imperatore di Francia, un uomo ambizioso e passionale allo stesso tempo, che in giovinezza prov\u00f2 tanti amori tra cui quello per l'imperatrice Giosefina. Egli conquist\u00f2 quasi tutta l'Europa allora conosciuta facendo tantissime battaglie vincendole tutte, tranne quella di Waterloo del 1815 in cui sub\u00ec una disastrosa sconfitta e fu mandato in esilio nell'Isola di Sant'Elena dove mor\u00ec nel 1821.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla Vitagraph Company of America e diviso in due parti, il film usc\u00ec nelle sale cinematografiche statunitensi con il titolo \"The Life Drama of Napoleon Bonaparte and the Empress Josephine\" il 6 aprile 1909. Il 10 aprile, usc\u00ec la seconda parte, \"Napoleon, the Man of Destiny\"."}
{"id": "3793753", "revid": "481666", "url": "https://it.wikipedia.org/wiki?curid=3793753", "title": "Napoleon and the Empress Josephine", "text": ""}
{"id": "3793754", "revid": "663182", "url": "https://it.wikipedia.org/wiki?curid=3793754", "title": "Gherardo Gossi", "text": "\u00c8 collaboratore abituale dei registi Guido Chiesa, Daniele Vicari e Daniele Gaglianone, per i quali ha curato la fotografia di buona parte delle loro opere, sia documentarie che di finzione. \nBiografia.\nAppassionato di cinema e fotografia, segue all'universit\u00e0 di Torino i corsi di storia e critica del cinema di Gianni Rondolino, pur senza concludere gli studi. Inizia la propria carriera professionale come operatore in una rete televisiva torinese, Teleuropa 3, per poi fondare con Lucia Moisio e Walter Buccino la societ\u00e0 di produzione MDP Cinema e Video, che realizza documentari e cortometraggi.\nNella troupe del direttore della fotografia Claudio Meloni lavora ad alcune serie televisive e al film \"Zen\" (1987) diretto da Gian Vittorio Baldi. Fra la fine degli anni ottanta e i primi novanta lavora molto anche in campo pubblicitario.\nIl suo esordio come direttore della fotografia di un lungometraggio cinematografico coincide con quello alla regia di Guido Chiesa, \"Il caso Martello\" (1992). \u00c8 l'inizio di un proficuo sodalizio professionale che si sviluppa sia attraverso documentari che film di finzione, tra cui spicca \"Il partigiano Johnny\" (2000), tratto dall'omonimo romanzo di Beppe Fenoglio, per il quale Ghossi realizza una \u00absplendida fotografia quasi monocromatica\u00bb. Nel 2000 cura le immagini anche di un altro film di ambientazione piemontese e tema partigiano, \"I nostri anni\", caratterizzato da una mescolanza di linguaggi e formati, che segna l'inizio di un'altra collaborazione duratura, con Daniele Gaglianone.\nUn altro cineasta che Gossi accompagna fin dagli esordi \u00e8 Daniele Vicari, co-regista con Guido Chiesa del documentario sul movimento operaio torinese \"Non mi basta mai\" e poi regista di lungometraggi di finzione a partire da \"Velocit\u00e0 massima\" (2002)."}
{"id": "3793755", "revid": "481666", "url": "https://it.wikipedia.org/wiki?curid=3793755", "title": "Napoleon, the Man of Destiny", "text": ""}
{"id": "3793758", "revid": "767487", "url": "https://it.wikipedia.org/wiki?curid=3793758", "title": "\u015e\u00fckr\u00fc Ersoy", "text": ""}
{"id": "3793759", "revid": "287204", "url": "https://it.wikipedia.org/wiki?curid=3793759", "title": "Sukru Ersoy", "text": ""}
{"id": "3793765", "revid": "729019", "url": "https://it.wikipedia.org/wiki?curid=3793765", "title": "Isola Raketa", "text": "L'isola Raketa (in russo \u043e\u0441\u0442\u0440\u043e\u0432 \u0420\u0430\u043a\u0435\u0442\u0430, \"ostrov Raketa\") \u00e8 un'isola russa del gruppo delle isole di Dem'jan Bednyj che fanno parte dell'arcipelago di Severnaja Zemlja e sono bagnate dal mare di Kara.\nAmministrativamente fa parte del Tajmyrskij rajon del Territorio di Krasnojarsk, nel Distretto Federale Siberiano.\nGeografia.\nL'isola si trova nella parte nord-occidentale dell'arcipelago, a una distanza di 8,2\u00a0km a nord-ovest dell'isola Komsomolets ed \u00e8 situata al centro del gruppo di Dem'jan Bednyj. A nord-ovest di Raketa, a 1,7\u00a0km, si trova l'isola Ut\u00ebnok, mentre 1,4\u00a0km a est c'\u00e8 l'isola Glavnyj.\nRaketa ha una forma allungata, misura 1,2\u00a0km da nord a sud ed \u00e8 larga circa 450\u00a0m; deve a questa forma il suo nome che in italiano significa \"razzo\" o \"missile\"."}
{"id": "3793770", "revid": "767487", "url": "https://it.wikipedia.org/wiki?curid=3793770", "title": "Stanley Elbers", "text": "Carriera.\nClub.\nDebutta il 28 agosto 2011 nella vittoria esterna per 0-3 contro il De Graafschap venendo sostituito al 75' da Tjaronn Chery.\nNell'estate del 2013 passa all'Helmond Sport."}
{"id": "3793771", "revid": "72396", "url": "https://it.wikipedia.org/wiki?curid=3793771", "title": "Zeus (trojan)", "text": "Zeus (o Zbots) \u00e8 un Trojan che ruba informazioni bancarie tramite sistemi quali keylogger e compilazione di form. Zeus viene distribuito tramite download non autorizzati dall'utente e tramite il phishing. Identificato la prima volta nel luglio 2007 quando fu utilizzato per rubare informazioni dal Dipartimento dei Trasporti degli Stati Uniti, divenne di pi\u00f9 larga diffusione nel marzo 2009. Nel luglio 2009, l'azienda di sicurezza Prevx scopr\u00ec che Zeus aveva compromesso 74.000 account FTP su siti di compagnie come Bank of America, NASA, Monster, ABC, Oracle, Play.com, Cisco, Amazon e BusinessWeek.\nProliferazione.\nI computer che controllano questo Trojan sono diffusi in 196 nazioni. Le cinque nazioni con i casi pi\u00f9 significativi sono Egitto, Stati Uniti, Messico, Arabia Saudita e Turchia. Insieme, 2.411 aziende e organizzazioni hanno affermato di essere stati infettati dalle operazioni criminali che vengono eseguite da questo malware.\nSistemi operativi bersagliati.\nIl malware Zeus bersaglia solo i computer con Windows, e la maggior parte dei computer che eseguono Windows Vista, e si pensa che la nuova versione possa infettare anche Vista SP1 (Service Pack 1).\nInformazioni bersagliate.\nOgni criminale pu\u00f2 controllare il tipo di informazione a cui \u00e8 interessato e rifinire Zeus per rubare solo quelli. Gli esempi includono credenziali di accesso per social network, account e-mail, banking online o altri servizi finanziari. I principali siti in cui vengono rubate credenziali, risultano essere Facebook, Yahoo, Hi5, Metroblog, Sonico e Netlog.\nRimozione e rilevazione.\nZeus \u00e8 molto difficile da rilevare anche con gli antivirus pi\u00f9 aggiornati. Questa \u00e8 la ragione principale per cui la famiglia dei malware \u00e8 considerata la pi\u00f9 grande e pi\u00f9 diffusa in internet. L'unico modo per eliminare il malware Zeus, qualora l'antivirus non fosse riuscito nella rimozione, consiste nella re-installazione dell'intero sistema operativo facendo attenzione a non re-installare programmi anomali scaricati da internet."}
{"id": "3793786", "revid": "2033069", "url": "https://it.wikipedia.org/wiki?curid=3793786", "title": "Sui sentieri del West", "text": "Sui sentieri del West (\"The Outcasts\") \u00e8 una serie televisiva western statunitense in 26 episodi trasmessi per la prima volta nel corso di una sola stagione dal 1968 al 1969.\nTrama.\nStati Uniti, anni 1860. Il cacciatore di taglie Earl Corey collabora con l'ex schiavo nero Jemal David. I due non sono amici ma partner riluttanti, entrambi bravi nello stanare i criminali, ma entrambi bisognosi di qualcuno che possa guardare loro le spalle. Ci sono momenti in cui Earl deve decidere se schierarsi con gli uomini bianchi o sostenere Jemal. Tutta la serie si basa sui contrasti culturali tra i due e, pi\u00f9 in generale, rispecchia il clima razziale degli Stati Uniti in rapida evoluzione verso la fine degli anni 1960, periodo in cui fu prodotta.\nProduzione.\nLa serie fu prodotta da Screen Gems Television.\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti dal 1968 al 1969 sulla rete televisiva ABC.\nIn Italia \u00e8 stata trasmessa con il titolo \"Sui sentieri del West\".\nAlcune delle uscite internazionali sono state:"}
{"id": "3793790", "revid": "30610", "url": "https://it.wikipedia.org/wiki?curid=3793790", "title": "The Outcasts", "text": ""}
{"id": "3793793", "revid": "726373", "url": "https://it.wikipedia.org/wiki?curid=3793793", "title": "Il dubbio (saggio)", "text": "Il dubbio \u00e8 un saggio di Luciano De Crescenzo in cui tenta di rispondere a tre domande filosofiche: \"\u00c8 il caso o il destino a governare il mondo?\", \"Cos'\u00e8 il tempo?\", \"Cos'\u00e8 lo spazio?\""}
{"id": "3793802", "revid": "1573940", "url": "https://it.wikipedia.org/wiki?curid=3793802", "title": "Bothrops venezuelensis", "text": "Il ferro di lancia venezuelano (Bothrops venezuelensis ) \u00e8 un serpente della famiglia dei Viperidi, endemico del Venezuela."}
{"id": "3793807", "revid": "125062131", "url": "https://it.wikipedia.org/wiki?curid=3793807", "title": "Premio Goya per il miglior sonoro", "text": "Il premio Goya per il miglior sonoro (\"premio Goya al mejor sonido\") \u00e8 un premio cinematografico assegnato annualmente dall'Academia de las Artes y las Ciencias Cinematogr\u00e1ficas de Espa\u00f1a a partire dal 1987 al miglior direttore del sonoro di un film di produzione spagnola uscito nelle sale cinematografiche nel corso dell'anno precedente.\nIl plurivincitore, con 8 riconoscimenti, \u00e8 Gilles Orti\u00f3n, seguito da Alfonso Pino che ha ottenuto 7 volte il premio.\nAlbo d'oro.\nI vincitori sono indicati in grassetto, a seguire gli altri candidati."}
{"id": "3793808", "revid": "2033069", "url": "https://it.wikipedia.org/wiki?curid=3793808", "title": "The Outsider (serie televisiva 1968)", "text": "The Outsider \u00e8 una serie televisiva statunitense in 26 episodi trasmessi per la prima volta nel corso di una sola stagione dal 1968 al 1969.\nTrama.\nLos Angeles. David Ross, dopo aver passato sei anni in carcere ingiustamente ed in balia di problemi finanziari, decide di aiutare le vittime di ingiustizie e diventa detective privato.\nProduzione.\nLa serie fu prodotta da Universal TV e Universal/Public Arts Production e girata negli studios della Universal a Universal City in California.\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti dal 1968 al 1969 sulla rete televisiva NBC. \nIn Italia \u00e8 stata trasmessa con il titolo \"The Outsider\".\nAlcune delle uscite internazionali sono state:"}
{"id": "3793811", "revid": "1424839", "url": "https://it.wikipedia.org/wiki?curid=3793811", "title": "Le sigle originali dei cartoni di Italia 1", "text": "Le sigle originali dei cartoni di Italia 1 \u00e8 una raccolta di sigle di serie animate in onda su Italia 1 e su altre reti Mediaset nelle stagioni televisive 2008/09, 2009/10, 2010/11 e nei primi mesi della stagione 2011/12, pubblicata il 6 dicembre 2011.\nTracce.\nCD 1\nCD 2"}
{"id": "3793812", "revid": "767487", "url": "https://it.wikipedia.org/wiki?curid=3793812", "title": "Eti\u00ebnne Reijnen", "text": "Carriera.\nClub.\nViene acquistato dall' il 31 gennaio 2011 per 100.000 \u20ac quando era allo Zwolle.\nSegna il suo primo gol in Eredivisie il 2 dicembre 2012 nella sconfitta per 2-1 contro l'."}
{"id": "3793818", "revid": "62004", "url": "https://it.wikipedia.org/wiki?curid=3793818", "title": "Crescenzo D'Amore", "text": "Campione del mondo juniors su strada nel 1997, fu poi professionista dal 2000 al 2007 e per alcuni mesi nel 2011.\nCarriera.\nCorridore con caratteristiche di velocista, comincia a gareggiare nel ciclismo all'et\u00e0 di 11 anni. Da junior fu secondo nel chilometro a cronometro ai campionati del mondo juniores su pista 1996; vinse poi in volata la prova in linea di categoria ai campionati del mondo su strada di San Sebasti\u00e1n 1997. Gareggi\u00f2 quindi per due anni come dilettante in Toscana, prima con la Casini-Vellutex e poi con la Grassi-Mapei, imponendosi alla Vicenza-Bionde del 1999.\nPass\u00f2 professionista nel 2000 con la Mapei-Quick Step, con cui in stagione si aggiudic\u00f2 una tappa alla Vuelta a Argentina. Nel 2002 si trasfer\u00ec alla Cage Maglierie-Olmo (divenuta Tenax nel 2003), ma in due stagioni non ottenne vittorie. Nel 2004, passato a vestire la maglia dell'Acqua &amp; Sapone-Caff\u00e8 Mokambo diretta da Palmiro Masciarelli, torn\u00f2 al successo in una tappa della Settimana Internazionale di Coppi e Bartali, superando in volata J\u00e1n Svorada a Scandiano. Nel 2003 e nel 2004 partecip\u00f2 anche al Giro d'Italia, cogliendo due terzi posti in volata di gruppo, uno a San Don\u00e0 di Piave nell'edizione 2003 e uno ad Alba l'anno dopo.\nSi ritir\u00f2 dall'attivit\u00e0 a fine 2007, dopo altri due anni all'Acqua &amp; Sapone e una stagione alla OTC Doors-Lauretana. Rimasto lontano dall'agonismo per tre anni, durante i quali svolse la professione di rappresentante commerciale, torn\u00f2 al professionismo nel 2011 per gareggiare con la maglia dell'Androni Giocattoli. L'esperienza si concluse nell'aprile di quell'anno."}
{"id": "3793819", "revid": "767487", "url": "https://it.wikipedia.org/wiki?curid=3793819", "title": "Nedim G\u00fcnar", "text": ""}
{"id": "3793820", "revid": "287204", "url": "https://it.wikipedia.org/wiki?curid=3793820", "title": "Nedim Gunar", "text": ""}
{"id": "3793821", "revid": "37401", "url": "https://it.wikipedia.org/wiki?curid=3793821", "title": "Syracusae", "text": ""}
{"id": "3793824", "revid": "729019", "url": "https://it.wikipedia.org/wiki?curid=3793824", "title": "UFC 124", "text": "UFC 124: St-Pierre vs. Koscheck 2 \u00e8 stato un evento di arti marziali miste tenuto dalla Ultimate Fighting Championship l'11 dicembre 2010 al Bell Centre a Montr\u00e9al, Qu\u00e9bec, Canada. L'evento fu il quarto che l'UFC tenne al Bell Centre dopo UFC 83, UFC 97 e UFC 113 e il quinto tenuto in Canada Canada insieme a UFC 115 che si svolse a Vancouver, Columbia Britannica.\nBackground.\nUn infortunio in allenamento forz\u00f2 Jason MacDonald a rinunciare al suo combattimento contro Rafael Natal il 20 ottobre 2010. Fu sostituito dal debuttante in UFC Jesse Bongfeldt.\nIl 26 ottobre 2010, Anthony Waldburger dovette rinunciare al suo match contro Matt Riddle a causa di un infortunio venendo sostituito da Sean Pierson.\nUFC fu la prima, e unica, occasione, in cui l?UFC permise ai fan di votare il Fight of the Night via internet."}
{"id": "3793828", "revid": "123852964", "url": "https://it.wikipedia.org/wiki?curid=3793828", "title": "Ruud Boymans", "text": "Carriera.\nHa giocato nella prima divisione olandese."}
{"id": "3793830", "revid": "1543377", "url": "https://it.wikipedia.org/wiki?curid=3793830", "title": "Palouse (Washington)", "text": "Palouse \u00e8 una citt\u00e0 degli Stati Uniti sita nella Contea di Whitman, nello Stato di Washington. La popolazione era di 998 abitanti secondo il censimento del 2010. La citt\u00e0 ha preso il nome dall'omonima regione agricola nella quale \u00e8 ubicata e vi venne annessa nel 1888.\nStoria.\nPalouse venne fondata nel 1869 da William Ewing. Il comune venne fondato nel 1875 da W.P. Breeding."}
{"id": "3793834", "revid": "287204", "url": "https://it.wikipedia.org/wiki?curid=3793834", "title": "Hector Freschi", "text": ""}
{"id": "3793843", "revid": "287204", "url": "https://it.wikipedia.org/wiki?curid=3793843", "title": "Angel Grippa", "text": ""}
{"id": "3793845", "revid": "767487", "url": "https://it.wikipedia.org/wiki?curid=3793845", "title": "Rober Eryol", "text": ""}
{"id": "3793860", "revid": "767487", "url": "https://it.wikipedia.org/wiki?curid=3793860", "title": "Good Bye", "text": "Good Bye (reso graficamente come good bye) \u00e8 il diciassettesimo singolo degli High and Mighty Color, pubblicato solo digitalmente il 9 agosto 2009.\nIl disco.\n\u00c8 il secondo ed ultimo singolo estratto dall'album \"Swamp Man\".Scritto da Halca, Y\u016bsuke e Meg, il brano \u00e8 caratterizzato numerosi scream e da un assolo eseguito in duetto da entrambi i chitarristi.\nPer il singolo venne girato un videoclip, che mostrava la band eseguire il brano in una stanza quasi completamente buia, impedendo cos\u00ec la visione dei loro volti (tranne Halca, per pochi istanti) nonostante numerosi primi piani."}
{"id": "3793870", "revid": "1342360", "url": "https://it.wikipedia.org/wiki?curid=3793870", "title": "Kadri Ayta\u00e7", "text": ""}
{"id": "3793872", "revid": "287204", "url": "https://it.wikipedia.org/wiki?curid=3793872", "title": "Kadri Aytac", "text": ""}
{"id": "3793876", "revid": "123199439", "url": "https://it.wikipedia.org/wiki?curid=3793876", "title": "Lancer", "text": "Lancer \u00e8 una serie televisiva western statunitense in 51 episodi trasmessi per la prima volta nel corso di 2 stagioni dal 1968 al 1970.\nTrama.\nValle di San Joaquin, Stati Uniti, 1870. Murdoch Lancer, due volte vedovo, \u00e8 padre di due figli fratellastri, Johnny Madrid Lancer, pistolero mezzo messicano e ribelle, e Scott Lancer, laureato a Boston e soldato dell'esercito dell'Unione. Teresa O'Brien \u00e8 la figlia orfana di un aiutante nel ranch dei Murdock ed \u00e8 come una sorella per Johnny e Scott.\nGuest star.\nJoe Don Baker, Ellen Corby, Jack Elam, Sam Elliott, Bruce Dern, Ron Howard, Cloris Leachman, George Macready, Scott Marlowe, Warren Oates, Stefanie Powers, Dub Taylor, Frank McHugh.\nProduzione.\nLa serie fu prodotta da 20th Century Fox Television e girata negli studios e nel ranch della 20th Century Fox in California.\nLa serie vinse uno Spur Award nel 1970, assegnato allo sceneggiatore Andy Lewis per l'episodio \"Zee\".\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti dal 1968 al 1970 sulla rete televisiva ABC. \nIn Italia \u00e8 stata trasmessa con il titolo \"Lancer\".\nAlcune delle uscite internazionali sono state:\nRiferimenti nella cultura di massa.\nIl film del 2019 \"C'era una volta a...Hollywood\" di Quentin Tarantino include le riprese di un fittizio episodio pilota di \"Lancer\", in cui l'attore Rick Dalton (Leonardo DiCaprio) interpreta il malvagio Caleb DeCoteau, l'antagonista dell'episodio. Nel film vengono inoltre rappresentati Sam Wanamaker (interpretato da Nicholas Hammond) regista dell'episodio, e gli attori James Stacy (interpretato da Timothy Olyphant) e Wayne Maunder (interpretato da Luke Perry). "}
{"id": "3793877", "revid": "119399774", "url": "https://it.wikipedia.org/wiki?curid=3793877", "title": "S\u00e6hr\u00edmnir", "text": "Nella mitologia norrena, S\u00e6hr\u00edmnir \u00e8 la creatura uccisa e mangiata ogni notte dagli \u00c6sir e dagli einherjar.\nDescrizione.\nIl cuoco degli dei, Andhr\u00edmnir, \u00e8 responsabile dell'uccisione di S\u00e6hr\u00edmnir e della sua cottura nel calderone Eldhr\u00edmnir. Dopo che S\u00e6hr\u00edmnir \u00e8 stato mangiato, torna in vita per fornire nuovo cibo il giorno successivo. S\u00e6hr\u00edmnir viene citato nell'\"Edda poetica\", scritta nel XIII secolo a partire da materiale precedente, e nell'\"Edda in prosa\", scritta sempre nel XIII secolo da Snorri Sturluson.\nLa figura sul trono di H\u00e1r cita questa stanza nell'Edda in prosa, e per la precisione nel libro \"Gylfaginning\", affermando che S\u00e6hr\u00edmnir \u00e8 un cinghiale. Alcuni scolari hanno tradotto la \"Edda poetica\", ripresa nell\"'Edda in prosa\", affermando che non fa riferimento ad un particolare genere animale. Un altro problema \u00e8 dato dall'etimologia apparentemente contraddittoria del nome della creatura, e secondo alcuni studiosi l'uccisione rituale dell'animale potrebbe avere fondamento nelle pratiche religiose del paganesimo germanico.\nEtimologia.\nL'etimologia del termine norreno \"S\u00e6hr\u00edmnir\" \u00e8 problematica. In contraddizione con la descrizione del \"Gylfaginning\" secondo cui sarebbe un cinghiale, \"S\u00e6hr\u00edmnir\" \u00e8, secondo i moderni studi, tradotta in \"bestia marina fuligginosa\" o \"animale marino fuligginoso\" (che potrebbe essere legato al norreno \"sey\u00f0ir\", ovvero 'fosso di cottura'). Gli studiosi hanno cercato di spiegare le varie contraddizioni.\nCitazioni.\nS\u00e6hr\u00edmnir viene citata una volta nell'Edda poetica e due volte nell'Edda in prosa. Nel poema dell'Edda poetica intitolato \"Gr\u00edmnism\u00e1l\", Gr\u00edmnir (il dio Odino travestito) parla della creatura. La traduzione della relativa stanza varia:\nNel capitolo 38 del libro \"Gylfaginning\" dell'Edda in prosa, Gangleri (re Gylfi travestito) dice che \"dici che tutti gli uomini caduti in battaglia dall'inizio del mondo stanno ora con Odino nel Valhalla. Cosa gli offre come cibo? Immagino che ci sia molta gente\". H\u00e1r risponde che \u00e8 vero che ci sono innumerevoli persone, e molti ne devono ancora arrivare, ma \"sembreranno pochi quando il lupo arriver\u00e0\". Comunque H\u00e1r aggiunge che il cibo non \u00e8 un problema, dato che le persone nel Valhalla non saranno mai abbastanza perch\u00e9 la carne di S\u00e6hr\u00edmnir (che definisce specificamente un cinghiale) non sia sufficiente a sfamarli. H\u00e1r dice anche che S\u00e6hr\u00edmnir viene cucinato ogni giorno dal cuoco Andhr\u00edmnir nel calderone Eldhrimnir, e che la sera successiva \u00e8 di nuovo intera. H\u00e1r cita la succitata stanza della \"Gr\u00edmnism\u00e1l\" come fonte. Gangleri chiede quindi se Odino mangia lo stesso cibo, al che H\u00e1r risponde che Odino fornisce il cibo sul suo tavolo ai suoi lupi, e lo stesso Odino consuma solo vino, non necessitaqndo di cibo (e di nuovo H\u00e0r cita la \"Gr\u00edmnism\u00e1l\" a supporto).\nUn'ultima citazione dell'animale appare in una lista di nomi di maiali nella sezione \"Nafna\u00feulur\" del libro \"Sk\u00e1ldskaparm\u00e1l\" dell'Edda in prosa.\nTeorie.\nLo studioso Rudolf Simek afferma che il tema dell'eterna rinascita dell'animale si trova anche nei miti delle capre del dio Thor (Tanngnj\u00f3str e Tanngrisnir) e potrebbe indicare riti sacrificali delle pratiche sciamaniche. Simek trova una differenza tra la \"Gr\u00edmnism\u00e1l\" e la \"Gylfaginning\", e la spiega come risultato dell'abbellimento fatto nella parte di Snorri, che afferma possedere pi\u00f9 \"caratteristiche di un paradiso medievale\".\nLo studioso del XIX secolo Jacob Grimm afferma che nessuna informazione \u00e8 rimasta riguardo al culto degli eroi nel paganesimo germanico (opposto a culto degli dei) e propone un potenziale collegamento tra S\u00e6hr\u00edmnir ed il culto degli eroi."}
{"id": "3793884", "revid": "1442080", "url": "https://it.wikipedia.org/wiki?curid=3793884", "title": "Sobakkasu!", "text": " \u00e8 un manga ideato e realizzato da Shota Kikuchi. La serie \u00e8 composta da 11 \"tank\u014dbon\" ed \u00e8 stata pubblicata in Giappone dalla Shogakukan. Un adattamento italiano in volumetti pi\u00f9 piccoli degli originali \u00e8 stato edito da dalla Play Press dall'agosto 2001. Dopo 13 volumetti pubblicati la serie \u00e8 stata interrotta nell'aprile del 2003.\nTrama.\nHajime Hinomoto lavora con suo padre nel ristorante di soba di famiglia. Non \u00e8 di bell'aspetto e viene spesso derisa per il suo aspetto goffo. Ma tutto cambia, per assurdo, proprio il giorno in cui il suo fidanzatino decide di lasciarla. Triste e sconsolata, si rimette al lavoro e si appresta ad uscire di casa in bicicletta per effettuare una consegna a domicilio quando un tir le taglia la strada. Il conducente, rozzo e scorbutico, inveisce contro di lei insultandola ma corre in aiuto di Hajime una passante, che stende il conducente del tir con una presa di judo. La vita di Hajime subisce una svolta, quando durante il suo primo giorno di scuola nel liceo Sakuragaoka, assiste ad una rappresentazione del club di judo e vede gareggiare Minako Shigeyoshi. Comincia quindi ad appassionarsi a questa disciplina e attraverso il judo Hajime cresce spiritualmente, riacquistando fiducia in s\u00e9 stessa e dimostrando a tutti che la forza del fisico e dell'animo vanno oltre ogni cosa, perfino oltre l'aspetto esteriore."}
{"id": "3793885", "revid": "767487", "url": "https://it.wikipedia.org/wiki?curid=3793885", "title": "Basri Dirimlili", "text": ""}
{"id": "3793892", "revid": "1305772", "url": "https://it.wikipedia.org/wiki?curid=3793892", "title": "Jean the Dog", "text": "Jean, the Vitagraph Dog o Jean the Dog (1900 ?-1916) era il nome di una Border Collie che divenne una delle prime star del cinema canino. Appartenente al regista Laurence Trimble e a Jane Murfin, la moglie di Trimble, famosa sceneggiatrice e commediografa, fu impiegata dal padrone in alcuni dei suoi film, precorrendo la fama che poi acquisirono altri cani famosi come Lassie e Rin Tin Tin.\nBiografia e carriera.\nIntorno al 1906, l'aspirante scrittore Larry Trimble lasci\u00f2 il nativo Maine insieme alla sua collie Jean per andare a vivere a New York. I due capitarono quasi per caso su un set della Vitagraph, una casa cinematografica che aveva i suoi studios in citt\u00e0. La compagnia stava giusto cercando un cane per un film e sia Jean che il suo padrone vennero messi sotto contratto dalla compagnia. La collie divent\u00f2 cos\u00ec \"the Vitagraph Dog\", interprete e protagonista di una serie di film diretti da Trimble.\n\"The Vitagraph Dog\" e \"the Vitagraph Girl\" (la \"ragazza della Vitagraph\" era per definizione l'attrice Florence Turner) diventarono un binomio di successo, dirette entrambe da Trimble. Nel 1913, i tre lasciarono la Vitagraph per andare a lavorare in Gran Bretagna. Fu fondata la \"Turner Films, Ltd.\", una casa di produzione con direttore esecutivo Larry Trimble. Quando, per\u00f2, scoppi\u00f2 la guerra, Trimble e la compagnia cominciarono ad avere dei problemi finanziari. Nel 1916, Jean mor\u00ec.\nTrimble, che si era sposato nel 1915 con la commediografa Jane Murfin, trov\u00f2 in Europa un altro cane, un cane da pastore tedesco che i due chiamarono Strongheart e che divent\u00f2 ben presto anche lui un divo dello schermo, protagonista dei film di Trimble."}
{"id": "3793893", "revid": "1039155", "url": "https://it.wikipedia.org/wiki?curid=3793893", "title": "La storia di Lady Oscar", "text": "La storia di Lady Oscar \u00e8 un album musicale/audiostoria monografico del gruppo I Cavalieri del Re dedicato all'anime giapponese Lady Oscar, pubblicato nel 1982 dalla RCA.\nDescrizione.\nL'album consiste in un'audiostoria della serie riadattata da Fioretta Metz, divisa in due tracce uniche su i due lati del disco ed intervallata dai brani de I Cavalieri del Re e di Vito Tommaso. La narrazione era affidata ai doppiatori originali della serie Cinzia De Carolis e Massimo Rossi, mentre la voce del narratore era quella di Gino La Monica, e non di Sergio Matteucci come nella serie televisiva.\nRiccardo Zara scrisse per l'occasione quattro brani originali che sono dei veri e propri racconti musicali della storia: \"Minuetto per la Regina\", \"Canto di Andr\u00e8\", \"Complotto a corte\" e \"Alle porte della Rivoluzione\", alle quali si andarono ad aggiungere la sigla originale\" Lady Oscar\" e le versioni strumentali di tutti i brani che fungevano sia da collante per le varie fasi della narrazione che da sottofondo per le parti narrate. Fu coinvolto nel disco anche Vito Tommaso, che scrisse due brani strumentali suonati dalla sua orchestra e da quella di Guido Relly con la supervisione di Anselmo Natalicchio: \"Inno del Presidente\" e \"Buckinghan Palace\".\nTutti i brani scritti da Zara, ad eccezione di Complotto a corte, sono stati riproposti nella successiva raccolta del 1983 \"I Cavalieri del Re\".\nNel 1990 l'album \u00e8 stato ristampato su musicassetta con una copertina diversa.\nTracce.\nLa storia di Lady Oscar\nadattamento e sceneggiatura: Fioretta Metz\npersonaggi ed interpreti: \nLady Oscar Cinzia De Carolis\nAndr\u00e8 Massimo Rossi\nNarratore Gino La Monica\nmontaggio: Claudio Chelli\nproduzione: CITIEMME registrazioni Sonore\nLe canzoni:\"Lady Oscar\", \"Minuetto per la Regina\", \"Canto di Andr\u00e8\", \"Complotto a corte\" e \"Alle porte della Rivoluzione\", scritte da Riccardo Zara ed eseguite da I Cavalieri del Re.\nI brani: \"Inno del Presidente\" e \"Buckinghan Palace\" di Vito Tommaso sono eseguite dalle orchestre di Guido Relly e Vito Tommaso\nRealizzazione discografica: Anselmo Natalicchio\nDurata totale Lato A: 21 min e 39 s\nDurata totale Lato B: 26 min e 04 s\nMusicisti.\nPer le canzoni: \"Lady Oscar\", \"Minuetto per la Regina\", \"Canto di Andr\u00e8\", \"Complotto a corte\" e \"Alle porte della Rivoluzione\":\nPer i brani: \"Inno del Presidente\" e \"Buckinghan Palace\" di Vito Tommaso:\norchestre di Guido Relly e Vito Tommaso\nRealizzazione discografica: Anselmo Natalicchio"}
{"id": "3793900", "revid": "716642", "url": "https://it.wikipedia.org/wiki?curid=3793900", "title": "Derek Sullivan", "text": "Carriera.\nNazionale.\nTra il 1953 ed il 1959 ha giocato complessivamente 17 partite con la nazionale gallese, con la quale ha anche partecipato ai Mondiali del 1958."}
{"id": "3793902", "revid": "125878739", "url": "https://it.wikipedia.org/wiki?curid=3793902", "title": "La Nave Argo", "text": "La collana La Nave Argo \u00e8 una collana di classici dell'editore Adelphi di Milano, nata nel 1995. Il suo nome prende spunto dalla nave degli argonauti, e in questo senso evoca il passaggio da una zona oscura allo splendore, verso un traguardo che l\u00e0 era il vello d'oro e qui \u00e8 l'appartenenza al canone letterario.\nI testi contengono raccolte di opere di celebri autori italiani e stranieri, gi\u00e0 presenti nel catalogo Adelphi. Gli spessi ed eleganti volumi sono rilegati, con sovracoperta e cofanetto di colore blu acciaio e bordi bianchi e misurano 19,5 x 12\u00a0cm. Le uscite della collezione in ventisei anni constano di appena 19 titoli."}
{"id": "3793903", "revid": "2033069", "url": "https://it.wikipedia.org/wiki?curid=3793903", "title": "Longstreet (serie televisiva)", "text": "Longstreet \u00e8 una serie televisiva statunitense in 23 episodi (pi\u00f9 un \"pilot\") trasmessi per la prima volta nel corso di una sola stagione dal 1971 al 1972. Vede la partecipazione in quattro episodi di Bruce Lee nel ruolo dell'istruttore Li Tsung.\nTrama.\nMike Longstreet \u00e8 un investigatore per le assicurazioni che \u00e8 diventato cieco dopo un attentato in cui una bomba (nascosta in una bottiglia di champagne) ha ucciso la moglie, Ingrid. Nonostante il suo handicap, Mike continua la sua carriera come investigatore assicurativo insieme al suo pastore tedesco guida chiamato Pax. La serie \u00e8 ambientata a New Orleans ma fu girata a Los Angeles.\nProduzione.\nLa serie fu prodotta da Edling Productions, Corsican Productions e Paramount Television e girata negli studios della Paramount a Los Angeles in California. La serie segu\u00ec ad un film per la TV pilota trasmesso il 23 febbraio 1971. Il primo episodio regolare fu trasmesso solo sette mesi dopo, il 16 settembre 1971.\nLo scrittore di gialli Baynard Kendrick \u00e8 accreditato in ogni episodio come il creatore del materiale originale per la serie, anche se il suo personaggio, il capitano Duncan MacLain, ha poco in comune con Longstreet a parte il fatto che entrambi sono detective privati non vedenti.\nBruce Lee appare in quattro episodi come Li Tsung, un antiquario ed esperto di Jeet Kune Do che diventa istruttore di arti marziali di Longstreet.\n23 episodi della serie furono mandati in onda prima della cancellazione avvenuta nel 1972.\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti dal 1971 al 1972 sulla rete televisiva ABC. \nIn Italia \u00e8 stata trasmessa con il titolo \"Longstreet\" su Canale 5.\nAlcune delle uscite internazionali sono state:"}
{"id": "3793906", "revid": "767487", "url": "https://it.wikipedia.org/wiki?curid=3793906", "title": "Ali Beratl\u0131gil", "text": ""}
{"id": "3793911", "revid": "599013", "url": "https://it.wikipedia.org/wiki?curid=3793911", "title": "Akg\u00fcn Ka\u00e7maz", "text": ""}
{"id": "3793912", "revid": "287204", "url": "https://it.wikipedia.org/wiki?curid=3793912", "title": "Akgun Kacmaz", "text": ""}
{"id": "3793914", "revid": "1305772", "url": "https://it.wikipedia.org/wiki?curid=3793914", "title": "Carina Beduschi", "text": " Suo padre, Domingos S\u00e1vio Beduschi, era di origini italiane, mentre sua madre, Helena M\u00e1rcia Schlichting Beduschi, era di origini tedesche. Al momento della vittoria del concorso, Carina Beduschi era una studentessa presso la facolt\u00e0 di architettura.\nBeduschi \u00e8 stata eletta cinquantunesima Miss Brasile il 14 aprile 2005 presso l'hotel Copacabana Palace, a Rio de Janeiro. Prima di gareggiare a Miss Brasile, la Beduschi era stata eletta anche Miss Santa Catarina 2005. A maggio di quello stesso anno partecipa a Miss Universo 2005 in Thailandia.\nPrima di lei, una sua parente, Isabel Cristina Beduschi aveva vinto Miss Santa Catarina e Miss Brasile nel 1988."}
{"id": "3793915", "revid": "621682", "url": "https://it.wikipedia.org/wiki?curid=3793915", "title": "Ka\u00e7maz Akg\u00fcn", "text": ""}
{"id": "3793921", "revid": "1573940", "url": "https://it.wikipedia.org/wiki?curid=3793921", "title": "Bothrops erythromelas", "text": "Il ferro di lancia della caatinga (Bothrops erythromelas ()), in lingua portoghese \"jararaca-da-seca\", \u00e8 un serpente della famiglia dei Viperidi, endemico del Brasile.\nDistribuzione e habitat.\nLa specie \u00e8 diffusa nella regione nordorientale del Brasile (stati di Alagoas, Bahia, Cear\u00e1, Maranh\u00e3o, Minas Gerais, Para\u00edba, Pernambuco, Piau\u00ed, Rio Grande do Norte, e Sergipe.)\nIl suo habitat tipico \u00e8 la \"caatinga\", bioma tipico della regione brasiliana del Sert\u00e3o, da cui prende il nome."}
{"id": "3793924", "revid": "767487", "url": "https://it.wikipedia.org/wiki?curid=3793924", "title": "Che cosa aspettarsi quando si aspetta", "text": "Che cosa aspettarsi quando si aspetta (\"What to Expect When You're Expecting\") \u00e8 un film del 2012 diretto da Kirk Jones, adattamento cinematografico dell'omonima guida best seller scritta da Heidi Murkoff e Sharon Mazel.\nIl film \u00e8 una commedia corale, interpretata tra gli altri da Elizabeth Banks, Cameron Diaz, Anna Kendrick, Chris Rock, Brooklyn Decker, Jennifer Lopez, Rodrigo Santoro, Chace Crawford e Matthew Morrison, che segue le vicende di cinque coppie alle prese con le gioie e le problematiche della gravidanza e dei timori nel diventare genitori.\nTrama.\nLe vite di cinque coppie sono rivoluzionate dall'arrivo di un figlio: Jules ed Evan sono due celebrit\u00e0 televisive e devono far fronte ai cambiamenti inaspettati ai quali stanno andando incontro, cercando dei compromessi con le loro carriere sul piccolo schermo. Una fanatica dei libri di self-help sulla gravidanza, Wendy, si ritrova a vivere sulla sua pelle (e con i suoi ormoni in piena attivit\u00e0) gli effetti della dolce attesa, mentre la giovanissima e biondissima Skyler, nuova compagna di suo suocero, vive una gravidanza assolutamente perfetta. Una grintosa fotoreporter, Holly, si prepara a girare il mondo per cercare un bambino da adottare, ma suo marito non approva pienamente questa scelta, e per cercare di dominare l'ansia si ritrova ad entrare a far parte di un gruppo di aiuto per 'pap\u00e0 disperati'. Un problema ancora pi\u00f9 spinoso inoltre, riguarda due rivali in affari, Rosie e Marco.\nProduzione.\nIl film si basa sulla guida per futuri genitori \"Che cosa aspettarsi quando si aspetta\", che d\u00e0 informazioni sulla gravidanza ai futuri genitori dal concepimento fino al post partum. La sceneggiatura \u00e8 stata adattata da Heather Hach e successivamente riscritta da Shauna Cross. Le riprese sono iniziate ad Atlanta il 19 luglio 2011.\nDistribuzione.\nLa distribuzione nelle sale cinematografiche statunitensi \u00e8 avvenuta il 18 maggio 2012 a cura della Lionsgate.\nIn Italia il film \u00e8 uscito, distribuito dalla Universal, il 14 settembre dello stesso anno."}
{"id": "3793926", "revid": "1342360", "url": "https://it.wikipedia.org/wiki?curid=3793926", "title": "Suat Mamat", "text": "Carriera.\nCon la maglia della sua Nazionale ha preso parte ai Mondiali del 1954, mettendo a segno tre reti."}
{"id": "3793927", "revid": "1543377", "url": "https://it.wikipedia.org/wiki?curid=3793927", "title": "V\u00e9ronique De Kock", "text": " \nInizia la propria carriera di modella giovanissima, ed all'et\u00e0 di quindici anni aveva gi\u00e0 sfilato in Belgio, Francia, Germania ed Italia. All'et\u00e0 di diciassette anni, vince il titolo di Miss Fiandre, ed un anno dopo il prestigioso titolo di Miss Belgio.\nGrazie alla vittoria del titolo, Veronique De Kock ha ottenuto il diritto di rappresentare il Belgio prima a Miss Mondo 1995, ed in seguito a Miss Universo 1996. In entrambi i concorsi per\u00f2 la modella non \u00e8 riuscita a classificarsi. "}
{"id": "3793928", "revid": "621682", "url": "https://it.wikipedia.org/wiki?curid=3793928", "title": "Suat \u0130smail Mamat", "text": ""}
{"id": "3793929", "revid": "729019", "url": "https://it.wikipedia.org/wiki?curid=3793929", "title": "Stazione di Montenero-Petacciato", "text": "La stazione di Montenero-Petacciato \u00e8 la stazione a servizio dei comuni di Montenero di Bisaccia e Petacciato, in provincia di Campobasso. La stazione \u00e8 attraversata dalla linea adriatica.\nSecondo le valutazioni di RFI la stazione \u00e8 classificata nella categoria \"bronze\".\nStoria.\nGi\u00e0 stazione, viene temporaneamente trasformata in fermata impresenziata il 12 luglio 2006 con contemporanea attivazione di un P.B.I.. quale condizione propedeutica all'attivazione di un nuovo A.C.E.I. e alla modifica del PRG di Stazione che per il nuovo impianto prevede il solo mantenimento delle due pre-esistenti comunicazioni tra i binari di corsa. L'impianto, del tipo V401 ed inserito nell'SCC della linea Adriatica, viene attivato in data 24 luglio 2007, trasformando la fermata in Stazione."}
{"id": "3793943", "revid": "1573940", "url": "https://it.wikipedia.org/wiki?curid=3793943", "title": "Bothrops sanctaecrucis", "text": "Il ferro di lancia boliviano (Bothrops sanctaecrucis ) \u00e8 un serpente della famiglia dei viperidi, endemico della Bolivia.\nDistribuzione e habitat.\nLa specie \u00e8 endemica della Bolivia. Il suo areale \u00e8 ristretto ai dipartimenti di Beni e Santa Cruz (da cui prende il nome)."}
{"id": "3793946", "revid": "122246", "url": "https://it.wikipedia.org/wiki?curid=3793946", "title": "World Grand Prix 2012", "text": "Il XX World Grand Prix di pallavolo femminile si \u00e8 svolto dall'8 giugno al 1\u00ba luglio 2012. Dopo la fase a gironi, che si \u00e8 giocata dall'8 al 24 giugno, la fase finale, a cui si sono qualificate la Cina (in quanto paese ospitante) e le prime 5 squadre nazionali classificate nella fase a gironi, si \u00e8 svolta dal 27 giugno al 1\u00ba luglio a Ningbo, in Cina. La vittoria \u00e8 andata per la quinta volta, la terza consecutiva, agli Stati Uniti.\nPodio.\nCampione.\nStati Uniti(Quinto titolo)\nSecondo posto.\nBrasile\nTerzo posto.\nTurchia"}
{"id": "3793948", "revid": "729019", "url": "https://it.wikipedia.org/wiki?curid=3793948", "title": "Stazione di Torre di Montebello", "text": "La stazione di Torre di Montebello \u00e8 una fermata ferroviaria, posta lungo la ferrovia Adriatica, che serviva la contrada omonima del comune di Montenero di Bisaccia."}
{"id": "3793949", "revid": "287204", "url": "https://it.wikipedia.org/wiki?curid=3793949", "title": "Ballads", "text": ""}
{"id": "3793950", "revid": "404137", "url": "https://it.wikipedia.org/wiki?curid=3793950", "title": "Rivarolo del Re", "text": ""}
{"id": "3793951", "revid": "729019", "url": "https://it.wikipedia.org/wiki?curid=3793951", "title": "Strada regionale 246 di Montecchio Maggiore", "text": "La strada regionale 246 di Montecchio Maggiore (SR 246) \u00e8 una strada regionale del Veneto, a due corsie per senso di marcia. \u00c8 la tangenziale di Montecchio Maggiore, costruita per deviare il traffico dalla strada statale 246 di Recoaro che attraversava il centro della citt\u00e0.\nSi tratta di una superstrada a due corsie per senso di marcia che congiunge la SS 246 di Recoaro a nord dell'abitato di Montecchio Maggiore con la SR 11 Padana Superiore in prossimit\u00e0 della variante della Strada statale 500 di Lonigo che porta fino l'attuale casello autostradale e in futuro direttamente all'autostrada Serenissima presso il casello di Alte Ceccato.\nNel 2006 ed \u00e8 stato inaugurato il tronco principale dell'opera, dalla SS 246 di Recoaro alla SR 11 Padana Superiore. \nL'opera \u00e8 gestita dalla regione del Veneto tramite la concessionaria regionale Veneto Strade.\nNel luglio 2016 \u00e8 stata aperta la variante della Strada statale 500 di Lonigo che d\u00e0 continuit\u00e0 alla SR 246 e assieme all'apertura del 2006 ha contribuito a ridurre il traffico di Montecchio Maggiore e della frazione Alte Ceccato\nProgetti futuri.\nBretella di congiunzione autostrada A4.\n\u00c8 prevista la costruzione di una bretella di collegamento tra l'attuale SR 246 e la strada statale 500 di Lonigo in prossimit\u00e0 della rotatoria nella quale confluisce l'attuale casello di Montecchio Maggiore e la strada provinciale 34 del Melaro.\nNel gennaio 2012, con la notifica degli espropri ai proprietari dei fondi cui insister\u00e0 la bretella di collegamento tra il casello dell'A4 e la SR 11 Padana Superiore, sono iniziati i lavori per la realizzazione dell'ultimo tratto di 1,6\u00a0km. I lavori avrebbero dovuto terminare nel 2015 \n, ma l'ultima previsione \u00e8 per il 21 luglio 2016 .\nNuovo casello autostrada A4.\n\u00c8 prevista la costruzione di un nuovo casello a Montecchio Maggiore che prevede la dismissione dell'attuale. L'accesso al nuovo casello sar\u00e0 attraverso una rotatoria lungo la nuova bretella. L'appalto dei lavori \u00e8 stato pubblicato nel dicembre 2018 e l'ultimazione \u00e8 prevista per il 2022.\nAdeguamento Pedemontana Veneta.\nCon la costruzione della superstrada a pagamento Pedemontana Veneta, i 2 tracciati (Pedemontana e SR 246) saranno adiacenti. Le attuali carreggiate della SR 246 saranno occupate dalla Pedemontana e saranno ricavate delle nuove carreggiate a fianco delle attuali. I lavori sono gi\u00e0 iniziati causando la chiusura di alcune uscite.\nTabella percorso.\n\"Su sfondo verde il tratto attualmente percorribile\""}
{"id": "3793954", "revid": "287204", "url": "https://it.wikipedia.org/wiki?curid=3793954", "title": "Tom Nijssen", "text": "Carriera.\nOttenne il suo best ranking in singolare il 17 aprile 1989 con la 87\u00aa posizione; mentre nel doppio divenne, l'11 maggio 1992, l'10\u00ba del ranking ATP.\nIn carriera ha vinto in doppio undici tornei ATP tra cui tre tornei che facevano parte dell'ATP International Series Gold: l'Eurocard Open nel 1992, la Mercedes Cup nel 1993 e il Milan Indoor nel 1994. Gran parte delle sue vittorie \u00e8 stata ottenuta in coppia con il ceco Cyril Suk e su superfici indoor. Ha raggiunto la finale in 14 tornei ATP. Nei quattro tornei del grande slam non \u00e8 mai riuscito a superare i quarti di finale.\nHa fatto parte della squadra olandese di Coppa Davis dal 1986 al 1990 con un bilancio di otto vittorie e nove sconfitte."}
{"id": "3793955", "revid": "1305772", "url": "https://it.wikipedia.org/wiki?curid=3793955", "title": "Abigail Hyndman", "text": " Ha inoltre ottenuto il titolo di Miss Poise. Si \u00e8 classificata davanti a Ciara Christian e Shanett Browne, rispettivamente seconda e terza classificata.\nAl momento dell'incoronazione, Abigail Hyndman era una studentessa di biologia presso la Xavier University of Louisiana. In precedenza aveva studiato presso la Charlotte Amalie High School, da cui si era diplomata nel 2008.\nGrazie alla vittoria del titolo, Abigail Hyndman \u00e8 stata scelta come rappresentante ufficiale delle Isole Vergini britanniche per Miss Universo 2012."}
{"id": "3793956", "revid": "1543377", "url": "https://it.wikipedia.org/wiki?curid=3793956", "title": "Teoria della scelta razionale (criminologia)", "text": "La teoria della scelta razionale, nella criminologia, \u00e8 la convinzione derivata dall'utilitarismo per cui si ritiene che l'individuo compie reati in base ad una scelta autonoma tra mezzi e fini, costi e profitti, bonus e malus.\nDescrizione.\nLa scelta razionale \u00e8 legata alla teoria della deriva di David Matza in cui le persone utilizzano le tecniche di neutralizzazione per entrare ed uscire dal comportamento delinquenziale, e alla teoria della criminalit\u00e0 sistematica (un aspetto della teoria della disorganizzazione sociale elaborata dalla Scuola di Chicago), dove Edwin Sutherland sosteneva che il fallimento delle famiglie e dei gruppi parentali ampliati estende l'ambito dei rapporti non pi\u00f9 controllati dalla comunit\u00e0, e mina alla base i controlli statali. Ci\u00f2 induce ad una persistente criminalit\u00e0 \"sistematica\" ed alla delinquenza.\nSutherland credeva anche che tale disorganizzazione fosse causa e rafforzasse le tradizioni culturali e i conflitti culturali che sostengono le attivit\u00e0 antisociali. La qualit\u00e0 sistematica del comportamento era un riferimento a reati ripetitivi, fantasiosi od organizzati rispetto ad eventi casuali. Ha rappresentato la cultura della legalit\u00e0 come dominante e pi\u00f9 ampia rispetto a punti di vista criminogeni e culturali e in grado di superare il crimine sistematico se organizzati a tale scopo (1939: 8).\nTeoria sulla routine.\nL'attivit\u00e0 di routine \u00e8 una branca della scelta razionale in criminologia, sviluppata da Marcus Felson e Lawrence Cohen. Il nocciolo della teoria si focalizza sul delitto considerato come un'attivit\u00e0 normale e dipende dalla opportunit\u00e0 disponibili. Se un bersaglio non \u00e8 protetto a sufficienza, e se la ricompensa \u00e8 conveniente, il reato avr\u00e0 pi\u00f9 possibilit\u00e0 di riuscire. La criminalit\u00e0 non ha bisogno di colpevoli recidivi, n\u00e9 super-predatori, n\u00e9 criminali condannati o persone malvagie, ma solo di un'opportunit\u00e0."}
{"id": "3793957", "revid": "110157", "url": "https://it.wikipedia.org/wiki?curid=3793957", "title": "Potlatch (Idaho)", "text": "Potlatch \u00e8 un comune (\"city\") degli Stati Uniti d'America della Contea di Latah in Idaho, sita nella zona centro settentrionale dello Stato. La popolazione era di 804 abitanti secondo il censimento del 2010.\nStoria.\nPotlatch venne fondata nel 1905 come citt\u00e0 legata alla societ\u00e0 \"Potlatch Corporation\". Il luogo su cui sorge la citt\u00e0 venne scelto in prossimit\u00e0 dell'ampio bosco di pini lungo il fiume Palouse. Essa divenne sede di una segheria che era allora fra le pi\u00f9 grandi mai costruite e la pi\u00f9 grande in assoluto al mondo come segheria di pino bianco. La \"Potlatch Corporation\" costru\u00ec 250 edifici da adibire a case per i lavoratori e le loro famiglie, oltre ad un emporio, un teatro, edifici per abitazioni, una stazione ferroviaria e depositi per il legname. Molte delle case erano state progettate e costruite dalla \"Potlatch Corporation\" che successivamente le commercializz\u00f2 come kit di montaggio per case prefabbricate da assemblare.\nPotlatch divenne anche il fulcro di una delle pi\u00f9 grandi reti ferroviarie private per il trasporto del legname costruita negli Stati Uniti. Alla maggior parte delle sue stazioni ferroviarie o depositi venne dato il nome delle scuole della Ivy League, come Harvard e Princeton.\nNel 1981 la segheria venne chiusa e subito dopo la citt\u00e0 venne venduta ai residenti."}
{"id": "3793966", "revid": "729019", "url": "https://it.wikipedia.org/wiki?curid=3793966", "title": "Stazione di Coppella", "text": "La stazione di Coppella \u00e8 una stazione che serviva Petacciato, in provincia di Campobasso. La stazione \u00e8 attraversata dalla linea Adriatica."}
{"id": "3793974", "revid": "729019", "url": "https://it.wikipedia.org/wiki?curid=3793974", "title": "Stazione di Campomarino", "text": "La stazione di Campomarino \u00e8 una stazione ferroviaria della ferrovia Adriatica a servizio del comune di Campomarino.\nStrutture e impianti.\nLa stazione \u00e8 gestita da Rete Ferroviaria Italiana (RFI), che la colloca nella categoria \"Bronze\". Il piazzale ferroviario presenta due binari, collegati mediante sottopassaggio pedonale. Il binario di corretto tracciato \u00e8 il binario \"2\". Il binario \"1\" \u00e8 accessibile con deviata a 60 km/h lato Chieuti e a 30 km/h lato Termoli. Sono possibili ingressi contemporanei con treno dispari in II e treno pari in I."}
{"id": "3793975", "revid": "1573940", "url": "https://it.wikipedia.org/wiki?curid=3793975", "title": "Bothrocophias colombianus", "text": "Il crotalo colombiano dalla testa di rospo (Bothrocophias colombianus ()) \u00e8 un serpente della famiglia dei Viperidi, endemico della Colombia.."}
{"id": "3793979", "revid": "1573940", "url": "https://it.wikipedia.org/wiki?curid=3793979", "title": "Colletotrichum gloeosporioides", "text": "Colletotrichum gloeosporioides () (sin. \"Gloeosporium olivarum\") \u00e8 un fungo imperfetto il cui stadio perfetto \u00e8 costituito dall' ascomicete \"Glomerella cingulata\". I funghi del genere \"Colletotrichum\", insieme con il suo stadio perfetto \"Glomerella\", sono tra i principali agenti patogeni delle piante in tutto il mondo.\nCaratterizzazione.\nIl \"Colletotrichum\" \u00e8 un genere caratterizzato dalla formazione di strutture chiamate acervuli, piatte, a forma di disco, subepidermiche, con frecce o spine; i conidiofori che lo compongono si affiancano in modo fitto sono semplici e di forma allungata, conidi unicellulari ialini, di solito a forma di bastoncino, che restano negli acervuli tenuti insieme da una massa mucillaginosa di polisaccaridi, solubile in acqua. Nonostante queste spore non siano strutture di resistenza, il micelio del fungo pu\u00f2 rimanere vitale per lunghi periodi di tempo in semi, residui colturali, o infezioni latenti nei frutti.\nIl fungo cresce rapidamente in colture quali Agar-Destrosio Patate (PDA) e forma colonie concentriche di colore bruno oliva, che possono formare settori o meno.\nDanni a colture.\nIn quanto scatenante dell'antracnosi colpisce una gran variet\u00e0 di frutta tropicale: soprattutto mango, papaya, caff\u00e8, guava, ma altres\u00ec avocado, passiflora, annona, cacao, lime; e ad altre latitudini pure fragola, melo, pesco e tra gli ortaggi il genere capsicum ed il tamarillo. Ci\u00f2 naturalmente talvolta comporta danneggiamenti a carico delle rese agricole con susseguenti perdite economiche.\nLebbra dell'olivo.\nIl fungo, \u00e8 agente della \"Lebbra dell'olivo\". Penetra nell'organismo tramite aperture naturali (lenticelle, stomi) o microferite dovute a forature d'insetti tra cui la Mosca olearia (talvolta vettore); la temperatura che favorisce l'infezione va dai 16 ai 25\u00a0\u00b0C, con un \"optimum\" di 22-24. La clorosi inizia in primavera per divenire uniforme durante l'estate. La malattia si evidenzia in autunno all'invaiatura. L'infezione \u00e8 favorita dall'umidit\u00e0, specialmente se giunge inattesa ed abbondante nel periodo vegetativo, soprattutto in primavera.\nLe foglie presentano chiazze biancastre e seccandosi virano al bruno; sulle olive, la malattia si manifesta con macchie bruno nere (spesso nel punto d'inserzione del peduncolo) e una tacca leggermente infossata di colore bruno scuro, che successivamente si estende a tutto il frutto, che mummifica e a volte cade a terra. La pianta subisce delle defoliazioni pi\u00f9 o meno marcate e le olive colpite dalla malattia non sono pi\u00f9 commerciabili: quelle da olio danno un prodotto scadente, rosato ad altissima acidit\u00e0 (10-15%), e quelle da tavola non possono essere pi\u00f9 lavorate.\nIn Italia la patologia, causata anche dal \"Colletotrichum acutatum\", interessa prevalentemente le regioni pi\u00f9 meridionali.\nLotta.\nPu\u00f2 essere Chimica: da attuare nel periodo dell'invaiatura e ripetere all'incirca dopo un mese, si effettua con trattamenti preventivi, a base di sali di rame oppure con prodotti capaci di contrastare le infezioni fungine. Biologica: Dopo un monitoraggio per decidere se intervenire, si effettua una potatura (con attrezzi ben disinfettati) per arieggiare la chioma, tagliare i rami infetti e distruggerli (cos\u00ec come le drupe infette) per contrastare cos\u00ec la diffusione della malattia; inoltre va agevolato il drenaggio dell'acqua per evitarne ristagni. Si pu\u00f2 attuare anche una lotta integrata che contempli entrambi i metodi. Infine \u00e8 preferibile non attardarsi troppo per la raccolta.\nIn generale i trattamenti effettuati contro l'occhio di pavone dell'olivo servono a controllare anche la lebbra delle olive."}
{"id": "3793981", "revid": "1442080", "url": "https://it.wikipedia.org/wiki?curid=3793981", "title": "Estoril Open 1999 - Qualificazioni singolare femminile", "text": "Le qualificazioni del singolare femminile dell'Estoril Open 1999 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3793983", "revid": "767487", "url": "https://it.wikipedia.org/wiki?curid=3793983", "title": "Metropia", "text": "Metropia \u00e8 un film di animazione del 2009 diretto da Tarik Saleh.\nPellicola di produzione scandinava di genere fantascientifico.\nTrama.\n2024: le risorse energetiche tradizionali (combustibili fossili, gas, carbone, uranio) si sono completamente esaurite (confermando la teoria profetizzata dal pastore inglese Thomas Robert Malthus nel \"Saggio sul principio della popolazione e i suoi effetti sullo sviluppo futuro della societ\u00e0\"), le borse e i mercati sono crollati, scatenando a sanguinose guerriglie a livello locale.\nL'Europa \u00e8 riunita in un'unica macro-nazione, controllata dalla Trexx, azienda che ha costruito un intricato sistema di metropolitane e treni sotterranei che collegano le citt\u00e0 superstiti, visto che le comunicazioni postbelliche sono divenute inutilizzabili a causa dei conflitti e dell'inquinamento conseguito all'abnorme spreco di risorse che ha causato la crisi energetica.\nLa Trexx governa in modo autoritario, controllando uno per uno tutti i cittadini, grazie allo shampoo-sapone \"Dangst\" (parola-macedonia gergale che in lingua tedesca indica uno stato d'animo di angoscia disperante), inventato dall'amministratore delegato Ivan Bahn.\nIl Dangst \u00e8 un liquido igienizzante che contiene micro-chip biomeccanici che si installano nei bulbi piliferi di chi ne fa uso, usando peli e capelli come antenne per trasmettere ci\u00f2 che pensano le persone e le loro funzioni vitali al centro d'amministrazione della Trexx.\nUno dei tanti che fa uso di quest diabolico sapone \u00e8 Roger, un minuto omuncolo spesso in preda alla depressione o alla paranoia, che da qualche tempo sente un'inquietante vocina che parla nella sua testa e gli dice cosa fare.\nUn giorno, nell'underground, Roger incontra Nina, un'attrice, presentatrice e show-girl che recita nel pi\u00f9 seguito programma televisivo del continente.\nL'ingenuo dipendente, succube del fascino fisico e psicologico esercitato da Nina (ed essendo anche segretamente innamorato di lei), si fa coinvolgere in una serie di intrighi, avventure, passioni ed attentati atti a porre fine alla tirannia della Trexx."}
{"id": "3793984", "revid": "1442080", "url": "https://it.wikipedia.org/wiki?curid=3793984", "title": "Estoril Open 1999 - Qualificazioni doppio femminile", "text": "Le qualificazioni del doppio femminile dell'Estoril Open 1999 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3793986", "revid": "729019", "url": "https://it.wikipedia.org/wiki?curid=3793986", "title": "Stazione di Nuova Cliternia", "text": "La stazione di Nuova Cliternia era una fermata ferroviaria che serviva il comune di Campomarino. Prende il nome dalla frazione dello stesso comune, che dista dalla stazione 12,4 km. La stazione \u00e8 attraversata dalla ferrovia Adriatica.\nStoria.\nLa fermata di Nuova Cliternia venne attivata il 15 aprile 1950."}
{"id": "3793987", "revid": "86599", "url": "https://it.wikipedia.org/wiki?curid=3793987", "title": "12405 Nespoli", "text": "12405 Nespoli \u00e8 un asteroide della fascia principale. Scoperto nel 1995, presenta un'orbita caratterizzata da un semiasse maggiore pari a e da un'eccentricit\u00e0 di 0,1133733, inclinata di 5,19627\u00b0 rispetto all'eclittica.\nL'asteroide \u00e8 dedicato all'astronauta italiano Paolo Nespoli."}
{"id": "3793988", "revid": "767487", "url": "https://it.wikipedia.org/wiki?curid=3793988", "title": "Jean and the Calico Doll", "text": "Jean and the Calico Doll \u00e8 un cortometraggio muto del 1910 diretto da Laurence Trimble (con il nome Larry Trimble), qui alla sua terza regia. Jean the Dog era il suo cane, una Border Collie al suo debutto sullo schermo. Jean diventer\u00e0 una delle primissime star canine del cinema, girando 18 pellicole in tre anni di attivit\u00e0.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio di una decina di minuti - usc\u00ec nelle sale cinematografiche statunitensi il 30 agosto 1910."}
{"id": "3793994", "revid": "767487", "url": "https://it.wikipedia.org/wiki?curid=3793994", "title": "Red (High and Mighty Color)", "text": "RED \u00e8 il diciottesimo singolo degli High and Mighty Color.\nIl disco.\n\u00c8 stato distribuito digitalmente il 9 dicembre 2009, e successivamente su iTunes Japan e Japan Files il 23 dicembre 2009. Il brano \u00e8 un omaggio al popolare manga omonimo di Kenichi Muraeda."}
{"id": "3794000", "revid": "2033069", "url": "https://it.wikipedia.org/wiki?curid=3794000", "title": "Giovani cowboys", "text": "Giovani cowboys (\"The Cowboys\") \u00e8 una serie televisiva statunitense in 12 episodi trasmessi per la prima volta nel corso di una sola stagione nel 1974. \u00c8 basata sul film del 1972 \"I cowboys\", con John Wayne.\nTrama.\nSette ragazzi lavorano in un ranch nel 1870 nel Nuovo Messico. Il ranch \u00e8 di propriet\u00e0 di Kate Andersen, una vedova che ha accolto i ragazzi, tutti orfani e senza casa.\nProduzione.\nLa serie fu prodotta da Warner Bros. Television\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti nel 1974 sulla rete televisiva ABC. \nIn Italia \u00e8 stata trasmessa con il titolo \"Giovani cowboys\".\nAlcune delle uscite internazionali sono state:"}
{"id": "3794001", "revid": "599013", "url": "https://it.wikipedia.org/wiki?curid=3794001", "title": "The Cowboys", "text": ""}
{"id": "3794002", "revid": "110157", "url": "https://it.wikipedia.org/wiki?curid=3794002", "title": "Il gigante (singolo)", "text": "Il gigante \u00e8 un singolo dei Rio in duetto con Fiorella Mannoia. \u00c8 stato pubblicato il 21 aprile 2009; \u00e8 disponibile anche una versione con l'intro dell'attore Paolo Rossi. si tratta del singolo apripista dell'album \"Il sognatore\" dei Rio. Scritto da Marco Ligabue e Fabio Mora, entra in rotazione nel Giorno della Terra scelta voluta in quanto il brano si propone di aiutare il pianeta schiacciato dal peso del \u201cGigante\u201d, che rappresenta il tempo moderno che non si cura di nulla in nome degli interessi economici.\nSuccesso commerciale.\nIl singolo debutta al 19\u00ba posto per poi uscire dalla top 20 la settimana successiva. In terza settimana occupa l'11\u00ba posto, posizione massima raggiunta dal singolo, a un mese dalla pubblicazione occupa il 18\u00ba posto; ultima posizione in classifica prima dell'uscita definitiva."}
{"id": "3794009", "revid": "767487", "url": "https://it.wikipedia.org/wiki?curid=3794009", "title": "Samantha Potter", "text": "Infanzia.\nSamantha \u00e8 nata a Woodland Hills, California.\nDurante il liceo ha giocato a calcetto, pallavolo e corse di fondo e pista.\nAmerica's Next Top Model.\nNel quinto episodio, Samantha \u00e8 arrivata in fondo ed \u00e8 stata quasi eliminata dopo aver offeso Jeremy Scott, stilista, poich\u00e9 aveva sollevato la gonna durante la sua sfilata. La settimana successiva, Samantha viene chiamata per prima grazie al suo servizio fotografico sui disastri naturali, e ha ricevuto un'altra prima chiamata nell'undicesimo episodio. Nella settimana precedente, Samantha aveva vinto due sfide consecutivamente nello stesso episodio. Per tutta la gara, Samantha faceva parte di diversi schieramenti nella casa delle modelle, in particolare con Elina Ivanova. Lei poi \u00e8 arrivata seconda dopo la vittoria della rivale McKey Sullivan.\nPost America's Next Top Model.\nSamantha \u00e8 apparsa in The Big Bang Theory nell'episodio \u00ab\"La polarizzazione Panty Pi\u00f1ata\"\", insieme alla ex concorrente Analeigh Tipton.\nHa sfilato per AMFI, E\u0438D di Eva e Delia, Ready to Fish Ilja e Addy Van De Krommenacker alla Settimana Internazionale della Moda di Amsterdam 2009 come parte della sfilata finale nell'ultimo episodio di America's Next Top Model.\n\u00c8 apparsa nel video musicale della cantante gospel Mary Mary, God In Me.\nPi\u00f9 di recente, ha firmato un contratto con la Model Management Los Angeles."}
{"id": "3794011", "revid": "729019", "url": "https://it.wikipedia.org/wiki?curid=3794011", "title": "Stazione di Campochiaro", "text": "La stazione di Campochiaro \u00e8 una stazione ferroviaria della ferrovia Campobasso-Isernia che serviva il comune di Campochiaro.\nStoria.\nLa stazione venne soppressa, insieme ad altri impianti della linea, il 15 dicembre 2001."}
{"id": "3794017", "revid": "726373", "url": "https://it.wikipedia.org/wiki?curid=3794017", "title": "Uomini di legge", "text": "Uomini di legge (\"Storefront Lawyers\"), conosciuta anche come Dalla parte del pi\u00f9 debole, \u00e8 una serie televisiva statunitense in 23 episodi trasmessi per la prima volta nel corso di una sola stagione dal 1970 al 1971.\nTrama.\nDavid Hansen \u00e8 un importante avvocato che si stanca del suo noto e costoso studio legale di Los Angeles e lascia il suo lavoro per fondare un\u00ecagenzia no-profit chiamata \"Neighborhood Legal Services\", con sede a Century City, in California, che assiste legalmente le persone povere e bisognose. I suoi soci sono Deborah Sullivan e Gabriel Kay. Robert \u00e8 uno studente di legge che lavora per loro come impiegato.\nDopo 13 episodi, il format cambia: il titolo diviene \"Men at Law\" e Hansen, Sullivan e Kay vanno a lavorare nello studio di Devlin McNeil.\nProduzione.\nLa serie fu prodotta da Columbia Broadcasting System, Leonard Freeman Enterprises Productions e National General Corporation.\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti dal 1970 al 1971 sulla rete televisiva CBS. \nIn Italia \u00e8 stata trasmessa con il titolo \"Uomini di legge\".\nAlcune delle uscite internazionali sono state:"}
{"id": "3794019", "revid": "46931", "url": "https://it.wikipedia.org/wiki?curid=3794019", "title": "Dalla parte del pi\u00f9 debole", "text": ""}
{"id": "3794020", "revid": "46931", "url": "https://it.wikipedia.org/wiki?curid=3794020", "title": "Storefront Lawyers", "text": ""}
{"id": "3794022", "revid": "46931", "url": "https://it.wikipedia.org/wiki?curid=3794022", "title": "Men at Law", "text": ""}
{"id": "3794030", "revid": "1305772", "url": "https://it.wikipedia.org/wiki?curid=3794030", "title": "Il gigante", "text": ""}
{"id": "3794038", "revid": "1573940", "url": "https://it.wikipedia.org/wiki?curid=3794038", "title": "Dendrobates leucomelas", "text": "La rana freccia dalle bande gialle (Dendrobates leucomelas ) \u00e8 un anfibio della famiglia Dendrobatidae.\nDescrizione.\n\"D. leucomelas\" \u00e8 lunga dai 31 ai 38\u00a0mm.\nDistribuzione e habitat.\nL'areale della specie si estende dal bacino dell'Orinoco in Venezuela, sino al fiume Essequibo (Guyana) e al bacino dell'Amazzonia (parte settentrionale del Brasile e Colombia)."}
{"id": "3794042", "revid": "661526", "url": "https://it.wikipedia.org/wiki?curid=3794042", "title": "Allisyn Arm", "text": ""}
{"id": "3794043", "revid": "143439", "url": "https://it.wikipedia.org/wiki?curid=3794043", "title": "Hitman 5", "text": ""}
{"id": "3794045", "revid": "228587", "url": "https://it.wikipedia.org/wiki?curid=3794045", "title": "Paesi Bassi ai Giochi della XXIX Olimpiade", "text": "I Paesi Bassi hanno partecipato alle Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 237 atleti.\nBaseball.\nLa nazionale olandese si \u00e8 qualificata per i Giochi come campione europeo 2007.\nBeach volley.\nTorneo maschile.\nI Paesi Bassi sono stati rappresentati da due coppie: una coppia formata da Emiel Boersma e Bram Ronnes, l'altra da Reinder Nummerdor e Richard Schuil.\nTorneo femminile.\nI Paesi Bassi sono stati rappresentati da Rebekka Kadijk e Merel Mooren.\nCalcio.\nTorneo maschile.\nSquadra.\nAllenatore: Foppe de Haan\nHockey su prato.\nTorneo maschile.\nLa nazionale olandese si \u00e8 qualificata per i Giochi vincendo il campionato europeo del 2007.\nSquadra.\nLa squadra era formata da:\nTorneo femminile.\nLa nazionale olandese si \u00e8 qualificata per i Giochi ottenendo il secondo posto al campionato europeo del 2007.\nSquadra.\nLa squadra era formata da:\nPallanuoto.\nTorneo femminile.\nSquadra.\nLa squadra era formata da:\nSoftball.\nLa nazionale olandese si \u00e8 qualificata per i Giochi vincendo il torneo preolimpico europeo-africano.\nTennis tavolo.\nGara a squadre femminile.\nLa squadra era formata da Li Jiao, Li Jie ed Elena Timina."}
{"id": "3794046", "revid": "109651", "url": "https://it.wikipedia.org/wiki?curid=3794046", "title": "France's Next Top Model", "text": "France's Next Top Model \u00e8 un reality show francese, basato sul format statunitense \"America's Next Top Model\". La prima edizione si \u00e8 conclusa con \"Aliz\u00e9e Sorel\" come vincitrice del concorso, mentre la seconda stagione (che si \u00e8 tenuta nel 2007) ha visto la vittoria della diciassettenne Karen Pillet di Maintenon, Francia."}
{"id": "3794047", "revid": "767487", "url": "https://it.wikipedia.org/wiki?curid=3794047", "title": "Sneaky Sound System", "text": "Gli Sneaky Sound System sono un gruppo di musica dance australiano, composto dal chitarrista e produttore Black Angus (nome d'arte di Angus McDonald) e dalla cantante Connie Mitchell. Il duo \u00e8 attivo dal 2001."}
{"id": "3794048", "revid": "110157", "url": "https://it.wikipedia.org/wiki?curid=3794048", "title": "Museo del tessile e dell'abbigliamento Elena Aldobrandini", "text": "Il Museo della Moda Napoli, dedicato alla fondatrice dell\u2019istituzione, la nobildonna Elena Aldobrandini (1589 \u2013 1663), \u00e8 parte integrante e sostanziale della Fondazione Mondragone di Napoli. Sede del Polo della Moda Femminile della Regione Campania, ripercorre la Storia della Moda, descritta, in un ampio arco temporale, dal Settecento ai giorni nostri.\nStoria.\nIl museo, dedicato a Elena Aldobrandini, fu fondato nel 1655 dalla stessa nobildonna, consorte di Antonio Carafa duca di Mondragone come ritiro per nobili donne in difficolt\u00e0.\nLe esposizioni museali consistono sostanzialmente in paliotti e paramenti sacri di fine XVIII secolo, merletti e ricami del XIX ed inizio XX secolo e pi\u00f9 in generale di abiti e manufatti tessili dell'artigianato meridionale.. Nel 2003 la raccolta si \u00e8 arricchita con le donazioni effettuate dallo stilista napoletano Fausto Sarli, con la collezione di Tullia Passerini Gargiulo, costituita da tessuti di San Leucio risalenti alla fine dell'Ottocento e della prima met\u00e0 del Novecento.\nSono infine esposti capi provenienti dalla collezione Livio De Simone, comprendente sia gli abiti esposti in occasione degli eventi di \"Mare Moda Capri\" che tessuti di arredamento, nonch\u00e9 quelli dalla collezione Emilio Schuberth e Vivia Ferragamo.\nMuseo del guanto.\nParte integrante del Museo della Moda Napoli - Fondazione Mondragone, il museo della guanteria \u00e8 stato inaugurato il 9 novembre 2007. Raccoglie quaranta pezzi storici che vanno dal XVIII secolo ai giorni nostri, oltre a macchinari d'epoca e un abito fatto interamente di guanti."}
{"id": "3794053", "revid": "1442080", "url": "https://it.wikipedia.org/wiki?curid=3794053", "title": "Bob Chiarelli", "text": " \nOriginario della citt\u00e0 italiana di Cleto, ha prestato servizio in Assemblea Ontario legislativo 1987-1997, ed \u00e8 stato successivamente rieletto per la legislatura nel 2010, dopo aver prestato servizio in qualit\u00e0 di presidente regionale e sindaco di Ottawa 1997-2006.\nNel mese di agosto 2010, \u00e8 entrato nel governo provinciale, come Ministro delle Infrastrutture."}
{"id": "3794059", "revid": "531291", "url": "https://it.wikipedia.org/wiki?curid=3794059", "title": "Tassonomia della sottofamiglia Crotalinae", "text": "Questa \u00e8 una lista di tutti i generi, le specie e le sottospecie della sottofamiglia Crotalinae. \nSegue la tassonomia fornita dall'Integrated Taxonomic Information System (ITIS), che si basa sul lavoro continuo del Dr. Roy McDiarmid. \nIl nome inglese \u00e8 utilizzato nel caso in cui non sia presente un corrispettivo in italiano."}
{"id": "3794063", "revid": "1305772", "url": "https://it.wikipedia.org/wiki?curid=3794063", "title": "Smailholm", "text": "Smailholm \u00e8 un piccolo paese scozzese. Il suo nome deriva dall'inglese antico \"\"smael\" \"ham\"\". Le principali localit\u00e0 per cui \u00e8 noto questo paese sono la torre di Smailholm ed un laboratorio di ceramiche."}
{"id": "3794064", "revid": "6923", "url": "https://it.wikipedia.org/wiki?curid=3794064", "title": "Torre di Smailholm", "text": "La torre di Smailholm \u00e8 una peel tower situata a Smailholm in Scozia. Posta sulla cima di una collina, la torre \u00e8 visibile a miglia di distanza.\nStoria.\nNel passato, essa appartenne diverse famiglie. Le prime fonti risalgono al 1408, quando era di propriet\u00e0 della famiglia Pringle. Nel 1513, David Pringle ed i suoi quattro figli perirono nella battaglia di Flodden Field e la torre fu ripetutamente attaccata dagli eserciti inglesi. Nel 1645 fu gestita dalla famiglia Scott of Harden, che nel 1700 si trasfer\u00ec nel villaggio di Sandyknowe, lasciando la torre abbandonata. Divent\u00f2 cos\u00ec di propriet\u00e0 dello stato e nel 1980 fu parzialmente ristrutturata. Ora \u00e8 sotto la cura dell'Historic Scotland."}
{"id": "3794068", "revid": "599013", "url": "https://it.wikipedia.org/wiki?curid=3794068", "title": "Johann Hieronymus von Jungen", "text": "Biografia.\nIl barone Johann Hieronymus zum von Jungen nacque a Francoforte il 21 ottobre del 1660, figlio di Daniel zum Jungen e Anna Maria von Limpurg.\nJungen inizi\u00f2 la sua carriera militare nel 1679 tra le file dell'esercito imperiale austriaco e fu subito impegnato nella difesa di Strasburgo. Promosso tenente nel 1684 nel Reggimento di fanteria \"Houchin\", nel 1693 milit\u00f2 con il grado di capitano al comando del margravio Luigi Guglielmo di Baden-Baden nel corso della quinta guerra austro turca dimostrando le sue capacit\u00e0 nelle operazioni militari in Ungheria e in Transilvania, come un valido e coraggioso comandante di reparto.\nSi distinse pi\u00f9 volte durante le campagne del nord Italia nel corso della guerra di successione spagnola al comando del principe Eugenio di Savoia e nel 1703 fu promosso colonnello di un reggimento di fanteria divenendone, come era in uso nell'esercito imperiale austriaco, anche il proprietario assegnandogli cos\u00ec il proprio cognome (il Reggimento port\u00f2 il suo cognome fino al 1732 quando divenne il 27\u00ba Reggimento fanteria).\nNel 1704 assicur\u00f2 il controllo del confine meridionale del Tirolo operando nelle Giudicarie, in Val Vestino e nel veronese sul monte Baldo, al Passo del Cerbiol, al fine di ostacolare l'avanzata delle truppe francesi. Il 13 agosto 1704 prese parte alla Battaglia di Blenheim, nella regione del Danubio superiore, ove il principe Eugenio di Savoia sconfisse le truppe franco-bavaresi.\nIl 2 giugno 1705 fu nominato generale e comandante di corpo, il 24 aprile 1708 tenente feldmaresciallo. Nel 1706 fu all'assedio di Torino al comando di nove battaglioni di fanteria imperiale, inquadrati nei reggimenti Reventlau, Wurttemberg, Konigsegg, Guttenstein e Herbenstein. Nel 1711 prese parte alla campagna in Toscana e fu nominato dal principe Eugenio di Savoia governatore di Novara. Nel 1712 ritorn\u00f2 nuovamente in Toscana conducendo una spedizione alla conquista di Porto Longone e Porto Ercole.\nIl 17 maggio 1716 fu promosso feldzeugmeister e tra il 1718 e il 1719 prese parte alla riconquista della Sicilia contesa agli spagnoli nel corso della guerra della Quadruplice Alleanza. Durante il 1719 sostitu\u00ec il comandante in capo dell'esercito austriaco, il generale Claudio Florimondo di Mercy, caduto gravemente ammalato, assumendo la direzione di un corpo di spedizione composto da 18 battaglioni da 750 uomini ognuno, 12 compagnie di granatieri, 15 squadroni di corazzieri, 3 compagnie di \"cherubinieri\", 6 squadroni di dragoni e una compagnia di granatieri a cavallo: 3.866 cavalieri, 14.700 fanti, in totale 18.566 uomini. Qui, dimostr\u00f2 ancora una volta e in special modo durante l'assedio di Messina, il suo coraggio personale. Nella difesa di Milazzo trov\u00f2 la morte anche il nipote barone Gerolamo Massimiliano zum Jungen che comand\u00f2 per qualche tempo la stessa piazzaforte durante l'assedio spagnolo del 1718-1719.\nNominato dall'imperatore vicer\u00e9 di Sicilia nel 1719 ne fu anche comandante militare tra il 1720 e il 1722.\nTra il 1722 e il 1725 fu a Milano e nel 1723 fu promosso generale maresciallo del Sacro romano impero.\nInviato come comandante in capo delle truppe austriache nei Paesi Bassi nel 1726, von Jungen mor\u00ec a Bruxelles il 2 agosto del 1732 lasciando con testamento ai propri famigliari la consistente eredit\u00e0 di 178.000 gulden."}
{"id": "3794071", "revid": "406204", "url": "https://it.wikipedia.org/wiki?curid=3794071", "title": "Dilbert Dunker", "text": "Il Dilbert Dunker \u00e8 un dispositivo di addestramento utilizzato per gli equipaggi di aerei ed elicotteri (in effetti per questi viene utilizzato un dispositivo affine chiamato Helo Dunker) al fine di valutare e migliorare le loro capacit\u00e0 di uscire da una carlinga finita sott'acqua dopo un incidente.\nStruttura.\nIl dispositivo \u00e8 costituito da un simulacro di carlinga con sedile munito di cinture di sicurezza, che mediante una guida viene fatto scorrere dentro una piscina. Una volta dentro, l'operatore deve slacciarsi e uscire in sicurezza dalla carlinga, riemergendo in superficie. Il personale addestrativo interviene in caso di problemi, per evitare danni all'operatore; le condizioni dell'acqua possono essere anche rese meno agevoli, per esempio abbassandone la temperatura con blocchi di ghiaccio o incendiando del combustibile galleggiante sulla superficie. All'operativit\u00e0 dell'apparato \u00e8 riconosciuto il merito di aver salvato decine di migliaia di vite. In particolare, ne esiste un modello in Italia, presso la base elicotteri della Marina Militare di Maristaeli di Catania Fontanarossa, che dopo la chiusura di un analogo esemplare utilizzato dalla US Navy presso la Naval Air Station di Pensacola, negli Stati Uniti d'America, \u00e8 rimasto l'unico al mondo nel suo genere.\nStoria.\nIl dispositivo \u00e8 stato inventato nel 1943, durante la seconda guerra mondiale dall'ingegnere Wilfred Kaneb. La necessit\u00e0 del dispositivo emerse dal gran numero di incidenti di volo nei quali persero la vita piloti e personale di volo degli Alleati, il che ; allo scopo ne furono costruiti quattro esemplari, che, non essendo frutto di una linea di produzione industriale, vennero costruiti e messi alla prova uno per uno, a volte con qualche problema emerso durante il collaudo.\nUn addestramento con il Dilbert Dunker \u00e8 rappresentato in una scena del film \"Ufficiale e gentiluomo\" del 1982, con protagonista Richard Gere.\nDilbert Dunker di Catania.\nLa Marina Militare Italiana ha un modello di \"Dilbert Dunker\" presso la base di MARISTAELI Catania la cui costruzione \u00e8 stata iniziata nel 1965 ed entrato in funzione nel 1969. La struttura nel suo complesso viene usata in generale per i corsi di acquaticit\u00e0 e sopravvivenza in mare ma, soprattutto, questo peculiare \u201callenatore\u201d per equipaggi di volo serve ad istruire il personale aeronavigante sulla gestione dello stato di emergenza in cui malauguratamente dovesse venirsi a trovare durante un ammaraggio controllato o forzato.\nLa struttura del Dilbert Dunker \u00e8 costituita da un capannone, all\u2019interno del quale vi \u00e8 una piscina di notevoli dimensioni con annessa una struttura metallica dotata di uno scivolo su cui scorre un simulacro di una carlinga che riproduce quella di un aviogetto. Il funzionamento consiste nella messa in acqua dello scivolo, mentre a met\u00e0 della rampa viene posto l'abitacolo mobile sul quale prende posto il pilota che deve effettuare la prova, il quale viene bloccato al seggiolino tramite delle cinghie; l\u2019abitacolo viene sganciato dalla carrucola che lo sorregge scivolando cos\u00ec nella piscina ad una velocit\u00e0 di impatto con l\u2019acqua di circa 65 chilometri orari, con l\u2019impatto che provoca il rovesciamento dell\u2019abitacolo e la persona viene capovolta a testa in gi\u00f9 e a questo punto una volta inserito in bocca l'autorespiratore con l\u2019ossigeno il pilota o lo specialista deve sganciarsi dal seggiolino, andare verso il fondo della piscina simulando di evitare eventuali rottami e quindi allontanarsi. Tale operazione avviene con l\u2019ausilio di due sommozzatori professionisti pronti in caso di emergenza.\nQuesto \u201cAllenatore di Ammaraggio Forzato\u201d presente a Catania \u00e8 complementare all'Helo Dunker in funzione presso la Stazione Elicotteri di Luni presso La Spezia, entrambi hanno molto in comune ma l\u2019attivit\u00e0 che viene svolta su di essi ha delle proprie peculiarit\u00e0."}
{"id": "3794072", "revid": "36426", "url": "https://it.wikipedia.org/wiki?curid=3794072", "title": "Chiesa di Santa Maria Assunta (Trenzano)", "text": "La chiesa di Santa Maria Assunta \u00e8 una chiesa di Trenzano, in provincia di Brescia. \u00c8 la chiesa parrocchiale del centro abitato.\nAl suo interno son custodite varie reliquie tra le quali una falange di san Gottardo, patrono della cittadina.\nStoria.\nL'attuale parrocchia \u00e8 stata frutto di un restauro-ampliamento tra il 1720 e il 1740 della precedente chiesa di San Giorgio, a navata unica \u00e8 edificata nella localit\u00e0 detta \"Forca\" a sud di Trenzano davanti alla cappella gentilizia Ducco.\nSono presenti tele e quadri, di epoche varie di artisti bresciani e cremonesi. \u00c8 presente un bronzo di san Gottardo, regalato dall'amministrazione comunale alla parrocchia. Un'altra statua del santo, vestita con paramenti originali tempestati di pietre preziose, viene portata per le vie del paese ogni anno, il 4 maggio per la solenne messa e processione dedicata al patrono.\nOltre all'altare principale, nella chiesa sono presenti altari secondari, i reliquiari, i paramenti sacri e i gioielli della chiesa, esposti sotto il periodo di san Gottardo assieme ai candelabri in oro, bronzo e argento.\nDescrizione.\nEsterno.\nLa chiesa \u00e8 circondata per la facciata e per il lato nord da un prato delimitato da un muretto alto un metro dove fino al periodo napoleonico venivano seppelliti i morti.\nIl lato dell'abside \u00e8 bagnato dal Vaso Fiume, e da vari fontanili che nascono in questa zona.\nIl lato sud invece \u00e8 affiancato dall'oratorio e dalla casa del parroco e da altri edifici adiacenti come la sagrestia e la \u201cPiscina\u201d.\nDi fronte alla chiesa inoltre si erge la cappella gentilizia Ducco, una chiesina oggi sconsacrata e usata come mostra durante vari periodi dell'anno.\nInterno.\nA navata unica con una volta a botte affrescata.\nVi sono sei colonne per parte con cinque cappelle con altari e tele di varie epoche, la sagrestia \u00e8 posta a sinistra dell'altare maggiore che separato da un battistero e il posto della lettura del vangelo \u00e8 posto sotto un cupolotto affiancato dai due organi settecenteschi.\nEntrando dal fondo, il primo dipinto che si incontra sulla sinistra, incastonato in un'edicola sorretta da due colonne in marmo(caratteristica della parrocchiale), rappresenta san Carlo Borromeo e san Firmo, protettore del bestiame. \u00c8 opera di Francesco Monti ed \u00e8 stato dipinto nel XVIII secolo. Su Questa tela \u00e8 stato posto in rialzo un crocifisso ligneo.\nIl secondo dipinto del pittore Pompeo Batoni (XVIII secolo), rappresenta l'Immacolata che tiene il braccio a Ges\u00f9 Bambino. Ai suoi piedi sono presenti due simboli:il mostro e la falce di luna insolitamente rovesciata. Nelle raffigurazioni tradizionali della Vergine Maria l'immagine della mezzaluna inizia ad apparire nelle icone sacre dopo gli scontri tra cristiani e musulmani, nel XVI secolo, in particolare dopo la Battaglia di Lepanto, cui parteciparono anche molti Trenzanesi.\nIl terzo dipinto, sempre a sinistra, raffigura la peste che, forse giungendo da Palazzolo sull'Oglio, colp\u00ec Trenzano nel XVII secolo.\nSopra tutti i malati, la benedizione di san Nicola da Tolentino, scende tramite \"il pane miracoloso\". Forse con ci\u00f2 si voleva ricordare il fatto che la gente lo mangiava e, come per miracolo, guariva dalla peste. Inoltre il santo ha sul capo tre corone, come segno del suo grado elevato di santit\u00e0.\nIl quarto dipinto, uno dei pi\u00f9 significativi, raffigura Cristo risorto tra i santi Sebastiano e Rocco. Sullo sfondo, sono stati dipinti probabilmente la chiesa di San Giorgio prima del rifacimento del 1700.\nUn altro quadro proviene dal convento di San Michele, nella localit\u00e0 omonima. Raffigura l'Immacolata coi santi Francesco e Chiara ed \u00e8 opera di un maestro bresciano del XVIII secolo.\nL'ultimo dipinto, sempre a sinistra dell'altare maggiore, rappresenta la Madonna in Gloria con i santi Carlo Borromeo, Giovanni Batista, Francesco d'Assisi e Giovanni Evangelista, \u00e8 opera di Palma il Giovane.\nLa Pala dell'altare maggiore raffigura la Madonna Assunta con i santi Giorgio, Francesco da Paola e Giovanni Nepomuceno, cappellano di corte del re di Praga, nativo di Nepomuk.\nA destra dell'altare troviamo la tela raffigurante la Madonna in Gloria con i santi Francesco, Nicola e Michele Arcangelo, che tiene tra le mani una bilancia e dall'altera una lancia che trafigge un drago simbolo del demonio.\nL'ultimo personaggio \u00e8 san Martino che medica un passante.\nIl primo altare a destra della navata, \u00e8 dedicato alla Madonna del Rosario.\nI misteri del rosario, fanno da cornice ad una splendida statua della Vergine con il figlio.\nL'opera pittorica \u00e8 di Francesco Savanni.\nIl quadro successivo raffigura santa Lucia, un angelo che tiene un piatto con gli occhi della giovane santa, santa Caterina da Alessandria ed infine santa Apollonia.\nIl terzo nicchione \u00e8 dedicato dal 2000 alla statua bronzea di San Gottardo, opera di Federico Severino, rappresentato seduto sul trono episcopale con pastorale e mitra.\nIl successivo quadro risalente al 1600 raffigura sant'Antonio da Padova ed \u00e8 opera di Francesco Nuvolone che lo ritrae mentre colloquia con il bambin Ges\u00f9.\nOltre all'altare principale, nella chiesa son presenti altri altari minori, reliquiari, paramenti sacri di pregio inestimabile.\nI due altari pi\u00f9 preziosi sono quelli dedicati a sant'Antonio e alla Crocifissione, sono formati da due parti: quella superiore detta mensa e quella inferiore detta paliotto.\nSono formati dall'assembramento di tessere di marmi di colori diversi e di pregio inestimabile a formare bellissime scenografie colorate.\nNella sagrestia son conservati i tesori di San Gottardo che vengono fatti indossare dalla statua lignea portata in processione, e altri paramenti in fili d'oro e argento.\nNella sagrestia son presenti anche due statue, la Vergine Addolorata e l'Ecco Homo. Alti 60\u00a0cm sono opera degli allievi di Clemente Zamara, e precedentemente erano porti nella chiesa del Convento.\nL'organo a canne della chiesa \u00e8 frutto di una stratificazione di vari strumenti, costruiti dagli organari Montesanti, Acerbis, Tonoli e Maccarinelli tra il 1837 e il 1926; ultimamente venne elettrificato ed ampliato da Stefano Dolfini di Manerbio nei primi anni 2000.\nLo strumento, le cui 1900 canne sono distribuite su due corpi fonici sulle cantorie contrapposte ai lati del presbiterio, dispone di 32 registri; la sua consolle ha due tastiere di 58 tasti e una pedaliera concavo-radiale di 30 note."}
{"id": "3794075", "revid": "729019", "url": "https://it.wikipedia.org/wiki?curid=3794075", "title": "Isola Glavnyj", "text": "L'isola Glavnyj (in russo \u043e\u0441\u0442\u0440\u043e\u0432 \u0413\u043b\u0430\u0432\u043d\u044b\u0439, \"ostrov Glavnyj\") \u00e8 un'isola russa del gruppo delle isole di Dem'jan Bednyj che fanno parte dell'arcipelago di Severnaja Zemlja e sono bagnate dal mare di Kara.\nAmministrativamente fa parte del Tajmyrskij rajon del Territorio di Krasnojarsk, nel Distretto Federale Siberiano.\nGeografia.\nL'isola si trova nella parte nord-occidentale dell'arcipelago, a una distanza di 6,6\u00a0km a nord-ovest dell'isola Komsomolets. A ovest di Glavnyj, a 1,4\u00a0km, si trova l'isola Raketa, a est, a 500\u00a0m, l'isola Kolokol e a sud-est, a 1\u00a0km, l'isola Krajnij. Queste ultime sono collegate a Glavnyj da banchi di sabbia.\nGlavnyj ha una lunghezza di 1,8\u00a0km ed \u00e8 larga 700\u00a0m; il suo nome in italiano significa \"principale\", ha questo nome perch\u00e9 \u00e8 l'isola pi\u00f9 grande del gruppo. L'isola ha un'altezza massima di 11\u00a0m; il lato est presenta piccole baie e promontori; a nord ha un piccolo lago e al largo, vicino alla costa, un'isoletta senza nome."}
{"id": "3794077", "revid": "339392", "url": "https://it.wikipedia.org/wiki?curid=3794077", "title": "No-Contest", "text": ""}
{"id": "3794081", "revid": "718884", "url": "https://it.wikipedia.org/wiki?curid=3794081", "title": "Josh (A tutto reality)", "text": ""}
{"id": "3794087", "revid": "767487", "url": "https://it.wikipedia.org/wiki?curid=3794087", "title": "Moulay Idriss Khanoussi", "text": "Carriera.\nPartecip\u00f2 con la nazionale del Marocco alle olimpiadi del 1964, senza mai scendere in campo e al mondiale 1970, gioc\u00f2 inoltre per il Maghreb Association Sportive de F\u00e8s."}
{"id": "3794090", "revid": "122571647", "url": "https://it.wikipedia.org/wiki?curid=3794090", "title": "Chuanr", "text": "I Chuanr, a volte chiamati semplicemente \"chuan\" (caratteri cinesi: \u4e32\u513f, pinyin: chu\u00e0nr; uiguro: \u0643\u0627\u06cb\u0627\u067e \"kawap\"; traduzione: kebab), sono spiedini composti da piccoli pezzi di carne arrostita. Il piatto ha avuto origine nella provincia cinese dello Xinjiang, e si \u00e8 poi diffuso in tempi recenti in tutta l'area settentrionale della Cina, in particolar modo in citt\u00e0 come Pechino, Tianjin e Jilin, dove viene venduto come popolarissimo cibo di strada. Essendo un prodotto della cucina sino-islamica, deriva dalla cultura di popoli come gli Uiguri ed altri popoli musulmani in Cina.\nPreparazione.\nI pezzi di carne dei chuanr vengono arrostiti, direttamente infilati in uno spiedino, su carbone o pi\u00f9 raramente su fuoco elettrico. Alcune varianti implicano la cottura in olio caldo, popolare soprattutto nell'area di Pechino. Originariamente veniva utilizzata quasi esclusivamente carne di agnello o capra (y\u00e1ng r\u00f2u chu\u00e0n, \u7f8a\u8089\u4e32), il quale anche attualmente \u00e8 il tipo pi\u00f9 comune, tuttavia in tempi recenti hanno trovato ampia diffusione anche chuanr di carne di pollo, maiale, manzo e diversi tipi di pesce.\nNelle aree turistiche, ad esempio negli hutong del centro storico di Pechino, in quartieri come Wangfujing e Liulichang, si trovano anche chuanr di carne di animali esotici quali uccelli, rettili ed insetti. Generalmente la carne pu\u00f2 essere speziata secondo il proprio gusto personale, ma i venditori ambulanti utilizzano spezie standard quali semi di cumino (\u5b5c\u7136, z\u012br\u00e1n), fiocchi di peperone essiccati, sale e sesamo oppure olio di sesamo.\nUna particolare variante del chuanr \u00e8 quella fatta con il mantou, o pane al vapore; essa viene tipicamente condita con pasta di fagioli dolci (\u751c\u8c46\u9171, da non essere confusa con la pasta di fagioli rossi), il cui sapore serve per attenuare quello della carne piccante e speziata dei chuanr.\nVarianti.\nA Tianjin, i chuanr sono spesso serviti insieme ad una piccola pagnotta di pane rotonda (\u9985\u997c, xi\u00e0nr b\u01d0ng, tradotto letteralmente \"tortina\" o \"panino ripieno\"), che viene arrostita alla griglia con le stesse spezie utilizzate per la carne. Al termine della cottura, il pane viene tagliato a met\u00e0 e la carne dei chuanr viene usata come ripieno, servendo tutto in una portata unica."}
{"id": "3794091", "revid": "318922", "url": "https://it.wikipedia.org/wiki?curid=3794091", "title": "Moulay Khassouni", "text": ""}
{"id": "3794092", "revid": "318922", "url": "https://it.wikipedia.org/wiki?curid=3794092", "title": "Moulay Khanousi", "text": ""}
{"id": "3794093", "revid": "318922", "url": "https://it.wikipedia.org/wiki?curid=3794093", "title": "Driss Kanoussi", "text": ""}
{"id": "3794098", "revid": "1543377", "url": "https://it.wikipedia.org/wiki?curid=3794098", "title": "CL (cantante)", "text": "Nata a Seul, Corea del Sud, ha trascorso gran parte della sua vita in Giappone e in Francia. CL si \u00e8 formata presso la JYP Entertainment prima di unirsi alla YG Entertainment all'et\u00e0 di quindici anni e ha debuttato come membro del gruppo femminile 2NE1 nel 2009. Dopo che il suo gruppo si \u00e8 preso una pausa, CL ha intrapreso la sua carriera da solista negli Stati Uniti nel 2015. Nel 2016, le 2NE1 si sono sciolte ufficialmente e CL \u00e8 rimasta una cantante solista sotto la YG Ent fino alla scadenza del suo contratto a novembre 2019.\nBiografia.\nCL \u00e8 nata a Seul, in Corea del Sud, ma ha passato gran parte della sua infanzia a Parigi, Tsukuba e Tokyo. A 13 anni si \u00e8 trasferita a Parigi da sola, dove ha studiato per due anni. Lee ha fatto un provino con per la YG Entertainment quando aveva 15 anni, dove port\u00f2 \"Intro (Hot Issue)\" dei Big Bang. Nello stesso anno Lee si \u00e8 esibita per la prima volta sul palco del Gayo Daejeon di Seul insieme ai suoi colleghi della compagnia.\nCarriera.\n2009-2013: debutto con le 2NE1 e attivit\u00e0 solista.\nLee ha assunto il nome d'arte \"CL\" ed \u00e8 stata inserita come leader e rapper principale delle 2NE1, al fianco di Park Bom, Park Sandara e Minzy. Il gruppo ha poi collaborato con i compagni di etichetta Big Bang per la canzone \"Lollipop\" prima di debuttare ufficialmente. Le 2NE1 hanno ottenuto un successo significativo con il primo singolo \"I Do not Care\" dal loro primo EP, \"2NE1\", vincendo anche il premio \"Song of the Year\" ai Mnet Asian Music Awards 2009, diventando cos\u00ec il primo gruppo a vincere un daesang nello stesso anno del debutto.\nNell'agosto 2009, ha collaborato con i suoi compagni della sua casa discografica, G-Dragon, per il singolo \"The Leaders\", presente nel primo album solista di G-Dragon, \"Heartbreakere\" e ha collaborato anche con Teddy Park dei 1TYM. Lo stesso mese, dopo che il gruppo ha terminato con le promozioni \"I Do not Care\", CL ha collaborato con Minzy per \"Please Do not Go\", che ha segnato il numero sei nella Gaon Chart entro la fine di novembre. Il suo primo singolo da solista, \"The Baddest Female\", \u00e8 stato pubblicato il 28 maggio 2013. Per il secondo album delle 2NE1 \"Crush\", CL ha scritto i testi e ha co-composto la musica per i brani \"Crush\", \"If I Were You\" e \"Baby I Miss You\". Ha anche scritto i testi per il suo brano solista \"MTBD\", cos\u00ec come il brano \"Scream\".\n2014-2019: debutto negli Stati Uniti.\nNell'ottobre 2014 \u00e8 stato annunciato che l'anno seguente CL stava per debuttare come artista solista negli Stati Uniti, collaborando con Scooter Braun come suo manager. Nel maggio 2015, ha partecipato al singolo \"Doctor Pepper\" di Diplo, insieme a Riff Raff e OG Maco. Nel novembre 2015, CL ha pubblicato il suo primo singolo \"Hello Bitches\", singolo del suo EP \"Lifted\". Il singolo principale, \"Lifted\" \u00e8 stato pubblicato il 19 agosto 2016. La canzone \u00e8 apparsa nella Top 30 Hip-Hop / Rap di iTunes entro tre ore dalla pubblicazione, al ventunesimo posto. Il 29 ottobre 2016, CL ha dato il via al suo primo tour in Nord America, l'Hello Bitches Tour, nella Hammerstein Ballroom di New York, e si \u00e8 concluso a Toronto il 14 novembre.\nInsieme a Shaiana, ha collaborato nel brano \"Surrender\" di Lil Yachty, brano esclusivo dell'edizione Target deluxe del suo album \"Teenage Emotions\", pubblicato il 26 maggio 2017. CL ha anche registrato un singolo originale intitolato \"No Better Feelin\" per la colonna sonora di My Little Pony: The Movie, pubblicata il 22 settembre 2017. Il 4 gennaio 2018 \u00e8 stata scelta per fare il suo debutto a Hollywood come attrice nel film di Peter Berg, \"Red Zone - 22 miglia di fuoco\", con Mark Wahlberg. Il 25 febbraio 2018 CL si \u00e8 esibita alla cerimonia di chiusura delle Olimpiadi invernali 2018 allo Stadio Olimpico di Pyeongchang, esibendosi con \"The Baddest Female\" e \"I Am the Best\". Alla cerimonia di chiusura, ha incontrato il presidente della Corea del Sud Moon Jae-in, la First Lady, Kim Jung-sook, gli EXO, e la prima figlia del presidente americano Trump, Ivanka Trump.\n2019-presente: abbandono dalla YG Entertainment, \"In the Name of Love\" e \"Alpha\".\nL'8 novembre 2019, YG Entertainment ha annunciato che CL non ha rinnovato il suo contratto con la compagnia. Il 4 dicembre, CL ha iniziato a pubblicare nuova musica dal suo EP solista \"In the Name of Love\", iniziando con le canzoni \"+DONE161201 +\" e \"+REWIND170205+\".\nNel 2021, dopo aver pubblicato alcuni singoli, CL lancia il suo primo album da solista \"Alpha\".\nStile musicale e influenze.\nCL cita il leader di 1TYM, Teddy Park, che ha prodotto gran parte della musica per le 2NE1, come influenza e ispirazione, cos\u00ec come Madonna, Queen e Lauryn Hill."}
{"id": "3794099", "revid": "1543377", "url": "https://it.wikipedia.org/wiki?curid=3794099", "title": "Corpo carotideo", "text": "Un corpo carotideo (detto anche glomo carotideo o glomus caroticum) \u00e8 una piccola massa di chemiocettori periferici e cellule di supporto situate bilateralmente vicino alla biforcazione delle arterie carotidi comuni.\nI glomi carotidei avvertono i cambiamenti della composizione del sangue che scorre nelle molte arteriole che li irrorano, soprattutto la pressione parziale di ossigeno, ma anche di CO2. Inoltre, sono sensibili al cambiamento di pH e pressione.Essi contribuiscono a modificare la frequenza respiratoria\nImportante \u00e8 notare come ogni glomo sia irrorato da una sua specifica arteriola e che quindi in ogni momento queste strutture sono sempre esposte a sangue di tipo arterioso e non venoso, e che di conseguenza la loro pressione parziale di ossigeno \u00e8 quella arteriosa e non venosa.\nComposizione.\nI glomi sono composti da due tipi di cellule, chiamate cellule dei glomi: cellule dei glomi di tipo I e cellule dei glomi di tipo II.\nFunzioni.\nI glomi carotidei fungono da sensori: rispondono a certi stimoli, principalmente alla variazione di concentrazione di ossigeno nel sangue. Le fibre afferenti decorrono nei nervi di Hering, poi passano ai nervi glosso faringei ed infine giungono al GRD del bulbo.\nStimoli.\nMentre i chemocettori centrali, situati nel SNC, sono molto sensibili alla variazione di anidride carbonica, i chemocettori periferici sono preposti a controllare il livello di ossigeno.\nQuando la pressione parziale di ossigeno scende al di sotto del normale, i glomi vengono intensamente stimolati. La frequenza di questi impulsi \u00e8 particolarmente sensibile alle variazioni di ossigeno tra 30 e 60\u00a0mmHg, che \u00e8 l'ambito nel quale la saturazione di emoglobina si riduce rapidamente.\nRisposte dell'organismo.\nLa stimolazione respiratoria mediata dei chemocettori periferici \u00e8 fino a 5 volte pi\u00f9 rapida di quella mediata dai chemocettori centrali nei centri respiratori. Questo pu\u00f2 giocare un ruolo importante nella risposta ventilatoria all'inizio di un esercizio muscolare.\nLa ventilazione alveolare aumenta al diminuire della pressione parziale di ossigeno nel sangue, senza che quella dell'anidride carbonica venga modificata. Fino a 100\u00a0mmHg la ventilazione rimane costante, ma al diminuire della pressione aumenta notevolmente, arrivando a raddoppiare a 60\u00a0mmHg ed a quintuplicarsi in situazioni di estrema carenza di ossigeno."}
{"id": "3794107", "revid": "1851848", "url": "https://it.wikipedia.org/wiki?curid=3794107", "title": "Marlon P\u00e9rez", "text": "Professionista tra il 2001 e il 2009, fu campione del mondo juniors della corsa a punti e due volte campione nazionale a cronometro.\nCarriera.\nSpecialista della pista e delle prove contro il tempo, fu campione del mondo juniors nel 1994 nella corsa a punti. In questa specialit\u00e0 vinse anche i Giochi panamericani nel 1999 e la prova di Cali e la classifica generale della Coppa del mondo nel 2000.\nI suoi principali successi su strada furono due campionati colombiani a cronometro (1999 e 2001), una tappa alla Vuelta Ciclista al Uruguay nel 1999, otto tappe al Cl\u00e1sico RCN (due nel 1999, una nel 2003, quattro nel 2010, una nel 2011), sei tappe alla Vuelta a Colombia (una nel 2000, due nel 2001, due nel 2002, una nel 2011), tre tappe alla Vuelta al T\u00e1chira nel 2004, una tappa al Tour de Langkawi nel 2004, due tappe alla Vuelta a Venezuela nel 2005 e la prova a cronometro ai Giochi panamericani del 2011. Partecip\u00f2 a tre edizioni del Giro d'Italia, quattro campionati del mondo su strada Elite e tre edizioni dei Giochi olimpici."}
{"id": "3794108", "revid": "4106", "url": "https://it.wikipedia.org/wiki?curid=3794108", "title": "Marlon P\u00e9rez Arango", "text": ""}
{"id": "3794110", "revid": "466539", "url": "https://it.wikipedia.org/wiki?curid=3794110", "title": "Grande causa", "text": "Quando, nel settembre del 1290, la corona di Scozia divenne vacante, alla morte della monarca bambina di sette anni Margherita, un totale di tredici pretendenti al trono si fecero avanti. Quelli con le pretese pi\u00f9 credibili erano John Balliol, Robert Bruce, John Hastings e Fiorenzo V d'Olanda. I membri del Consiglio chiamarono in causa Edoardo I d'Inghilterra, padre di Edoardo II (promesso in sposa a Margherita), perch\u00e9 scegliesse un erede, dando vita alla Grande causa.\nStoria.\nQuando nel 1286 Alessandro III di Scozia mor\u00ec senza eredi maschi, il trono and\u00f2 alla sua unica discendente vivente, sua nipote Margherita di Scozia di appena tre anni. Nel 1290 i membri del Consiglio, che governavano il paese fino alla maggiore et\u00e0 di Margherita, stesero il trattato di Birgham, un contratto di matrimonio fra la bambina ed Edoardo II d'Inghilterra, anch'egli un bambino di soli cinque anni. Il matrimonio avrebbe quindi prodotto un erede che sarebbe stato il sovrano di entrambi gli stati, ma la Scozia, sempre secondo le clausole del trattato, avrebbe dovuto conservare una sua autonomia ed essere libera da qualsiasi sottomissione all'Inghilterra.\nNel mese di settembre del 1290 Margherita per\u00f2 mor\u00ec alle Isole Orcadi, dove si era fermata nel suo viaggio di ritorno verso la Scozia, lasciando il paese privo di un successore incontestato. I membri del Consiglio chiamarono in causa Edoardo I d'Inghilterra, padre di Edoardo II, perch\u00e9 con loro scegliesse un erede in quella che divenne nota come la \"Grande causa\". Poco prima di questa convocazione uno dei pi\u00f9 grandi pretendenti fu John Balliol, signore di Galloway, che strinse un'alleanza con Anthony Bek, vescovo di Durham e rappresentante di Edoardo I in Scozia, e cominci\u00f2 anche a definirsi come l'erede al trono. Intanto, Robert Bruce, V Signore di Annandale, and\u00f2 nel luogo in cui Margherita avrebbe dovuto essere incoronata con un gruppo di soldati e presto si sparse la voce che il suo compagno Domhnall I, conte di Mar stesse raccogliendo un esercito. Di colpo la Scozia si trov\u00f2 sull'orlo della guerra civile.\nIl richiesto intervento di Edoardo I d'Inghilterra.\nLo scontro che si profilava fra i Balliol e i Bruce era intenso e per questo venne chiesto a Edoardo I di intervenire nella questione. Il sovrano inglese vide la possibilit\u00e0 di realizzare un desiderio a lungo accarezzato, l'ottenere il riconoscimento legale che la Scozia altro non fosse, o che divenisse, un feudo posseduto dalla corona d'Inghilterra. D'altro canto nel tardo XII secolo la Scozia era stata realmente uno Stato vassallo dal 1174, data di ratifica del Trattato di Falaise, al 1189 data del Quitclaim di Canterbury. Che la questione adesso potesse essere replicata era un altro paio di maniche, del resto quando Alessandro III di Scozia aveva reso l'Omaggio feudale ad Edoardo era stato ben attento a pronunciare le parole \"mio regno\".\nNel maggio 1291 Edoardo I chiese ai feudatari scozzesi di riconoscere il proprio diritto alla sovranit\u00e0 prima di iniziare il proprio compito di arbitro, gli scozzesi non abboccarono e risposero che solo il loro re poteva fare un'affermazione di tale portata, assumendosene l'enorme responsabilit\u00e0 implicita, e quindi ogni loro dichiarazione in tal senso sarebbe stata priva di valore. Il comportamento degli scozzesi era perfettamente in linea con le leggi e le consuetudini del tempo, ma questo non serv\u00ec a placare la furia di Edoardo che dichiar\u00f2 che, stando cos\u00ec le cose, si rifiutava di entrare nel merito della successione.\nD'altro canto i maggiorenti scozzesi avevano bisogno del suo aiuto e questo permise al sovrano inglese di costringerli ad accettare un certo numero di cavilli piccoli, ma importanti. I nobili in lizza per la successione accettarono, alla fine, di ammettere il diritto di Edoardo ad essere il loro signore, anche se non poterono affermare di parlare per il paese intero, accettarono di concedere al sovrano il diritto di controllo temporaneo su alcuni castelli, bench\u00e9 non tutti fossero di loro propriet\u00e0. Edoardo dal canto suo promise che avrebbe restituito il paese ed i castelli nelle mani del legittimo pretendente al trono di Scozia entro due mesi. Nel processo di selezione gli scozzesi agirono seguendo le linee del Trattato di Birgham del 1286, firmato da Alessandro III di Scozia e da Edoardo I d'Inghilterra il cui scopo era quello di mantenere il paese indipendente. Una volta espletate queste trattative cominciarono le udienze vere e proprie, 24 uditori, pi\u00f9 Edoardo come presidente, si apprestarono quindi ad ascoltare i quattordici pretendenti al trono, dei quali i due maggiori rimanevano Robert Bruce e Giovanni di Scozia.\nGli aspiranti pretendenti che si presentarono furono:\nLe argomentazioni dei pretendenti.\nDi tutti i pretendenti solo quattro potevano vantare delle realistiche pretese: John Hastings, I barone Hastings, Giovanni di Scozia, Robert Bruce, V Signore di Annandale e Fiorenzo V d'Olanda e solo il secondo e il terzo avevano realistiche probabilit\u00e0 di successo.\nIl verdetto.\nEdoardo I si pronunci\u00f2 infine il 17 novembre 1292 in favore di Giovanni di Scozia, con suo figlio Edoardo Balliol (1283 circa-1367) erede designato. Molti magnati scozzesi furono favorevoli a questa decisione, compreso John II Comyn, Signore di Badenoch, un altro dei pretendenti, che era l'esponente di una delle famiglie nobiliari pi\u00f9 potenti di Scozia e che aveva sposato Eleanor Balliol, sorella di Giovanni di Scozia."}
{"id": "3794114", "revid": "287204", "url": "https://it.wikipedia.org/wiki?curid=3794114", "title": "Marlon Perez", "text": ""}
{"id": "3794116", "revid": "4106", "url": "https://it.wikipedia.org/wiki?curid=3794116", "title": "Marlon Alirio P\u00e9rez", "text": ""}
{"id": "3794120", "revid": "680767", "url": "https://it.wikipedia.org/wiki?curid=3794120", "title": "Derrick Sullivan", "text": ""}
{"id": "3794122", "revid": "767487", "url": "https://it.wikipedia.org/wiki?curid=3794122", "title": "Kacem Slimani", "text": "Carriera.\nClub.\nIn patria ha giocato con il , con cui ha vinto un campionato e una coppa nazionale.\nIn Francia ha giocato una stagione in massima serie con il e due stagioni in seconda serie col .\nNazionale.\nPartecip\u00f2 con la nazionale del Marocco al Campionato mondiale di calcio 1970."}
{"id": "3794126", "revid": "1543377", "url": "https://it.wikipedia.org/wiki?curid=3794126", "title": "Helo Dunker", "text": "L'Helo Dunker \u00e8 un dispositivo di addestramento utilizzato per gli equipaggi di elicotteri, al fine di valutare e migliorare le loro capacit\u00e0 di uscire da una carlinga finita sott'acqua dopo un incidente ed \u00e8 complementare ad un dispositivo affine chiamato Dilbert Dunker presente a Catania presso la base elicotteri di Maristaeli di Fontanarossa; entrambi hanno molto in comune ma l\u2019attivit\u00e0 che viene svolta su di essi ha delle proprie peculiarit\u00e0. \nCorsi.\nL\u2019impianto, unico nel suo genere in ambito militare e di notevole importanza per il ruolo che svolge, viene utilizzato da circa 1000 frequentatori l\u2019anno, impegnando quotidianamente strutture, personale istruttore e di supporto.\nL'Helo Dunker viene utilizzato per il mantenimento delle capacit\u00e0 operative dagli Operatori Recupero Naufraghi della Marina Militare e della Guardia Costiera e per l\u2019addestramento specifico al recupero di un elicottero ammarato per tutti i subacquei delle Forze Armate e dei Corpi di Polizia.\nIl personale che gestisce la struttura, proviene dalla Componente Aeronavale ed \u00e8 in possesso di brevetto subacqueo, di assistente bagnante e qualifica di istruttore. \nI corsi si articolano su quattro giornate per gli equipaggi che impiegano l\u2019autorespiratore, tre per i corsi interamente in apnea ed una sola giornata per l\u2019attivit\u00e0 di mantenimento. \nL\u2019attivit\u00e0 svolta si suddivide in corsi per il conseguimento della prima abilitazione ed attivit\u00e0 dedita al mantenimento periodico. Oltre l\u2019addestramento in cabina e l\u2019addestramento al nuoto con vestizione completa, il corso prevede: teoria per le immersioni in acque poco profonde, tecniche di abbandono da un velivolo ammarato, apprendimento delle tecniche relative alla sopravvivenza in mare, illustrazione e impiego dei dispositivi in dotazione per la segnalazione in mare. \nStruttura.\nLa struttura \u00e8 costituita da una piscina profonda 5 metri, lunga 25 e larga 12, dove al suo interno, tramite un argano dedicato, viene ammainato un simulacro che riproduce la carlinga di un elicottero, con alle estremit\u00e0 due postazioni specifiche per piloti e al suo interno otto postazioni per l\u2019equipaggio. La simulazione consiste nella fuoriuscita dal simulacro in tre distinte condizioni di ammaraggio:\nStoria.\nLa Marina Militare ha adottato questo tipo di addestramento sin dalla prima acquisizione degli elicotteri, prima con il Dilbert Dunker, pi\u00f9 specifico per aeromobili, e dal 1991 con entrambi. L'Helo Dunker di Luni provvede a fornire corsi addestrativi per gli equipaggi di volo di tutte le Forze Armate, altri corpi dello stato, personale medico della Marina Militare e personale di Forze Armate estere quali ellenici, albanesi e maltesi."}
{"id": "3794127", "revid": "125885643", "url": "https://it.wikipedia.org/wiki?curid=3794127", "title": "Heidi (colonna sonora)", "text": "Heidi - la colonna sonora originale della serie fa parte della collana \"Amici della Tv per sempre\", rappresentata dall'edizione musicale \"Intervox\" ed \u00e8 la versione italiana della colonna sonora tedesca dell'anime Heidi.\nNote.\nAmici della TV per sempre http://www.intervox.it/it/AMICI_DELLA_TV_LID-22?l=IT"}
{"id": "3794129", "revid": "599013", "url": "https://it.wikipedia.org/wiki?curid=3794129", "title": "Convento di Santa Maria (Castiglione delle Stiviere)", "text": "Il convento di Santa Maria in localit\u00e0 Santa Maria di Castiglione delle Stiviere, \u00e8 un cenobio fondato nel 1496.\nStoria.\nSituato nel cuore delle colline attorno a Castiglione delle Stiviere, in una zona gi\u00e0 abitata in epoca romana, fu fondato dall'eremita padre Girolamo Redini di Castel Goffredo, istitutore della Congregazione degli Eremiti di Santa Maria in Gonzaga ed eretto presso i ruderi della villa romana.\nFu rimaneggiato nei primi anni del Cinquecento dal marchese Luigi Gonzaga, nonno di San Luigi, che lo don\u00f2 ai Frati Minori di San Francesco, detti \"Zoccolanti\", dopo l'abbandono del convento da parte degli Eremiti di Santa Maria.\nDivenne il luogo di villeggiatura preferito dal marchese Ferrante Gonzaga e dalla consorte donna Marta Tana, che qui venne inizialmente sepolta e nel 1804 traslata nel duomo di Castiglione delle Stiviere.\nFra le sue mura nel 1584 vi si ritir\u00f2 San Luigi Gonzaga in preghiera, dopo i ripetuti scontri con il padre Ferrante per il suo proposito di abbracciare la vita religiosa. La sua cella \u00e8 stata trasformata in cappella in suo onore.\nSconsacrato nel 1798 sub\u00ec negli anni seguenti danni molto ingenti che portarono alla demolizione di una parte dell'edificio e della chiesa. L'unica ala che sopravvive oggi, e che \u00e8 ancora visibile, era unicamente adibita alla famiglia dei Gonzaga.\nL'immobile dal 1846 appartiene al Collegio delle Nobili Vergini di Ges\u00f9.\nArchitettura.\nL'edificio era originariamente un quadriportico."}
{"id": "3794130", "revid": "228587", "url": "https://it.wikipedia.org/wiki?curid=3794130", "title": "Videolottery", "text": "Le Videolottery, meglio conosciute con l'acronimo VLT (Video Lottery Terminal), sono apparecchi da intrattenimento simili alle slot machine dalle quali si differenziano per le modalit\u00e0 di gioco pi\u00f9 evolute.\nCaratteristiche.\nLe VLT non presentano all'interno una scheda con il gioco residente, ma sono collegate, in tempo reale, alla rete sia l'una con l'altra che ad un server centrale, presente nella sala dove sono installate, che fornisce i giochi. Il server inoltre comunica costantemente con un server nazionale centralizzato.\nAltra caratteristica peculiare delle VLT \u00e8 quella di offrire sullo stesso apparecchio pi\u00f9 giochi.\nL'importo della puntata pu\u00f2 variare da un minimo di \u20ac0,10 ad un massimo di \u20ac10,00.\nModalit\u00e0 di pagamento delle vincite.\nLe VLT offrono i pagamenti in base al calcolo del ciclo di \"payout\" stabilito dal concessionario su base sia di sala, che di circuito, che nazionale. Le \"slot machine\" tradizionali invece pagano in base al \"coin in\" singolo (totale monete inserite nella singola macchina).\nLe VLT per le quali il produttore prevede la presenza del \"jackpot\" permettono la vincita del \"jackpot\" nazionale che arriva fino a \u20ac500.000,00 e del \"jackpot\" di sala fino a 100.000,00 euro; i valori in tempo reale dei \"jackpot\" sono continuamente visualizzati sugli apparecchi e sui giochi ove disponibili. La partecipazione ai vari livelli di \"jackpot\" pu\u00f2 essere subordinata alla puntata minima, recentemente il produttore Merkur su piattaforma Inspired ha reso disponibili il \"jackpot\" nazionale anche a 50 cent, mentre prima era accessibile partendo da 2,00 euro.\nSi differenziano dalle \"slot machine\" in quanto accettano banconote e a discrezione della gestione possono accettare anche monete, non erogano denaro in caso di vincita, ma stampano un ticket che, dove previsto, pu\u00f2 essere rigiocato; nel cambiarlo alla cassa si ricevono contanti per un massimo di euro 1.999,99 (erano 999,99 fino al 31 dicembre 2015), in base alla legge vigente, oltre tale valore il vincitore deve ricevere l'importo vinto in conto corrente bancario o assegno bancario; gli importi di vincita superiori a euro 1.999,99 possono venire corrisposti in contante solo fino a tale cifra, mentre il residuo attraverso un pagamento tracciabile (bonifico - assegno). La percentuale di pagamento a regime varia tra 84% al 91% circa, ma a differenza delle slot comma 6A, in questi terminali il movimento non \u00e8 dato dal \"coin-in\" (cio\u00e8 dall'introdotto) ma dal \"bet-in\" (cio\u00e8 dal giocato= introdotto+vincite rigiocate) e avendo il ciclo di in/out di un milione di euro e vincita massima per \"singola giocata\" di \u20ac5000,00 (contro \u20ac100,00 delle comma 6A), possono risultare meno divertenti se intese come passatempo, ma .\nCome nel gioco del lotto, gratta e vinci e i giochi di monopolio italiani, \u00e8 stata introdotta il 31 luglio 2014 la cosiddetta \"tassa sulla fortuna\", calcolata nella percentuale del 6,00% sull'eccedente di una vincita superiore ai 500 euro, tale percentuale diviene il 12% a decorrere dal 1\u00ba ottobre 2017.\nFornitori.\nLe VLT sono fornite ai concessionari solamente da alcuni produttori certificati: attualmente i principali sono Spielo e Novomatic, a cui si aggiungono Merkur Inspired, Bally, Zitro ed Ace Interactive. Le schede delle slot machine, invece, possono venir fornite da molti produttori.\nSale VLT.\nLe videolottery si possono installare in locali dedicati aventi caratteristiche ben specifiche e previa autorizzazione esplicita del concessionario, che produrr\u00e0 lettera d'incarico per l'autorizzazione di cui all'art. 88 del TULPS (Testo unico delle leggi di pubblica sicurezza), e rilasciato dalla questura di competenza.\nItalia.\nIn Italia le videolottery sono state introdotte dalla legge n. 184 del 2008 e sono state lanciate sul mercato grazie al decreto legge 39/2009.\nTassazione.\nOgni partita (ogni pressione del tasto \"play\" o attivazione dei rulli automatica con utilizzo del credito) \u00e8 sottoposta al prelievo erariale unico in misura del 8,6% della singola partita.\nPrecedentemente il prelievo era attuato in misura del 2% fino al 2013, del 5% fino al 2015 e del 5,5% fino al 2016, del 6% fino al 31 agosto 2018, del 6,25% fino al 31 dicembre 2018 e del 7,5% fino al 31 dicembre 2020."}
{"id": "3794134", "revid": "594360", "url": "https://it.wikipedia.org/wiki?curid=3794134", "title": "Park Bom", "text": "Park ha iniziato la sua carriera musicale nel 2006, con singoli pubblicati dai compagni di etichetta Big Bang, Lexy e Masta Wu. Nel 2009, ha fatto il suo debutto come membro delle 2NE1 come cantante principale. Park ha pubblicato due singoli da solista, \"You and I\" e \"Don't Cry\", che hanno raggiunto il numero uno nella Gaon Digital Chart, la classifica musicale nazionale della Corea del Sud. \u00c8 stata premiata come miglior singolo digitale ai Mnet Asian Music Award 2010.\nA seguito dello scioglimento delle 2NE1 avvenuto 2016, Park ha lasciato l'agenzia del suo gruppo, YG Entertainment, a novembre 2016. A luglio 2018, ha firmato con la D-Nation Entertainment e pubblicato il suo singolo di ritorno, \"Spring\", a marzo 2019.\nBiografia.\nPark Bom \u00e8 nata a Seul, in Corea del Sud, il 24 marzo 1984. Sua sorella maggiore, Park Go-eun, \u00e8 una violoncellista. Mentre frequentava la scuola media negli Stati Uniti, le fu diagnosticato un disturbo da deficit di attenzione.\n2006-2009: inizio della carriera.\nPark torn\u00f2 in Corea del Sud per intraprendere una carriera musicale l\u00ec e fece ripetutamente audizioni per unirsi alla YG Entertainment, dove fu accettata in compagnia dopo tre anni di audizioni. Durante il suo periodo come apprendista presso la YG, a Park fu diagnosticata una linfoadenite; Da allora Park ha continuato a soffrire di episodi di linfoadenite. Nel 2006, ha partecipato in due dei primi singoli dei Big Bang, \"We Belong Together\" e \"Forever with U\". Park ha anche collaborato con Lexy in \"Baby Boy\" dal suo terzo EP \"Rush\" e con Red Roc nel singolo \"Along My Way\". \u00c8 anche apparsa in una serie di video musicali promozionali per l'omonimo Samsung Anycall, insieme a Lee Hyo-ri, G-Dragon e Gummy.\n2009-2017: debutto con le 2NE1 e scioglimento.\nPark \u00e8 stata inserita come cantante principale delle 2NE1, insieme a CL, Park Sandara e Minzy. Il gruppo ha quindi collaborato con i compagni di etichetta Big Bang per la canzone \"Lollipop\" prima di debuttare ufficialmente. Il gruppo ha ottenuto un notevole successo con il singolo numero uno \"I Don't Care\" dalla loro prima opera estesa, 2NE1, che gli ha conferito il premio Song of the Year ai Mnet Asian Music Award del 2009, rendendole il primo gruppo principiante a vincere un daesang nello stesso anno di debutto. Nell'agosto 2009, dopo aver terminato le promozioni per il loro singolo di debutto, i membri si sono presi una pausa per concentrarsi sulle singole attivit\u00e0. Ha pubblicato il suo primo singolo da solista \"You and I\", che ha preso il primo posto nella classifica Gaon Music Chart per il mese di novembre. Il singolo alla fine ha vinto il miglior singolo digitale ai Mnet Asian Music Award del 2010. Alla fine del 2011, \u00e8 stato riferito che \"You and I\" \u00e8 stato scaricato 4.483.364 volte, diventando uno dei singoli pi\u00f9 venduti nella storia della musica coreana.\nAlla fine del 2010, Park ha collaborato sul singolo \"Oh Yeah\" dei GD &amp; TOP, apparendo sia nella versione coreana che giapponese della canzone, oltre che nel video musicale giapponese. Il singolo raggiunse il picco al numero due nella Gaon Chart. Il 21 aprile 2011, ha pubblicato un secondo singolo digitale solista, \"Don't Cry\". Il singolo fu un successo e ottenne un perfetto all-kill su Instiz, posizionandosi al primo posto in sette classifiche musicali locali. Lo stesso anno, Park apparve nella canzone \"Having an Affair\", eseguita da G-Dragon e dal comico Park Myeong-su in un progetto a due chiamato GG per l'Infinite Challenge Music Festival. Il primo l'ha elogiata, dicendo che \"In ogni canzone in cui la sua voce va, \u00e8 un successo. La sua voce \u00e8 molto buona\". Il singolo \u00e8 stato un altro successo ed \u00e8 stato il secondo brano pi\u00f9 scaricato del 2011. Nel 2013, Park ha formato un gruppo di unit\u00e0 secondarie con Lee Hi, chiamata Bom &amp; Hi. Il duo ha pubblicato una cover di \"All I Want for Christmas Is You\" di Mariah Carey il 17 dicembre. Lo stesso anno, ha anche collaborato nella versione giapponese del singolo \"Black\" di G-Dragon.\nNel 2014, \u00e8 stato reso noto al pubblico che Park era stata indagata per traffico di droga (80 compresse contenenti anfetamine) attraverso la posta internazionale in passato. Un pacco, inviato da familiari residenti negli Stati Uniti alla sua residenza in Corea del Sud, \u00e8 stato fermato alla dogana dell'aeroporto internazionale di Incheon. Park fu messa sotto inchiesta ma non fu mai accusata. In una dichiarazione rilasciata da Yang Hyun-suk della YG Entertainment, ha parlato contro le accuse di trattamento preferenziale. Ha spiegato che la droga era illegale in Corea del Sud ma legale negli Stati Uniti. Non era in grado di viaggiare negli Stati Uniti durante quel periodo a causa del suo intenso programma. Park ha contattato il suo medico statunitense per ricaricare le sue medicine. Yang ha inoltre spiegato che Park ha cercato cure mediche da medici sudcoreani e aveva subito una terapia, ma si \u00e8 rivelato non efficace quanto il suo trattamento negli Stati Uniti. Nel 2010, al momento delle indagini, aveva fornito al pubblico ministero le sue cartelle cliniche del suo ospedale degli Stati Uniti confermando le sue diagnosi e il piano di trattamento in corso. Nello stesso anno, Park si \u00e8 unita al cast di \"Roommate\", un reality show che vede protagonisti undici celebrit\u00e0 che vivono insieme in una casa. Poco dopo si ritir\u00f2 dal programma a seguito dello scandalo ed entr\u00f2 in una pausa dall'industria dell'intrattenimento.\nPark ritorn\u00f2 sul palco il 2 dicembre 2015, esibendosi con le 2NE1 ai Mnet Asian Music Award del 2015. Il 25 novembre 2016, la YG Entertainment ha annunciato lo scioglimento del gruppo. La compagnia rivel\u00f2 anche che gli ex membri CL e Dara avevano firmato un contratto da solista, suggerendo l'abbandono di Park dalla compagnia. Park, tuttavia, ha preso parte all'ultima canzone dei 2NE1 \"Goodbye\", pubblicata il 21 gennaio 2017. Il 30 aprile 2017, ha annunciato attraverso i social media che ora \u00e8 sotto la controllata dalla YG Entertainment, The Black Label, e si sta preparando a pubblicare un album solista. Il 1\u00ba maggio 2017, la societ\u00e0 ha negato tale affermazione e ha dichiarato che Park non aveva firmato alcun nuovo contratto con la societ\u00e0 o nessuna delle sue filiali da quando avevano rotto il suo contratto nel novembre 2016. Ha dato seguito ai social media rispondendo ai fan che ha firmato un contratto e sta tornando.\n2018-presente: carriera da solista.\nIl 20 luglio 2018 Park ha firmato un contratto con la societ\u00e0 di intrattenimento D-Nation Entertainment. Si prevedeva che avrebbe pubblicato il suo EP di debutto composto da cinque a sei tracce a novembre, nonch\u00e9 attivit\u00e0 promozionali all'estero. Tuttavia, \u00e8 stato riferito il 2 ottobre 2018 che l'EP sarebbe invece uscito intorno a gennaio 2019. Il giorno seguente, \u00e8 stato riferito che avrebbe fatto la sua prima apparizione sul grande schermo in quattro anni attraverso \"YG Future Strategy Office\", che vede come protagonista l'ex compagno di etichetta Seungri. Park \u00e8 apparsa nel terzo episodio della serie, \"Music Business\", presentato in anteprima il 5 ottobre 2018 su Netflix.\n\"Spring\" \u00e8 stata annunciata il 15 febbraio 2019 come singolo principale del suo album di debutto con lo stesso nome, che \u00e8 stato pubblicato il 13 marzo 2019 insieme alla premiere del suo video musicale. La canzone \u00e8 stata prodotta da Brave Brothers ed \u00e8 stato descritto come una \"canzone R&amp;B di medio tempo\". Inoltre, \"Spring\" presenta le voci dell'ex compagno di gruppo Sandara. La canzone \u00e8 stata eseguita per la prima volta durante lo showcase di \"Spring\", che si \u00e8 tenuto lo stesso giorno della sua uscita. \"Spring\" ha debuttato al secondo posto nella classifica mondiale delle vendite di canzoni digitali di \"Billboard\" come canzone K-pop pi\u00f9 venduta e nuova voce pi\u00f9 rappresentativa di quella settimana. Uscito come un EP intitolato \"re:Blue Rose\" il 2 maggio 2019. Il singolo principale intitolato \"4:44\" \u00e8 stato prodotto ancora una volta dai Brave Brothers e presentava voci di Jung Whee-in delle Mamamoo. Park ha pubblicato \"I Do, I Do\" per \"Perfume\" come prima apparizione della colonna sonora il 1\u00ba luglio 2019. Ha tenuto la sua prima fanmeet, annunciata come\" Spring Again\", il 20 luglio 2019.\nPark ha partecipato al programma televisivo \"Queendom\", trasmesso inizialmente il 29 agosto 2019. Durante la sua corsa ha pubblicato tre singoli: cover di \"Hann (Alone)\" delle (G)I-dle e \"Eyes, Nose, Lips\" dell'ex compagno di etichetta Taeyang e un originale brano intitolato \"Wanna Go Back\", in cui presenta la voce di Cheetah. Park apparve in seguito in \"Chanel\", che fu pubblicato il 29 ottobre 2019. Si \u00e8 riunita con Dara per il singolo intitolato \"First Snow\", uscito il 10 dicembre 2019.\nStile musicale ed influenze.\nPark Bom possiede molti stili musicali, lei personalmente predilige il Pop e il Rhythm &amp; blues, la sua voce \u00e8 pi\u00f9 portata per il secondo genere, ma le 2NE1 hanno una tendenza maggiormente pop. Park Bom sostiene che le sue maggiori influenze siano Mariah Carey e Beyonc\u00e9."}
{"id": "3794144", "revid": "767487", "url": "https://it.wikipedia.org/wiki?curid=3794144", "title": "Jean's Evidence", "text": "Jean's Evidence \u00e8 un cortometraggio muto del 1913 diretto da Laurence Trimble.\nJean era la Border Collie di Trimble che le fece girare numerosi film facendola diventare una delle primissime star canine dello schermo.\nProduzione.\nIl film fu prodotto dalla Turner Films, la casa di produzione di Florence Turner, diretta da Laurence Trimble.\nDistribuzione.\nDistribuito dalla Hepworth, il film - un cortometraggio di due bobine - usc\u00ec nel Regno Unito nell'agosto 1913, venendo poi presentato nelle sale cinematografiche statunitensi il 12 gennaio 1914, distribuito attraverso la Blinkhorn Photoplays Corp."}
{"id": "3794152", "revid": "729019", "url": "https://it.wikipedia.org/wiki?curid=3794152", "title": "Umberto Calcinai", "text": "Biografia.\nNato in una famiglia originaria della Toscana, Calcinai, cos\u00ec come altri membri della sua famiglia, leg\u00f2 tutta la sua carriera di club alla squadra del Poneke, di Wellington.\nEsercitante la professione di ingegnere comunale a Wellington, Calcinai fu convocato a trent'anni, nel 1922, nella Nazionale neozelandese che si rec\u00f2 in un breve \"tour\" in Australia: l\u00ec disput\u00f2 4 incontri a Sydney (due vittorie e due sconfitte) contro la selezione del Nuovo Galles del Sud; tornato in patria disput\u00f2 un ulteriore \"match\" contro i connazionali New Zealand M\u0101ori nella nat\u00eca Wellington.\nA parte le cinque citate presenze non disput\u00f2 alcun \"test match\".\nNumerosi membri della famiglia di Umberto Calcinai hanno avuto ruoli di rilievo, sia nel Poneke che a livello provinciale, anche se nessuno, a parte lui, vest\u00ec l'uniforme degli All Blacks: suo fratello Duilio (\"Dooley\") rappresent\u00f2 la provincia di Wellington in tre incontri nel 1908, e la stessa cosa fece uno dei suoi figli, Victor \"Vic\", negli anni quaranta, mentre un altro figlio, Umberto Primo junior, gioc\u00f2 a livello locale; ancora Vic fu allenatore del Poneke negli anni cinquanta e suo figlio Colin (nipote di Umberto), chirurgo plastico, milit\u00f2 a sua volta nel Poneke e fece parte del comitato medico della federazione rugbistica neozelandese negli anni novanta."}
{"id": "3794161", "revid": "1788047", "url": "https://it.wikipedia.org/wiki?curid=3794161", "title": "Mel Charles", "text": "Era il fratello del pi\u00f9 celebre John Charles."}
{"id": "3794163", "revid": "830939", "url": "https://it.wikipedia.org/wiki?curid=3794163", "title": "Alberto Maccari", "text": "Biografia.\nIntraprende la carriera di giornalista al \"Fiorino\", quotidiano economico-finanziario di Roma non pi\u00f9 in attivit\u00e0, dove sar\u00e0 anche caporedattore centrale.\n\u00c8 stato vicedirettore del Tg1 dal 1994 al 2007 e di Rai Parlamento dal 2007 al 2009.\nIl 1\u00ba ottobre 2009 il Consiglio di Amministrazione della RAI lo nomina direttore della TGR con condirettore Alessandro Casarin.\nIl 30 luglio 2010 viene nominato \"ad interim\" direttore della testata Rai Parlamento, succedendo a Giuliana Del Bufalo. Manterr\u00e0 l'incarico fino al 28 settembre 2011 fino alla nomina a direttore di Gianni Scipione Rossi alla guida della testata.\nDirezione TG1.\nIl 13 dicembre 2011 il Consiglio di amministrazione della RAI decide la rimozione del direttore del TG1 Augusto Minzolini con il voto determinante del presidente Paolo Garimberti, attribuendo \"ad interim\" la carica a Maccari.\nSu proposta del Direttore generale Lorenza Lei, il CdA dell'azienda il 31 gennaio 2012 ha confermato Maccari alla direzione del TG1 fino al 31 dicembre 2012. La sua nomina e quella di Alessandro Casarin alla TGR, per sostituire lo stesso Maccari, hanno creato una frattura nel Consiglio: i membri in quota all'area politica di centro-destra erano favorevoli alle nomine, mentre i membri in quota al centro-sinistra ed all'area cattolica unitamente al Presidente RAI Paolo Garimberti, erano contrari. Il giorno stesso della nomina, si \u00e8 dimesso il consigliere Nino Rizzo Nervo, membro in quota PD..\nIl 29 novembre 2012 Maccari viene sostituito da Mario Orfeo."}
{"id": "3794164", "revid": "287204", "url": "https://it.wikipedia.org/wiki?curid=3794164", "title": "Martinique Challenger 1990 - Doppio", "text": "Il doppio del torneo di tennis Martinique Challenger 1990, facente parte dell'ATP Challenger Series, ha avuto come vincitori Il tabellone di doppio del Martinique Challenger 1990, torneo di tennis che faceva parte del circuito ATP Challenger Series nell'ambito dell'ATP Challenger Series 1990, \u00e8 stato vinto da Olivier Dela\u00eetre e Guillaume Raoux. In finale hanno sconfitto Todd Nelson e Roger Smith (tds n. 2) con il punteggio di 6-3, 7-5."}
{"id": "3794166", "revid": "729019", "url": "https://it.wikipedia.org/wiki?curid=3794166", "title": "San Ferm\u00edn-Orcasur (metropolitana di Madrid)", "text": "San Ferm\u00edn-Orcasur \u00e8 una stazione della linea 3 della metropolitana di Madrid.\nSi trova sotto all'incrocio tra la Avenida de Andaluc\u00eda e la Avenida de los Poblados, nel distretto di Usera.\nLa denominazione deriva dall'ubicazione della stazione, che si trova tra il quartiere di San Ferm\u00edn e quello di Orcasur.\nStoria.\nLa stazione fu aperta al pubblico il 21 aprile 2007 in corrispondenza dell'ampliamento della linea 3 fino a Villaverde Alto.\nLo scavo della stazione, profonda 29 m, fu eseguito con una speciale macchina che si adatta meglio al terreno della zona.\nAccessi.\nIngresso San Ferm\u00edn-Orcasur"}
{"id": "3794168", "revid": "1543377", "url": "https://it.wikipedia.org/wiki?curid=3794168", "title": "Lepidozamia hopei", "text": "Lepidozamia hopei \u00e8 una pianta appartenente alla famiglia delle Zamiaceae.\nDescrizione.\nIl fusto raggiunge i 17\u00a0m di altezza e i 50\u00a0cm di diametro. \u00c8 liscio e di colore giallo-marrone pallido.\nLe foglie sono lunghe 2\u20133\u00a0m, com un picciolo di 30\u201360\u00a0cm, sono lisce e prive di spine. Le foglioline sono disposte in maniera distanziata, 160-200 per foglia, di colore verde scuro e lucide. Sono lunghe 20\u201340\u00a0cm e larghe 15\u201330\u00a0mm. Sono dotate di stomi solo sulla pagina inferiore.\n\u00c8 una specie dioica. I coni maschili sono di forma cilindrica, lunghi 25\u201340\u00a0cm per 8\u201314\u00a0cm di diametro, con microsporofilli a forma di cuneo lunghi fino a 30\u00a0mm e larghi 25\u00a0mm; quelli femminili sono ovoidali, lunghi 40\u201360\u00a0cm e larghi 20\u201330\u00a0cm, con macrosporofilli lunghi 5\u20138\u00a0cm e larghi 3,5-6,5\u00a0cm.\nI semi sono lunghi da 4 a 7\u00a0cm, con tegumento di colore rosso.\nDistribuzione e habitat.\nLa specie \u00e8 originaria del Queensland nordorientale, in Australia. La si trova a quote superiori ai 1\u00a0000\u00a0m slm.\nGli esemplari crescono distanziati tra loro su terreni duri, spesso nelle immediate vicinanze della foresta pluviale o delle foreste di eucalipto. Si possono trovare sia su terreni pianeggianti vicino a corsi d'acqua che su terreni ripidi e asciutti.\nConservazione.\nLa \"IUCN Red List\" classifica \"L. hopei\" come specie a rischio minimo.\nLa specie \u00e8 inserita nell'Appendice II della \"Convention on International Trade of Endangered Species\" (CITES).\nParte dell'areale della specie ricade nel territorio dei parchi nazionali dei Tropici del Queensland."}
{"id": "3794170", "revid": "729019", "url": "https://it.wikipedia.org/wiki?curid=3794170", "title": "Heidi (audioracconto)", "text": "Heidi (prima parte - seconda parte) \u00e8 l'audioracconto italiano dell'anime Heidi, uscito nel 1978 e diviso in due LP/MC, contenente anche la sigla italiana cantata da Elisabetta Viviani e le musiche della colonna sonora tedesca.\nDati di vendita.\nI due album, insieme, hanno venduto 100.000 copie."}
{"id": "3794176", "revid": "270833", "url": "https://it.wikipedia.org/wiki?curid=3794176", "title": "Armistizio di Brest-Litovsk", "text": ""}
{"id": "3794183", "revid": "287204", "url": "https://it.wikipedia.org/wiki?curid=3794183", "title": "Giovanni Aventino", "text": "Biografia.\nDella formazione di Giovanni da Abensberg sappiamo che studi\u00f2 ad Ingolstadt, Vienna, Cracovia e Parigi. Al termine della sua formazione, rientr\u00f2 ad Ingolstadt (1507), ove nel 1509 venne incaricato di fare da tutore ai giovani fratelli del duca Guglielmo IV di Baviera (1493-1550), Luigi ed Ernesto, rimasti orfani del padre Alberto IV di Baviera (1447-1508). Nell'esercizio delle sue mansioni di tutore, Giovanni redasse, ad uso dei suoi pupilli, una \"Rudimenta grammaticae latinae\" (ed. 1512) e comp\u00ec poi con Ernesto un viaggio in Italia nel 1515. Nel 1517, Giovanni smise i panni del tutore e si dedic\u00f2 pienamente all'attivit\u00e0 di letterato, partecipando alla fondazione della \"Sodalitas litteraria Angilostadensis\", votata alla conservazione dei manoscritti, che ebbe per\u00f2 vita breve, venendo chiusa nel 1520. Il duca Guglielmo nomin\u00f2 Giovanni storico ufficiale della Baviera ed il letterato seppe ben sfruttare la sua condizione redigendo il \"chronicon\" \"Annales Bojorum\" (ed. 1554), la cui versione sintetica in lingua tedesca, \"Bayerische Chronik\", costituisce uno dei primi fondamentali documenti in lingua volgare di argomento storico. Seppur uomo di provata fede cattolica, Giovanni venne imprigionato nel 1528 a causa dei suoi contatti epistolari con esponenti di primo piano della Riforma protestante (fond. Lutero e Melantone) e per le sue idee apertamente contrarie agli eccessi delle gerarchie ecclesiastiche, al monachesimo ed alla compravendita delle indulgenze. Le amicizie altolocate di Giovanni gli garantirono per\u00f2 una rapida scarcerazione e la libert\u00e0 di proseguire i suoi studi in piena autonomia (oltre agli \"Annales\", pubblic\u00f2 altre opere storiche di minor rilievo, raccolte in un'opera omnia pubblicata a Monaco di Baviera nel 1881-1886).\n\"Annales Bojorum\".\nIl \"chronicon\" di Giovanni Aventino consta di sette tomi trattanti la storia della Baviera, intesa quale parte dell'ecumene, dalle origini sino all'anno 1460. L'opera viene considerata impregnata di un forte modernismo, capace di farne quasi una raccolta storiografica vera e propria.\nLa prima edizione, pubblicata ad Ingolstadt nel 1554, presentava notevoli omissioni causate dalle idee non gradite a Roma presenti nell'opera: tra le tante, eclatante \u00e8 l'aperta scelta di campo dell'autore in favore del Sacro Romano Impero Germanico relativamente alla narrazione dei fatti occorsi durante la lotta con il Papato (v. Lotta per le investiture). Per un'edizione integrale si dovette aspettare il 1580, quando Nicolas Cisner diede alle stampa l'opera a Basilea."}
{"id": "3794186", "revid": "311148", "url": "https://it.wikipedia.org/wiki?curid=3794186", "title": "Triade cinese", "text": ""}
{"id": "3794188", "revid": "767487", "url": "https://it.wikipedia.org/wiki?curid=3794188", "title": "The Signal of Distress", "text": "The Signal of Distress \u00e8 un cortometraggio muto del 1912 diretto da Larry Trimble, un film che ha tra i suoi interpreti anche Jean, la Border collie che apparteneva al regista e che divent\u00f2 negli anni dieci una delle prime star canine dello schermo.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 9 dicembre 1912."}
{"id": "3794195", "revid": "614631", "url": "https://it.wikipedia.org/wiki?curid=3794195", "title": "Heidi - la colonna sonora originale della serie", "text": ""}
{"id": "3794198", "revid": "729019", "url": "https://it.wikipedia.org/wiki?curid=3794198", "title": "Hospital 12 de Octubre (metropolitana di Madrid)", "text": "Hospital 12 de Octubre \u00e8 una stazione della linea 3 della metropolitana di Madrid.\nSi trova sotto alla Glorieta de M\u00e1laga, nel distretto di Usera. La stazione serve il quartiere di San Ferm\u00edn e l'ospedale 12 de Octubre.\nCome decorazione dell'interno della stazione \u00e8 stato eseguito un grande murales largo 55 metri e alto 5, dal titolo \"Humani Corpore\", in cui vengono rappresentate 12 figure umane su uno sfondo composto da riproduzioni di lamine anatomiche del XIX secolo. Con questa composizione si rende omaggio alla medicina e al corpo umano.\nStoria.\nLa stazione \u00e8 stata aperta il 21 aprile 2007 in corrispondenza dell'ampliamento della linea 3 fino a Villaverde Alto.\nAccessi.\nIngresso Hospital 12 de Octubre"}
{"id": "3794200", "revid": "614631", "url": "https://it.wikipedia.org/wiki?curid=3794200", "title": "Heidi (prima parte - seconda parte)", "text": ""}
{"id": "3794203", "revid": "767487", "url": "https://it.wikipedia.org/wiki?curid=3794203", "title": "Erik Heijblok", "text": ""}
{"id": "3794204", "revid": "767487", "url": "https://it.wikipedia.org/wiki?curid=3794204", "title": "Jean, the Matchmaker", "text": "Jean, the Matchmaker \u00e8 un cortometraggio muto del 1910 diretto da Laurence Trimble (con il nome Larry Trimble), che ha tra i suoi protagonisti Jean, la Border Collie che apparteneva al regista e che divent\u00f2 negli anni dieci una delle prime star canine dello schermo.\nTrama.\nDue ragazze si prendono una vacanza dal lavoro e scelgono una bella campagna dove piantare la tenda, vicino a uno splendido lago. Due giovani del posto, che vivono l\u00ec vicino insieme alla madre vedova, si trovano per caso davanti alle due sconosciute: imbarazzati, tornano verso casa dove raccontano alla madre dell'incontro fortuito. La donna, allora, prepara delle ciambelle calde che invia alle ragazze tramite la fedele cagna di casa, l'intelligente Jean. La sorpresa delle due giovani \u00e8 grande, ignare come sono di chi possa essere il mittente di quel dolce regalo. I due contadini, Jim e Joe, riprovano a contattare le ragazze, ma, ogni volta che le incontrano, sono sempre pi\u00f9 timidi, con divertimento delle due che, da ragazze di citt\u00e0, sono molto pi\u00f9 sveglie e meno inibite. I giovani contadini per\u00f2 continuano a usare Jean come messaggero d'amore, mandando tramite lei piccoli omaggi e segni di amicizia, senza per\u00f2 mai avere il coraggio di parlare con le loro belle. Le ragazze, decise a scoprire dove abitano i loro ammiratori, si mettono in caccia. Ma l'incontro con una mucca provoca il loro (finto) spavento. Alle loro grida di aiuto accorrono i due ragazzi che le consolano e le aiutano. Le due, allora, raccontano che volevano sapere di chi fosse quel cane che porta sempre i dolcetti. Jim e Joe le invitano a casa loro dove le due sono accolte dalla madre che, ben presto si rende conto che i figli ormai sono innamorati. Mentre i quattro ragazzi, dopo aver cenato insieme, escono a fare una passeggiata sotto le stelle, la madre resta in casa da sola con Jean, l'ignara sensale di matrimoni.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 20 settembre 1910."}
{"id": "3794208", "revid": "1305772", "url": "https://it.wikipedia.org/wiki?curid=3794208", "title": "\u00c9ditions Grasset &amp; Fasquelle", "text": "\u00c9ditions Grasset &amp; Fasquelle \u00e8 una casa editrice francese nata nel 1907.\nStoria.\nLes \u00c9ditions Grasset \u00e8 stata diretta dal fondatore, Bernard Grasset (1881-1955) fino alla sua morte, quindi dal nipote Bernard Privat (1914-1985). Amico di Jean-Claude Fasquelle, il secondo ha voluto fondersi con la \u00c9ditions Fasquelle (creata nel 1896 da suo nonno, Eug\u00e8ne Fasquelle) dando vita dal 1959 alla casa editrice attuale.\nDal 2000 \u00e8 diretta da Olivier Nora.\nNel secondo decennio del XXI secolo pubblica circa 140 titoli l'anno.\nStoricamente la casa ha pubblicato autori come Marcel Proust (\"Du c\u00f4t\u00e9 de chez Swan\", nel 1913, primo volume della \"Recherche\"), quindi autori come Andr\u00e9 Maurois, Fran\u00e7ois Mauriac, Henry de Montherlant, Paul Morand, Raymond Radiguet, Blaise Cendrars, Jean Giono, Andr\u00e9 Malraux ecc.\nDopo la seconda guerra mondiale furono lanciati Herv\u00e9 Bazin e Jacques Laurent, e si pubblic\u00f2 opere di Pierre Teilhard de Chardin, Edmonde Charles-Roux, Jean Giraudoux. Negli anni settanta, dopo la fusione, divenne la sede per la pubblicazione di opere dei \"nuovi filosofi\" (come Bernard-Henri L\u00e9vy e altri), quindi di autori internazionali quali Gabriel Garc\u00eda M\u00e1rquez, H\u00e9ctor Bianciotti, Umberto Eco, Christophe Bataille, V. S. Naipaul, Pascal Quignard ecc.\nIn Francia si usa la parola \"Galligrasseuil\" polemicamente per indicare l'establishment formato dalle case editrici pi\u00f9 forti sul terreno del romanzo francese, ovvero Gallimard, Grasset ed \u00c9ditions du Seuil, specialmente in occasione di premi quali Premio Goncourt e Prix Femina, visti come sede di pressioni editoriali e a volte imbrogli immaginari o di oligopolio.\nCollane.\nTra le collane della casa vanno ricordate:"}
{"id": "3794213", "revid": "425388", "url": "https://it.wikipedia.org/wiki?curid=3794213", "title": "Grasset &amp; Fasquelle", "text": ""}
{"id": "3794214", "revid": "767487", "url": "https://it.wikipedia.org/wiki?curid=3794214", "title": "Minzy", "text": " Dal 2009 al 2016 \u00e8 stata membro del gruppo musicale 2NE1.\nBiografia.\nMinzy \u00e8 nata a Seul, in Corea del Sud il 18 gennaio 1994. \u00c8 la nipote del ballerino Gong Ok-jin. Quando era giovane, si trasfer\u00ec a Gwangju con la sua famiglia.\nHa partecipato a numerosi concorsi e gare di danza, vincendo vari premi. Su Internet fu caricato un video di lei a un concorso di danza a Gwangju, ed \u00e8 diventato virale, e molte persone hanno elogiato la sua capacit\u00e0 nel ballare. Questo video \u00e8 stato quindi caricato sulla home page della YG Entertainment, dopo di che l'amministratore delegato, Yang Hyun-suk, l'ha contattata e l'ha reclutata per entrare nell'agenzia.\nCarriera.\n2009-2016: debutto con le 2NE1.\nNel 2009 debutta con le 2NE1, sotto la direzione della YG Entertainment, e si allen\u00f2 per quattro anni. Il nome del gruppo fu inizialmente annunciato come \"21\"; tuttavia, a causa della scoperta di un cantante con lo stesso nome, il gruppo \u00e8 stato rinominato \"2NE1\", con \"NE\" come abbreviazione di \"Nuova evoluzione\". Minzy \u00e8 stata scelta come ballerina principale, al fianco di Park Bom, Park Sandara e CL. Il gruppo ha debuttato con il loro singolo \"Fire\" nel maggio 2009, con Minzy come membro pi\u00f9 giovane a soli 15 anni.\nMinzy ha ufficialmente lasciato il gruppo e l'agenzia del gruppo il 5 aprile 2016.\n2016-presente: attivit\u00e0 solista.\nNel maggio 2016, dopo lo scioglimento delle 2NE1, Minzy ha firmato con la casa discografica Music Works.\nIl 17 gennaio 2017, Minzy \u00e8 stata confermata nel cast della seconda stagione di \"Sister's Slam Dunk\" insieme a Kim Sook, Hong Jin-kyung, Kang Ye-won, Han Chae-young, Hong Jin-young e Jeon So-mi. Lo show \u00e8 stato trasmesso per la prima volta il 10 febbraio, dove Minzy \u00e8 stata nominata per diventare la principale cantante, ballerina, insegnante di danza e coreografo per la seconda generazione di Unnies dal leggendario produttore e compositore Kim Hyung-suk (mentore della JYP), ed \u00e8 stata votata come leader del gruppo nel terzo episodio. \u00c8 anche qualificata per essere l'insegnante rap della squadra, ma a causa del suo pesante carico di lavoro, il ruolo \u00e8 andato al nuovo arrivato di Los Angeles KillerGramz. Nell'episodio 12, \u00e8 stata nominata la regista rap mentre Kim Hyung-suk non ha conoscenze rap e ha nominato Hong Jin-young come unico rapper del gruppo, con Jeon So-mi il paroliere rap per \"Right?\". Sempre a febbraio, Minzy ha pubblicato il suo primo singolo da solista, \"I Wanted To Love\", come colonna sonora del drama \"Yeokjeok - Baekseong-eul humchin dojeok\".\nIl 17 aprile pubblica il suo primo EP, dal titolo \"Minzy Work 01. \"Uno\"\".\nIl 1\u00ba dicembre 2018, Minzy ha pubblicato il suo primo singolo solista in lingua inglese, \"All of You Say\".\nIl 17 aprile 2020, Minzy ha lasciato la Music Works.\nIl 24 maggio 2020, Minzy ha pubblicato il singolo \"Lovely\", la sua prima uscita come artista indipendente."}
{"id": "3794221", "revid": "767487", "url": "https://it.wikipedia.org/wiki?curid=3794221", "title": "Things (Paolo Fresu e Uri Caine)", "text": "Things \u00e8 il primo album realizzato dal duo formato dal trombettista italiano Paolo Fresu e dal pianista jazz statunitense Uri Caine registrato il 18 e il 19 maggio del 2005 e poi pubblicato nel 2006.\nNote.\nSequenza e durata dei brani sono tratte dall'edizione in CD del 2006 per la Blue Note Records"}
{"id": "3794226", "revid": "76963", "url": "https://it.wikipedia.org/wiki?curid=3794226", "title": "Dave Bowen", "text": "Carriera.\nGiocatore.\nInizi\u00f2 la sua carriera nel Northampton Town, per poi passare all'Arsenal nel 1950. Rester\u00e0 9 anni con i \"Gunners\", per poi tornare di nuovo al Northampton Town nel ruolo di allenatore-giocatore.\nAllenatore.\nBowen inizi\u00f2 la sua carriera di allenatore nel 1959 nel Northampton, dove ricopr\u00ec il ruolo di allenatore-giocatore. Una volta ritiratosi da giocatore, allener\u00e0 anche il Galles."}
{"id": "3794228", "revid": "767487", "url": "https://it.wikipedia.org/wiki?curid=3794228", "title": "Mohammed Mahroufi", "text": "Carriera.\nPartecip\u00f2 con la nazionale del Marocco al mondiale 1970, gioc\u00f2 inoltre per il Difa\u00e2 d'El Jadida."}
{"id": "3794230", "revid": "767487", "url": "https://it.wikipedia.org/wiki?curid=3794230", "title": "Said Ghandi", "text": "Carriera.\nPartecip\u00f2 con la nazionale del Marocco al mondiale 1970, gioc\u00f2 inoltre per il Raja Casablanca."}
{"id": "3794232", "revid": "767487", "url": "https://it.wikipedia.org/wiki?curid=3794232", "title": "Cendrillon (film 1899)", "text": "Cendrillon \u00e8 un cortometraggio muto del 1899 diretto da Georges M\u00e9li\u00e8s. \u00c8 il primo film che narra della favola di Cenerentola.\nTrama.\nCenerentola viene lasciata sola in casa dalla matrigna a sbrigare le faccende. Mentre sta pulendo il pavimento compare una fata che le crea uno stupendo abito e una sontuosa carrozza per andare al gran ballo nel castello del Principe. La donna spiega alla poverina che ha tempo solo fino a mezzanotte per conoscere l'uomo, dopodich\u00e9 tutto ritorner\u00e0 come prima.\nLa sala da ballo \u00e8 tutta imbandita e piena di nobili che danzano con le loro dame, il principe scorge Cenerentola e le propone di ballare. Ottenuto il permesso del Re, Cenerentola e il principe danzano felici al centro della sala, quando appare di nuovo la fata che fa ritornare la ragazza al suo misero stato perch\u00e9 si era dimenticata la promessa. Il principe si allontana sbalordito e tutti gli invitati deridono Cenerentola che fugge via piangendo dimenticandosi sul pavimento una scarpetta.\nTornata a casa, Cenerentola si assopisce seduta su una sedia e fa uno strano sogno in cui viene perseguitata da tanti orologi giganti e da uno strano gnomo che li controlla.\nQuando si sveglia, Cenerentola si trova davanti il principe e i servitori che la aiutano ad indossare la scarpetta: la ragazza che cercava era lei.\nIl principe porta a palazzo la ragazza per sposarla e vivere felice e contento con lei.\nIl film si conclude con un gruppo di danzatrici che esegue un balletto fuori dal palazzo."}
{"id": "3794241", "revid": "767487", "url": "https://it.wikipedia.org/wiki?curid=3794241", "title": "Driss Bamous", "text": "Carriera.\nCalciatore.\nPartecip\u00f2 con la nazionale del Marocco alle olimpiadi del 1964 e al mondiale 1970, competizione dove fu capitano.\nHa militato dal 1963 al 1973 nel FAR Rabat.\nDirigente.\nDal 1986 al 1992 ha ricoperto il ruolo di presidente della Federazione calcistica del Marocco."}
{"id": "3794242", "revid": "2033069", "url": "https://it.wikipedia.org/wiki?curid=3794242", "title": "Matt Helm (serie televisiva)", "text": "Matt Helm \u00e8 una serie televisiva statunitense in 14 episodi trasmessi per la prima volta nel corso di una sola stagione dal 1975 al 1976. \u00c8 basata sul personaggio di Matt Helm, creato dallo scrittore Donald Hamilton.\nTrama.\nMatt Helm \u00e8 una ex spia in pensione che ha aperto un'agenzia privata di investigazione e deve indagare sui vari casi che gli vengono proposti. Helm \u00e8 attivo in particolare nel jet set di Los Angeles, tra uomini facoltosi e belle donne. Ad aiutarlo \u00e8 la sua amica avvocatessa Claire Kronski.\nLa serie si diversifica sia dai romanzi, in cui Helm \u00e8 un laconico assassino di un'agenzia governativa segreta, sia dai film, in cui Helm \u00e8 un agente segreto donnaiolo.\nProduzione.\nLa serie fu prodotta da Columbia Pictures Television e Meadway Productions e girata negli studios della Columbia/Warner Bros. a Burbank in California.\nUn film TV \"pilot\" and\u00f2 in onda il 7 maggio 1975 e la serie debutt\u00f2 il 20 settembre dello stesso anno. Diverse guest star apparvero nella serie durante il suo breve periodo di programmazione, tra cui Lynda Carter nel penultimo episodio, \"Panic\", nei panni di una cantante.\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti dal 1975 al 1976 sulla rete televisiva ABC. \nIn Italia \u00e8 stata trasmessa con il titolo \"Matt Helm\" tra il 1977 e il 1978.\nAlcune delle uscite internazionali sono state:"}
{"id": "3794249", "revid": "290351", "url": "https://it.wikipedia.org/wiki?curid=3794249", "title": "Mirror Mirror (film)", "text": ""}
{"id": "3794250", "revid": "1788047", "url": "https://it.wikipedia.org/wiki?curid=3794250", "title": "Terry Medwin", "text": ""}
{"id": "3794259", "revid": "128695", "url": "https://it.wikipedia.org/wiki?curid=3794259", "title": "Billie-Jean Moffitt", "text": ""}
{"id": "3794260", "revid": "1543377", "url": "https://it.wikipedia.org/wiki?curid=3794260", "title": "Ceratozamia alvarezii", "text": "Ceratozamia alvarezii \u00e8 una pianta appartenente alla famiglia delle Zamiaceae, endemica del Chiapas (Messico).\nDescrizione.\nSono piante con fusto alto appena 10\u201350\u00a0cm e con un diametro di 9\u201318\u00a0cm.\nLe foglie, da 4 a 18, sono disposte a corona all'apice del fusto e sono lunghe 50\u2013110\u00a0cm; sono composte da 24-62 foglioline lineari, di consistenza coriacea, prive di venatura centrale, lunghe 16\u201333\u00a0cm.\n\u00c8 una specie dioica, con coni maschili peduncolati, di colore giallo-verdastro, di forma ovoidale-cilindrica, lunghi 11\u201331\u00a0cm e di 2.5-4.5\u00a0cm di diametro e coni femminili ovoidali, lunghi 14.5\u201319\u00a0cm e larghi 5.7-10.5\u00a0cm; i macrosporofilli sono lunghi 28\u201345\u00a0mm, e presentano all'apice due proiezioni cornee, caratteristica di tutte le specie di questo genere. \nI semi, globosi, sono lunghi 17\u201325\u00a0mm e sono ricoperti da un tegumento inizialmente bianco, che diviene bruno a maturit\u00e0.\nDistribuzione e habitat.\n\"C. alvarezii\" \u00e8 una specie endemica dello stato del Chiapas in Messico. Il suo areale \u00e8 ristretto ad una piccola area vicino Rizo de Oro, nella Sierra Madre de Chiapas.\nIl suo habitat tipico sono le foreste di querce con suolo ricco di felci.\nTassonomia.\nAssieme a \"C.norstogii\" e \"C.mirandae\" forma il \"Ceratozamia norstogii species complex\", un gruppo di specie con caratteristiche simili, diffuse nella Sierra Madre del Chiapas.\nConservazione.\nLa \"IUCN Red List\" classifica \"C. alvarezii\" come specie in pericolo di estinzione (\"Endangered\").\nLa specie \u00e8 inserita nella Appendice I della \"Convention on International Trade of Endangered Species\" (CITES).\nParte del suo areale ricade nella Riserva della biosfera di La Sepultura."}
{"id": "3794263", "revid": "1828520", "url": "https://it.wikipedia.org/wiki?curid=3794263", "title": "Italservice Calcio a 5", "text": "La Societ\u00e0 Sportiva Dilettantistica Italservice Calcio a 5 a responsabilit\u00e0 limitata \u00e8 una squadra di calcio a 5 italiana con sede a Pesaro. Milita in Serie A.\nStoria.\nI primi anni e le Coppe di categoria.\nLa societ\u00e0 PesaroFano Calcio a 5 nasce nell'estate del 2011 dalla fusione tra il \"Pesaro Five\", militante in Serie A2, e il \"Palextra Fano\", vincitore dei play-off di Serie B e dunque neopromosso nella medesima categoria. \nIl primo anno dei \"biancorossi\", dopo la quinta posizione nel girone A della serie cadetta, si chiude ai quarti play-off. La stagione successiva il sesto posto finale non permette l'accesso alle qualificazioni per la promozione.\nNel 2013-2014 dopo il 3\u00ba posto in regular season, il \"PesaroFano\" arriva, battuto il Came Dosson in semifinale, a giocarsi l'accesso alla massima serie nelle finali play-off, dove per\u00f2 ad avere la meglio saranno gli abruzzesi del Montesilvano. Diverso invece l'esito della Coppa Italia di categoria, dove i \"rossiniani\" sconfiggono nella finale di Villorba l'Orte, alzando il primo trofeo della loro storia.\nDopo un'annata senza eventi degni di nota, nella stagione 2016-2017 arriva la seconda Coppa di A2, questa volta davanti al pubblico di Martina Franca. In campionato invece, dopo un'annata in testa di classifica, il 4 marzo 2017, con la vittoria 0-7 in casa della Capitolina Marconi, la compagine pesarese guidata da Cafu conquista la prima storica promozione in massima serie.\nSerie A: subito sul tetto d'Italia.\nPer la prima stagione in Serie A viene affiancata alla denominazione ufficiale quella di \"Pesaro Calcio a 5\" e nominato allenatore Ramiro D\u00edaz. La squadra, costruita per raggiungere la qualificazione ai play-off, centra l'obiettivo: i biancorossi affrontano negli ottavi l'Acqua e Saponeuscendone sconfitti, non senza mettere in difficolt\u00e0 i futuri campioni d'Italia. L'uscita ai quarti contro gli angolani sar\u00e0 anche in Coppa Italia, organizzata nell'impianto del PalaCampanara. In Coppa della Divisione invece, guadagnato l'accesso alla final four, l'avventura pesarese si interromper\u00e0 in semifinale per mano del Kaos.\nL'estate 2018 segna uno stravolgimento della rosa, con un mercato fortemente orientato a una stagione ai vertici, grazie agli acquisti di parecchi giocatori d'esperienza provenienti dalle non iscritte Luparense (Honorio, Taborda, Miarelli) e Pescara (Canal, Borruto, Caputo, Salas). Come allenatore viene scelto il plurititolato Fulvio Colini. A inizio stagione un nuovo cambio di denominazione porta la societ\u00e0 a ridenominarsi Italservice Calcio a 5, adottando il nome dello sponsor principale.\nL'annata si rivela, come da aspettativa, trionfale: dopo due finali perse (Coppa della Divisione e Coppa Italia, a giugno arriva infatti la vittoria del primo scudetto per i \"rossiniani\", in casa dell'Acqua e Sapone."}
{"id": "3794265", "revid": "767487", "url": "https://it.wikipedia.org/wiki?curid=3794265", "title": "Joost Terol", "text": ""}
{"id": "3794267", "revid": "324090", "url": "https://it.wikipedia.org/wiki?curid=3794267", "title": "Strategic business unit", "text": "La Strategic business unit \u00e8 un'unit\u00e0 strategica che raggruppa una serie ben definita di prodotti e servizi venduti ad un gruppo uniforme di clienti e che compete con un gruppo di concorrenti specifici. All'interno delle singole SBU vengono definite le strategie di prodotto e del mercato."}
{"id": "3794268", "revid": "1543377", "url": "https://it.wikipedia.org/wiki?curid=3794268", "title": "Ceratozamia becerrae", "text": "Ceratozamia becerrae \u00e8 una pianta appartenente alla famiglia delle Zamiaceae, endemica del Messico.\nL'epiteto specifico \u00e8 un omaggio al botanico messicano Marco Becerra (1870-1940).\nDescrizione.\nSono piante acauli con fusto sotterraneo.\nLe foglie, da 2 a 5, sono pennate, lunghe 55\u2013178\u00a0cm; sono composte da 8-26 foglioline oblungo-lanceolate, fissate sul rachide centrale con un angolo obliquo, di consistenza coriacea, prive di venatura centrale, lunghe 17\u201330\u00a0cm.\n\u00c8 una specie dioica, con coni maschili eretti, peduncolati, di colore giallo-verdastro, di forma ovoidale-cilindrica, lunghi 14-14.5\u00a0cm e di 1,7-2,2\u00a0cm di diametro e coni femminili ovoidali, lunghi 11-13.5\u00a0cm e larghi 4\u20135\u00a0cm; tanto i microsporofilli che i macrosporofilli presentano all'apice due proiezioni cornee, caratteristiche di tutte le specie di questo genere. \nI semi, ovoidali, sono lunghi 17\u201325\u00a0mm e sono ricoperti da un tegumento inizialmente bianco, che diviene giallo-bruno a maturit\u00e0.\nDistribuzione e habitat.\nLa specie ha un areale ristretto alle montagne del Chiapas settentrionale e del Tabasco meridionale (Messico).\n\u00c8 una specie rupicola che cresce sulle rocce carsiche della foresta pluviale.\nTassonomia.\nFa parte del complesso \"Ceratozamia miqueliana\", un gruppo di specie con caratteristiche simili, che comprende \"C. miqueliana\", \"C.becerrae\", \"C.euryphyllidia\", \"C.hondurensis\", \"C.whitelockiana\" e \"C.zoquorum\".\nConservazione.\nNe esistono solo due popolazioni note, per complessivi 350-400 esemplari, distribuiti su un'area intorno ai 10\u00a0km\u00b2. Per tali motivi la \"IUCN Red List\" classifica \"C. becerrae\" come specie in pericolo di estinzione (\"Endangered\").La specie \u00e8 inserita nella Appendice I della \"Convention on International Trade of Endangered Species\" (CITES)"}
{"id": "3794270", "revid": "287204", "url": "https://it.wikipedia.org/wiki?curid=3794270", "title": "Ceratozamia euryphyllidia", "text": "Ceratozamia euryphyllidia \u00e8 una pianta appartenente alla famiglia delle Zamiaceae, diffusa nello stato di Veracruz, in Messico.\nIl suo epiteto specifico deriva dal greco \"euryphyllos\", e significa \"foglia larga\".\nDescrizione.\nQueste piante hanno un fusto parzialmente ipogeo, lungo meno di 20\u00a0cm e ricoperto da catafilli pubescenti di forma triangolare.\nLe foglie, lunghe 2-3,2\u00a0m, sono leggermente pubescenti da giovani, ma diventano glabre invecchiando. Ogni pianta ne possiede da 5 a 10. Sono dotate di 12-26 foglioline distribuite sul rachide in modo alternato, di colore verde scuro, ovali e terminanti con una punta asimmetrica. Ogni fogliolina \u00e8 lunga 18\u201331\u00a0cm e larga 9\u201316\u00a0cm. Il picciolo delle foglie possiede alcune spine sparse nella met\u00e0 inferiore.\n\u00c8 una specie dioica, con coni femminili verdi, fusiformi, lunghi 28\u00a0cm e dotati di un peduncolo tomentoso. I coni maschili sono di colore marrone scuro, lunghi 20\u00a0cm e di 5\u00a0cm di diametro. Sia i macrosporofilli che i microsporofilli presentano due caratteristiche proiezioni cornee all'apice lunghe 1\u20132\u00a0mm.\nI semi, di forma ovoidale, sono lunghi 23\u201327\u00a0mm e sono ricoperti da un tegumento bianco, che diventa marrone quando raggiungono la maturit\u00e0.\nDistribuzione e habitat.\nLa distribuzione di questa specie \u00e8 limitata all'istmo di Tehuantepec, tra gli stati di Oaxaca e Veracruz, in Messico.\nPredilige le zone ombreggiate del sottobosco nelle foreste pluviali. La si incontra generalmente alle altitudini medio-basse, dai 120 ai 500 metri.\nTassonomia.\nFa parte del complesso \"Ceratozamia miqueliana\", un gruppo di specie con caratteristiche simili, che comprende \"C. miqueliana\", \"C.becerrae\", \"C.euryphyllidia\", \"C.hondurensis\", \"C.whitelockiana\" e \"C.zoquorum\".\nConservazione.\nLe uniche due popolazioni superstiti note comprendono in totale circa 340 esemplari, per questo motivo la \"IUCN Red List\" classifica \"C. euryphyllidia\" come specie in pericolo critico di estinzione (\"Critically Endangered\"). La pi\u00f9 grave minaccia per queste piante deriva dalla distruzione dell'habitat per mano dell'uomo.\nLa specie \u00e8 inserita nella Appendice I della \"Convention on International Trade of Endangered Species\" (CITES)"}
{"id": "3794271", "revid": "767487", "url": "https://it.wikipedia.org/wiki?curid=3794271", "title": "Arispe", "text": "Arispe \u00e8 una citt\u00e0 degli Stati Uniti, situata nella Contea di Union, nello Stato dell'Iowa.\nGeografia fisica.\nArispe \u00e8 situata a (40.949010 -94.218974). La citt\u00e0 ha una superficie di 1,3 km\u00b2, interamente coperti da terra. Arispe \u00e8 situata a 387 m s.l.m.\nSociet\u00e0.\nEvoluzione demografica.\nAl censimento del 2000, Arispe contava 89 abitanti e 42 famiglie. La densit\u00e0 di popolazione era di 68,46 abitanti per chilometro quadrato. Le unit\u00e0 abitative erano 44, con una media di 33,84 per chilometro quadrato. La composizione razziale contava il 100,00% di bianchi."}
{"id": "3794272", "revid": "287204", "url": "https://it.wikipedia.org/wiki?curid=3794272", "title": "Ceratozamia fuscoviridis", "text": "Ceratozamia fuscoviridis \u00e8 una pianta appartenente alla famiglia delle Zamiaceae, endemica del Messico.\nDescrizione.\n\u00c8 una pianta a portamento arborescente, con fusto globoso, talora ramificato, ricoperto da basi foliari persistenti e da catafilli di colore bruno.\nLe foglie, disposte a corona nella parte apicale del fusto, sono lunghe 250\u2013300\u00a0cm e sono di colore bruno-rossastro all'emergenza per poi assumere una colorazione verde brillante una volta mature. Sono composte da 60-80 foglioline lanceolate, di consistenza coriacea, lunghe 20\u201325\u00a0cm, inserite sul rachide con fillotassi alterna o opposita.\u00c8 una specie dioica con coni femminili cilindrici, lunghi 5\u201310\u00a0cm e coni maschili fusiformi, lunghi sino a 20\u00a0cm; entrambi sono di colore giallo-verdastro, con sporofilli disposti a spirale lungo l'asse maggiore, dotati delle caratteristiche protuberanze cornee apicali, tipiche del genere \"Ceratozamia\".\nDistribuzione e habitat.\nLa specie \u00e8 endemica dello stato di Hidalgo (Messico).\nTassonomia.\nQuesta entit\u00e0 \u00e8 stata originariamente descritta nel 1878 dal botanico David Moore (1808\u20131879) come \"Ceratozamia fusca-viridis\". Lo stesso Moore defin\u00ec \"provvisoria\" tale denominazione \u00e8 pertanto fu successivamente ritenuta invalida, in base all'articolo 34.1 del Codice Internazionale di Nomenclatura Botanica. Alcuni esemplari inviati agli inizi del '900 per essere studiati presso il Giardino dei Semplici di Firenze, furono classificati come \"Ceratozamia mexicana\" forma \"fuscoviridis\". Oggi l'entit\u00e0 \u00e8 riconosciuta com specie a s\u00e9 stante e la denominazione attuale, \"Ceratozamia fuscoviridis\", \u00e8 stata formalmente validata nel 2006.\nConservazione.\nLa \"IUCN Red List\" classifica \"C. fuscoviridis\" come specie in pericolo critico di estinzione (\"Critically Endangered\").La specie \u00e8 inserita nella Appendice I della \"Convention on International Trade of Endangered Species\" (CITES)."}
{"id": "3794273", "revid": "1543377", "url": "https://it.wikipedia.org/wiki?curid=3794273", "title": "Ceratozamia hildae", "text": "Ceratozamia hildae \u00e8 una pianta appartenente alla famiglia delle Zamiaceae, endemica del Messico.\nDescrizione.\n\u00c8 una cicade di piccola taglia, con fusto quasi interamente sotterraneo, lungo 8\u201320\u00a0cm, ricoperto dalle basi foliari e da catafilli densamente tomentosi.\nLe foglie, da 5 a 20, lunghe 100\u2013150\u00a0cm, sono disposte a corona all'apice del fusto, e sono inizialmente bruno-rossastre per poi assumere una colorazione verde-brillante. Sono formate da 20-50 foglioline lanceolate, riunite in grappoli lungo il rachide, che si presenta leggermente arrangiato a spirale e con un picciolo lungo 20\u201330\u00a0cm, dotato di spine.\n\u00c8 una specie dioica con coni maschili giallo-verdastri, conico-fusiformi, lunghi 9\u201315\u00a0cm, peduncolati, e coni femminili cilindrici o globosi, lunghi 17\u201319\u00a0cm e con 7\u20138\u00a0cm di diametro. I microsporofilli son lunghi 3\u20134\u00a0mm e i macrosporofilli circa 3\u00a0cm. Entrambi presentano all'apice le tipiche protuberanze cornee tipiche del genere \"Ceratozamia\".\nI semi, grossolanamente ovoidali, lunghi 18\u201320\u00a0mm sono ricoperti da un tegumento inizialmente biancastro, verde-bruno a maturit\u00e0.\nDistribuzione e habitat.\nL'areale della specie si colloca nella Sierra Madre Orientale, nel territorio degli stati messicani di San Luis Potos\u00ed e Quer\u00e9taro.\nCresce in habitat di foresta tropicale e foresta di querce, ad altitudini di 850-1.300 m, su suoli argillosi o calcarei.\nConservazione.\nLa \"IUCN Red List\" classifica \"C. hildae\" come specie in pericolo di estinzione (\"Endangered\").\nLa specie \u00e8 inserita nella Appendice I della \"Convention on International Trade of Endangered Species\" (CITES)."}
{"id": "3794274", "revid": "1543377", "url": "https://it.wikipedia.org/wiki?curid=3794274", "title": "Ceratozamia huastecorum", "text": "Ceratozamia huastecorum \u00e8 una pianta appartenente alla famiglia delle Zamiaceae, endemica del Messico.\nL'epiteto specifico \u00e8 un omaggio agli Huaxtechi, un'antica popolazione indigena che un tempo abitava l'odierna regione messicana della Huasteca.\nDescrizione.\n\u00c8 una cicade di piccola taglia, con fusto in gran parte sotterraneo, lungo 10\u201315\u00a0cm, non ramificato, ricoperto dalle basi foliari e da catafilli bruno-rossastri, densamente tomentosi.\nLe foglie, da 3 a 5, lunghe 50\u201370\u00a0cm, sono disposte a corona all'apice del fusto, e sono formate da 15-30 foglioline lanceolate, di consistenza coriacea, prive di venatura centrale. \n\u00c8 una specie dioica con coni maschili verdastri, conico-fusiformi, lunghi circa 16\u00a0cm, peduncolati, e coni femminili di colore verde-oliva, cilindrici o globosi, lunghi circa 13\u00a0cm e con 5\u00a0cm di diametro. I microsporofilli e i macrosporofilli presentano all'apice le tipiche protuberanze cornee del genere \"Ceratozamia\".\nI semi, grossolanamente ovoidali, lunghi 1,2\u00a0cm, sono ricoperti da un tegumento inizialmente biancastro, bruno a maturit\u00e0.\nDistribuzione e habitat.\nL'areale di questa specie \u00e8 ristretto ad una sola localit\u00e0, con una superficie inferiore ai 10\u00a0km\u00b2, nella regione della Huasteca, nella parte settentrionale dello stato messicano di Veracruz.\nL'unica stazione nota si trova in un'area di foresta pluviale a 900\u20131300 m di altitudine, in ombra parziale, su un substrato di rocce basaltiche, ricco di humus.\nTassonomia.\n\"Ceratozamia huastecorum\" fa parte del cosiddetto \"Ceratozamia latifolia species complex\", un gruppo di specie con caratteristiche simili che comprende \"C. latifolia\", \"C. microstrobila\", \"C. decumbens\" e \"C. morettii\".\nConservazione.\nPer la ristretteza del suo areale e la esiguit\u00e0 della unica popolazione esistente \"IUCN Red List\" classifica \"C. huastecorum\" come specie in pericolo critico di estinzione (\"Critically Endangered\"). La sopravvivenza della specie \u00e8 minacciata dalla riduzione del suo habitat e dalla raccolta indiscriminata per collezionismo ornamentale.\nLa specie \u00e8 inserita nell'Appendice I della \"Convention on International Trade of Endangered Species\" (CITES) e ne \u00e8 vietato il commercio."}
{"id": "3794275", "revid": "1543377", "url": "https://it.wikipedia.org/wiki?curid=3794275", "title": "Ceratozamia kuesteriana", "text": "Ceratozamia kuesteriana \u00e8 una pianta appartenente alla famiglia delle Zamiaceae, endemica del Messico.\nDescrizione.\n\u00c8 una cicade pachicaule con fusto lungo non oltre 15\u201320\u00a0cm.\nLe foglie, da 3 a 5, lunghe 100\u2013180\u00a0cm, sono disposte a corona all'apice del fusto; all'inizio sono di colore bronzeo e tomentose, una volta mature acquisiscono una colorazione verde brillante e divengono glabre; sono sorrette da un picciolo 20\u201330\u00a0cm, in genere privo di spine e sono composte da 70-90 foglioline lanceolate, di consistenza coriacea, lunghe 10\u201322\u00a0cm, prive di venatura centrale, inserite su un rachide con arrangiamento lievemente spiraloide.\n\u00c8 una specie dioica, che presenta coni maschili conici, lunghi 20\u201330\u00a0cm, peduncolati, con microsporofilli lunghi 8\u201311\u00a0mm, e coni femminili globoso-cilindrici, lunghi 12\u201318\u00a0cm e larghi 5\u20138\u00a0cm, con macrosporofilli lunghi 2-2,5\u00a0cm; sia gli sporofilli maschili che quelli femminili presentano all'apice le caratteristiche protuberanze cornee tipiche del genere \"Ceratozamia\".\nI semi sono ovoidali, lunghi 17\u201322\u00a0mm, ricoperti da un tegumento di colore da bianco-crema a bruno.\nDistribuzione e habitat.\n\"C. kuesteriana\" \u00e8 endemica dello stato messicano di Tamaulipas, nell'area compresa tra G\u00f3mez Far\u00edas e Tula. \nIl suo habitat tipico \u00e8 rappresentato dai pendii a substrato calcareo ricoperti da foresta di querce della Sierra Madre Orientale.\nConservazione.\nPer la ristrettezza del suo areale e il declino della popolazione, stimata nel 2010 in poche centinaia di esemplari, La \"IUCN Red List\" classifica \"C. kuesteriana\" come specie in pericolo critico di estinzione (\"Critically Endangered\").\nLa specie \u00e8 inserita nell'Appendice I della \"Convention on International Trade of Endangered Species\" (CITES) e ne \u00e8 vietato il commercio."}
{"id": "3794276", "revid": "1543377", "url": "https://it.wikipedia.org/wiki?curid=3794276", "title": "Ceratozamia latifolia", "text": "Ceratozamia latifolia \u00e8 una pianta appartenente alla famiglia delle Zamiaceae diffusa sui monti della Sierra Madre Orientale, in Messico.\nIl suo nome deriva dal latino, e significa \"foglia larga\".\nDescrizione.\nQueste piante hanno un portamento arbustivo, con un fusto di 10\u201320\u00a0cm di lunghezza e 10\u00a0cm di diametro.\nLe foglie sono lunghe 50\u2013100\u00a0cm; quelle pi\u00f9 giovani hanno un colore bruno o rossiccio, mentre quelle pi\u00f9 vecchie sono di colore verde chiaro. Le foglioline, leggermente asimmetriche all'apice, sono lunghe 14\u201324\u00a0cm e larghe 2\u20134\u00a0cm; ogni pianta ne possiede da 15 a 40 paia, e sono disposte sul rachide in modo leggermente spiralato. Il picciolo, lungo 15\u201320\u00a0cm, \u00e8 generalmente sprovvisto di spine.\n\u00c8 una specie dioica, con coni maschili fusiformi, di colore giallo verdognolo, lunghi 15\u201317\u00a0cm e di 2-2,5\u00a0cm di diametro. Sono dotati di un peduncolo lungo 5 \u00a0cm. I coni femminili sono di forma pi\u00f9 ovoidale, lunghi 5\u20136\u00a0cm e larghi 4-4,5\u00a0cm.\nI semi hanno una forma ovoidale; sono lunghi 18\u201319\u00a0mm e sono ricoperti da un tegumento inizialmente bianco, che diviene bruno a maturit\u00e0.\nDistribuzione e habitat.\nQuesta specie \u00e8 diffusa negli stati di Hidalgo, Quer\u00e9taro e San Luis Potos\u00ed, in Messico\nCresce nelle foreste di querce della Sierra Madre Orientale, spesso in zone accidentate come canyon o zone carsiche calcaree.\nTassonomia.\n\"Ceratozamia latifolia\" fa parte del cosiddetto \"Ceratozamia latifolia species complex\", un gruppo di specie con caratteristiche simili che comprende \"C. microstrobila\", \"C. huastecorum\", \"C. decumbens\" e \"C. morettii\".\nConservazione.\nLa \"IUCN Red List\" classifica \"C. latifolia\" come specie in pericolo di estinzione (\"Endangered\"). Le principali minacce sono costituite dalla raccolta illegale a scopo ornamentale e dal disboscamento per le piantagioni di banane e di caff\u00e8.\nLa specie \u00e8 inserita nella Appendice I della \"Convention on International Trade of Endangered Species\" (CITES)."}
{"id": "3794277", "revid": "1543377", "url": "https://it.wikipedia.org/wiki?curid=3794277", "title": "Ceratozamia matudae", "text": "Ceratozamia matudae \u00e8 una pianta appartenente alla famiglia delle Zamiaceae, endemica di Messico e Guatemala.\nL'epiteto specifico \u00e8 un omaggio al botanico nippo-messicano Eizi Matuda (1894-1978), scopritore della specie.\nDescrizione.\n\u00c8 una cicade pachicaule con fusto lungo non oltre 50\u00a0cm.\nLe foglie, da 5 a 15, lunghe 70\u2013120\u00a0cm, sono disposte a corona all'apice del fusto; all'inizio sono di colore bronzeo e tomentose, una volta mature acquisiscono una colorazione giallo-verdastra e divengono glabre; sono sorrette da un picciolo lungo 20\u201330\u00a0cm, densamente spinoso e sono composte da 46-88 foglioline lanceolate, di consistenza coriacea, lunghe 20\u201340\u00a0cm, prive di venatura centrale, inserite su un rachide con arrangiamento lievemente spiraloide.\n\u00c8 una specie dioica, che presenta coni maschili conici, lunghi 8\u201316\u00a0cm, peduncolati, con microsporofilli lunghi 1\u20132\u00a0cm, e coni femminili globoso-cilindrici, lunghi 12\u201315\u00a0cm e larghi 8\u20139\u00a0cm, con macrosporofilli lunghi 3-3,5\u00a0cm; sia gli sporofilli maschili che quelli femminili presentano all'apice le caratteristiche protuberanze cornee tipiche del genere \"Ceratozamia\".\nI semi sono ovoidali, lunghi 25\u201330\u00a0mm, ricoperti da un tegumento di colore da bianco-crema a bruno.\nSomiglia a \"Ceratozamia kuesteriana\" da cui si differenzia per il picciolo densamente spinoso.\nDistribuzione e habitat.\nLa specie \u00e8 diffusa nelle foreste tropicali montane degli stati messicani del Chiapas e di Oaxaca; alcune popolazioni si estendono sino al Guatemala occidentale.\nConservazione.\nLa \"IUCN Red List\" classifica \"C. matudae\" come specie in pericolo di estinzione (\"Endangered\").\n\u00c8 inserita nella Appendice I della \"Convention on International Trade of Endangered Species\" (CITES)"}
{"id": "3794278", "revid": "21880", "url": "https://it.wikipedia.org/wiki?curid=3794278", "title": "Ceratozamia microstrobila", "text": "Ceratozamia microstrobila \u00e8 una pianta appartenente alla famiglia delle Zamiaceae. \u00c8 diffusa nello stato di San Luis Potos\u00ed, in Messico.\nIl suo epiteto specifico deriva dal greco e significa \"piccola pigna\".\nDescrizione.\nIl tronco, parzialmente sotterraneo, ha una forma ovoidale o grossolanamente cilindrica; \u00e8 lungo 25\u00a0cm e ha un diametro di 10\u00a0cm.\nLe foglie, da 2 a 4 per pianta, sono lunghe 70\u00a0cm e sono provviste di un picciolo tomentoso. Ogni foglia \u00e8 composta da 20-30 foglioline lanceolate, lunghe 15\u201318\u00a0cm e disposte sul rachide in modo opposto o alternato.\n\u00c8 una specie dioica, con coni maschili di colore bruno, lunghi 17\u00a0cm e di 2,3\u00a0cm di diametro. I coni femminili, di colore grigio brunastro, sono lunghi 6\u00a0cm e hanno un diametro di 4,4\u00a0cm. Tanto i macrosporofilli quanto i microsporofilli presentano due caratteristiche proiezioni cornee all'apice lunghe 2\u00a0mm.\nI semi, di forma ovoidale, sono lunghi 18\u201319\u00a0mm e sono ricoperti da un tegumento bianco, che diventa marrone quando raggiungono la maturit\u00e0. Sono piante diploidi con 8 coppie di cromosomi.\nDistribuzione e habitat.\nQuesta specie \u00e8 diffusa nello stato di San Luis Potos\u00ed e nella parte pi\u00f9 meridionale dello stato di Tamaulipas in Messico.\nCresce ad una media di 850 metri di altitudine, e predilige terreni calcarei nelle zone di transizione tra le foreste di querce e le foreste decidue miste.\nTassonomia.\n\"Ceratozamia microstrobila\" fa parte del cosiddetto \"Ceratozamia latifolia species complex\", un gruppo di specie con caratteristiche simili che comprende \"C. latifolia\", \"C. huastecorum\", \"C. decumbens\" e \"C. morettii\".\nConservazione.\nLa \"IUCN Red List\" classifica \"C. microstrobila\" come specie vulnerabile. In particolare \u00e8 minacciata dalla deforestazione a scopo agricolo.\nLa specie \u00e8 inserita nella Appendice I della \"Convention on International Trade of Endangered Species\" (CITES)."}
{"id": "3794279", "revid": "1543377", "url": "https://it.wikipedia.org/wiki?curid=3794279", "title": "Ceratozamia miqueliana", "text": "Ceratozamia miqueliana \u00e8 una pianta appartenente alla famiglia delle Zamiaceae, endemica del Messico.\nL'epiteto specifico \u00e8 un omaggio al botanico olandese Friedrich Anton Wilhelm Miquel (1811-1871).\nDescrizione.\n\u00c8 una cicade acaule con fusto sotterraneo o solo lievemente emergente, lungo non oltre 30\u00a0cm.\nLe foglie, da 5 a 10, lunghe 120\u2013180\u00a0cm, sono disposte a corona all'apice del fusto e sono sorrette da un picciolo lungo 40\u201350\u00a0cm, densamente spinoso; sono composte da 15-20 paia di foglioline sottili e ampie, asimmetriche, inserite sul rachide con fillotassi da opposta ad alternata, lunghe 20\u201330\u00a0cm, prive di venatura centrale, con margine intero e apice obliquo.\n\u00c8 una specie dioica, che presenta coni maschili conici, lunghi 20\u201325\u00a0cm, peduncolati, con microsporofilli lunghi 8\u201310\u00a0mm, e coni femminili cilindrici, lunghi 11\u201315\u00a0cm e larghi 8\u201310\u00a0cm, con macrosporofilli lunghi 3,5\u20134\u00a0cm; sia gli sporofilli maschili che quelli femminili presentano all'apice le caratteristiche protuberanze cornee tipiche del genere \"Ceratozamia\".\nI semi sono ovoidali, lunghi 22\u201325\u00a0mm, ricoperti da un tegumento di colore da bianco-crema a bruno.\nDistribuzione e habitat.\nLa specie \u00e8 endemica degli stati messicani del Chiapas e di Veracruz, ove cresce dal livello del mare sino a 600 m di altitudine; presente in passato anche nello stato di Tabasco, \u00e8 andata incontro ad estinzione locale, per la progressiva distruzione del suo habitat, rappresentato dalla foresta tropicale o dalla foresta decidua. Due delle stazioni residue (Coatzacoalcos e Las Tuxtlas) sono ridotte a piccole \"isole\" circondate da terreni agricoli e, nel caso di Coatzacoalcos, da una raffineria di petrolio.\nTassonomia.\nFa parte del complesso \"Ceratozamia miqueliana\", un gruppo di specie con caratteristiche simili, che comprende \"C. miqueliana\", \"C.becerrae\", \"C.euryphyllidia\", \"C.hondurensis\", \"C.whitelockiana\" e \"C.zoquorum\".\nConservazione.\nPer la progressiva distruzione del suo habitat ed il costante declino della popolazione, la \"IUCN Red List\" classifica \"C.\u00a0miqueliana\" come specie in pericolo critico di estinzione (\"Critically Endangered\").\n\u00c8 inserita nella Appendice I della \"Convention on International Trade of Endangered Species\" (CITES)"}
{"id": "3794280", "revid": "287204", "url": "https://it.wikipedia.org/wiki?curid=3794280", "title": "Ceratozamia mirandae", "text": "Ceratozamia mirandae \u00e8 una pianta appartenente alla famiglia delle Zamiaceae e diffusa negli stati di Chiapas e Oaxaca, in Messico.\nIl suo epiteto specifico \u00e8 in onore del botanico messicano Faustino Miranda.\nDescrizione.\n\u00c8 una pianta di media grandezza, con fusto cilindrico lungo 32\u2013105\u00a0cm, di 19,4\u201328\u00a0cm di diametro e ricoperto da catafilli tomentosi.\nLe foglie pennate, lunghe 115\u2013189\u00a0cm, sono disposte a corona sul fusto e sono presenti in un numero variabile da 6 a 23. Ciascuna foglia \u00e8 provvista di 49-82 paia di foglioline lunghe 26,5\u201345\u00a0cm e disposte sul rachide in modo opposto. Sia il picciolo che il rachide sono provvisti di piccole spine che tendono a scomparire verso l'apice.\n\u00c8 una specie dioica, con coni maschili di forma cilindrica, lunghi 26,5\u201357\u00a0cm e con un diametro di 4,2-7,7\u00a0cm. I coni femminili sono lunghi 26\u201348\u00a0cm e hanno un diametro di 8,2-12,7\u00a0cm. Entrambi sono dotati di un peduncolo tomentoso. Tanto i macrosporofilli quanto i microsporofilli sono disposti a spirale sui rispettivi coni e sono dotati di due caratteristiche proiezioni cornee.\nI semi, di forma ovoidale, sono lunghi 2,3-2,7\u00a0cm e sono ricoperti da un tegumento bianco, che diventa color crema quando raggiungono la maturit\u00e0. Sono piante diploidi con 8 coppie di cromosomi.\nDistribuzione e habitat.\n\u00c8 una specie diffusa sui monti della Sierra Madre de Chiapas, nello stato di Chiapas, in Messico. Occasionalmente la si trova anche nello stato di Oaxaca.\nCresce su terreni scoscesi, ricchi di humus e in prevalenza acidi, da 900 ai 1\u00a0300 metri di altitudine. La vegetazione dominante in questi habitat \u00e8 costituita da foreste di pini e querce.\nTassonomia.\nAssieme a \"C.norstogii\" e \"C.alvarezii\" forma il \"Ceratozamia norstogii species complex\", un gruppo di specie con caratteristiche simili, diffuse nella Sierra Madre de Chiapas.\nConservazione.\nLa \"IUCN Red List\" classifica \"C. mirandae\" come specie in pericolo di estinzione (\"Endangered\"). Si stima che le popolazioni residue contino un totale di circa 2\u00a0000 piante.\nLa specie \u00e8 inserita nella Appendice I della \"Convention on International Trade of Endangered Species\" (CITES)."}
{"id": "3794281", "revid": "287204", "url": "https://it.wikipedia.org/wiki?curid=3794281", "title": "Ceratozamia mixeorum", "text": "Ceratozamia mixeorum \u00e8 una pianta appartenente alla famiglia delle Zamiaceae, endemica del Messico.\nL'epiteto specifico \u00e8 un omaggio al popolo Mixe, un popolo nativo che abita le alture orientali dello stato messicano di Oaxaca.\nDescrizione.\n\u00c8 una cicade pachicaule con fusto in parte sotterraneo, lungo 30\u2013130\u00a0cm; negli esemplari adulti forma talora ramificazioni sotterranee.\nLe foglie, da 5 a 11, arcuate, lunghe 150\u2013200\u00a0cm, sono disposte a corona all'apice del fusto e sono sorrette da un picciolo lungo 45\u201385\u00a0cm, moderatamente spinoso; sono composte da 25-36 paia di foglioline lanceolate, di consistenza coriacea, prive di venatura centrale.\n\u00c8 una specie dioica, che presenta coni maschili conici, giallo-verdastri, lunghi 22\u201324\u00a0cm, peduncolati, con microsporofilli lunghi 7\u20138\u00a0mm, e coni femminili cilindrici, lunghi 23\u201330\u00a0cm e larghi 12\u201315\u00a0cm, con macrosporofilli lunghi 2,5\u20133\u00a0cm e larghi 4\u20135\u00a0cm; sia gli sporofilli maschili che quelli femminili presentano all'apice le caratteristiche protuberanze cornee tipiche del genere \"Ceratozamia\".\nI semi sono ovoidali, lunghi 25\u201332\u00a0mm, ricoperti da un tegumento di colore da bianco-crema a bruno.\nDistribuzione e habitat.\nL'areale di questa specie \u00e8 ristretto alle alture della Sierra Norte de Oaxaca (detta anche Sierra Mixe), una zona aspra e remota situata a nord-est della citt\u00e0 di Oaxaca, che fa parte della catena della Sierra Madre Occidentale..\nIl suo habitat \u00e8 la foresta tropicale montana, con predilezione per i pendii ombreggiati, ad altitudini comprese tra 1400 e 1900 m.\nConservazione.\nPer la ristrettezza del suo areale (circa 25\u00a0km\u00b2) ed il declino registrato dalla popolazione nelle ultime due generazioni, la \"IUCN Red List\" classifica \"C.\u00a0mixeorum\" come specie in pericolo di estinzione (\"Endangered\").\nLa specie \u00e8 inserita nella Appendice I della \"Convention on International Trade of Endangered Species\" (CITES)"}
{"id": "3794282", "revid": "287204", "url": "https://it.wikipedia.org/wiki?curid=3794282", "title": "Ceratozamia morettii", "text": "Ceratozamia morettii \u00e8 una pianta appartenente alla famiglia delle Zamiaceae, endemica dello stato del Veracruz, in Messico.\nIl suo epiteto specifico \u00e8 in onore del botanico italiano Aldo Moretti.\nDescrizione.\n\u00c8 una pianta acaule, con un fusto lungo 30\u00a0cm e di 8\u00a0cm di diametro.\nOgni pianta possiede fino a 10 foglie lunghe 1-1,4\u00a0m e larghe 40\u201365\u00a0cm. Ciascuna di esse \u00e8 dotata di 12-25 paia di foglioline lunghe 25\u201335\u00a0cm e disposte sul rachide in modo opposto.\n\u00c8 una specie dioica, con coni maschili di forma cilindrica, lunghi 10\u201315\u00a0cm e di 2,5\u20134\u00a0cm di diametro. I coni femminili sono di forma ovoidale, sono lunghi 12\u201316\u00a0cm e hanno un diametro di 4,5\u20135\u00a0cm. Entrambi sono dotati di un peduncolo lungo 5\u20137\u00a0cm. Tanto i macrosporofilli quanto i microsporofilli sono dotati di due proiezioni cornee tipiche del genere \"Ceratozamia\".\nI semi, di forma rozzamente ovoidale, sono lunghi 1,5-1,8\u00a0cm e sono ricoperti da un tegumento bianco, che diventa bruno quando raggiungono la maturit\u00e0. Sono piante diploidi con 8 coppie di cromosomi.\nDistribuzione e habitat.\nQuesta specie \u00e8 endemica dello stato del Veracruz, in Messico.\nCresce sui ripidi pendii riparati nelle foreste sempreverdi della Sierra Madre Orientale, ad un'altitudine compresa tra i 1\u00a0200 e i 1\u00a0400 metri sul livello del mare. In questi habitat la temperatura media annua \u00e8 di 17,3\u00a0\u00b0C e le precipitazioni raggiungono i 1\u00a0900\u00a0mm l'anno. Predilige terreni di origine vulcanica e ricchi di humus.\nTassonomia.\n\"Ceratozamia morettii\" fa parte del cosiddetto \"Ceratozamia latifolia species complex\", un gruppo di specie con caratteristiche simili che comprende \"C. latifolia\", \"C. microstrobila\", \"C. decumbens\" e \"C. huastecorum\".\nConservazione.\nLa \"IUCN Red List\" classifica \"C. morettii\" come specie in pericolo di estinzione (\"Endangered\").\nLa specie \u00e8 inserita nella Appendice I della \"Convention on International Trade of Endangered Species\" (CITES)."}
{"id": "3794283", "revid": "287204", "url": "https://it.wikipedia.org/wiki?curid=3794283", "title": "Ceratozamia norstogii", "text": "Ceratozamia norstogii \u00e8 una pianta appartenente alla famiglia delle Zamiaceae, endemica del Chiapas (Messico).\nDescrizione.\n\u00c8 una cicade pachicaule con fusto in parte sotterraneo, non ramificato, lungo 15\u2013130\u00a0cm.\nLe foglie, da 5 a 15, arcuate, lunghe 70\u2013135\u00a0cm, sono disposte a corona all'apice del fusto e sono sorrette da un picciolo lungo 10\u201340\u00a0cm, armato di piccole spine; sono composte da 33-65 paia di foglioline lanceolate, lunghe 23\u201337\u00a0cm e larghe 3\u201310\u00a0mm, arcuate,di consistenza coriacea, prive di venatura centrale, inserite su un rachide con asse spiraliforme.\n\u00c8 una specie dioica, che presenta coni maschili conici, giallo-verdastri, lunghi 25\u201336\u00a0cm, peduncolati, con microsporofilli lunghi 11\u201314\u00a0mm, e coni femminili cilindrici, verde-brunastri, lunghi 21\u201337\u00a0cm e larghi 9\u201313\u00a0cm, con macrosporofilli grossolanamente esagonali, lunghi 4\u20135\u00a0cm; sia gli sporofilli maschili che quelli femminili presentano all'apice le caratteristiche protuberanze cornee tipiche del genere \"Ceratozamia\".\nI semi sono ovoidali, lunghi 24\u201329\u00a0mm, ricoperti da un tegumento di colore inizialmente bianco-crema, che diviene bruno a maturit\u00e0.\nIl numero cromosomico \u00e8 2n = 16.\nDistribuzione e habitat.\nQuesta specie \u00e8 un endemismo della Sierra Madre de Chiapas, negli stati messicani del Chiapas e di Oaxaca. Il suo habitat tipico sono le foreste di querce.\nTassonomia.\nAssieme a \"C.alvarezii\" e \"C.mirandae\" forma il \"Ceratozamia norstogii species complex\", un gruppo di specie con caratteristiche simili, diffuse nella Sierra Madre de Chiapas.\nConservazione.\nLa \"IUCN Red List\" classifica \"C. norstogii\" come specie in pericolo di estinzione (\"Endangered\").\nLa specie \u00e8 inserita nella Appendice I della \"Convention on International Trade of Endangered Species\" (CITES)"}
{"id": "3794284", "revid": "1543377", "url": "https://it.wikipedia.org/wiki?curid=3794284", "title": "Ceratozamia robusta", "text": "Ceratozamia robusta \u00e8 una pianta appartenente alla famiglia delle Zamiaceae, diffusa in Messico, Guatemala e Belize.\nDescrizione.\n\u00c8 una cicade di notevoli dimensioni, la pi\u00f9 grande specie del genere \"Ceratozamia\", e presenta fusti arborescenti, in genere non ramificati, eretti o decombenti, alti sino a 2\u00a0m.\nLe foglie, da 5 a 35, arcuate, lunghe 2\u20134\u00a0m, sono disposte a corona all'apice del fusto e sono sorrette da un picciolo lungo 20\u201360\u00a0cm, armato di piccole spine; sono composte da 50-100 paia di foglioline lanceolate, lunghe 25\u201340\u00a0cm e larghe 2,5\u20134\u00a0cm, arcuate,di consistenza coriacea, prive di venatura centrale.\n\u00c8 una specie dioica, che presenta coni maschili cilindro-conici, verdastri, lunghi 30\u201340\u00a0cm, peduncolati, con microsporofilli lunghi 3\u20135\u00a0mm, e coni femminili cilindrici, verde-brunastri, lunghi 25\u201340\u00a0cm e larghi 10\u201315\u00a0cm, con macrosporofilli grossolanamente esagonali, lunghi 3-3,5\u00a0cm; sia gli sporofilli maschili che quelli femminili presentano all'apice le caratteristiche protuberanze cornee tipiche del genere \"Ceratozamia\".\nI semi sono ovoidali, lunghi 25\u201330\u00a0mm, ricoperti da un tegumento di colore inizialmente bianco-crema, che diviene bruno a maturit\u00e0.\nDistribuzione e habitat.\nRispetto alle altre specie del genere \"Ceratozamia\", questa specie pu\u00f2 vantare un areale relativamente ampio che comprende gli stati messicani di Oaxaca, Chiapas, Veracruz e Tabasco, nonch\u00e9 il Belize e il Guatemala.\nIl suo habitat \u00e8 la foresta tropicale umida, con predilezione per le aree a substrato calcareo, su pendii ripidi e scogliere.\nTassonomia.\nGli specialisti del settore ritengono che \"Ceratozamia robusta\" raggruppi in realt\u00e0 entit\u00e0 diverse, alcune delle quali meriterebbero di essere considerate come specie a s\u00e9 stanti.\nConservazione.\nLa \"IUCN Red List\" classifica \"C. robusta\" come specie in pericolo di Estinzione (\"Endangered\").\nLa specie \u00e8 inserita nella Appendice I della \"Convention on International Trade of Endangered Species\" (CITES)"}
{"id": "3794285", "revid": "21880", "url": "https://it.wikipedia.org/wiki?curid=3794285", "title": "Ceratozamia sabatoi", "text": "Ceratozamia sabatoi \u00e8 una pianta appartenente alla famiglia delle Zamiaceae, diffusa negli stati di Hidalgo e Quer\u00e9taro, in Messico.\nIl suo epiteto specifico \u00e8 in onore del botanico italiano Sergio Sabato.\nDescrizione.\n\u00c8 una pianta con fusto in parte sotterraneo, lungo 25\u00a0cm, con un diametro di 17,5\u00a0cm e ricoperto da catafilli di colore bruno scuro.\nLe foglie, da 2 a 6, pennate, lunghe 80\u00a0cm, sono disposte a corona all'apice del fusto e sono sorrette da un picciolo tomentoso alla base, lungo 25\u201350\u00a0cm e armato di piccole spine; sono composte da 12-136 foglioline lanceolate, lunghe 9\u201329\u00a0cm e larghe 0,7-2,4\u00a0cm, glabre, inserite sul rachide in modo opposto.\n\u00c8 una specie dioica, con coni maschili lunghi 6,5\u201323\u00a0cm, fusiformi, di colore bruno, e coni femminili cilindrici, verde-brunastri, lunghi 6\u201312\u00a0cm e larghi 3,4-5,6\u00a0cm. Sia i macrosporofilli che i microsporofilli sono disposti a spirale sui rispettivi coni, e presentano all'apice le caratteristiche protuberanze cornee tipiche del genere \"Ceratozamia\".\nI semi sono ovoidali, lunghi 13\u201319\u00a0mm, ricoperti da un tegumento di colore bianco, che diviene bruno a maturit\u00e0. Sono piante diploidi con 8 coppie di cromosomi.\nDistribuzione e habitat.\nL'areale di questa specie comprende gli stati di Hidalgo e Quer\u00e9taro, in Messico.\nCresce su suoli ricchi di humus, prevalentemente calcarei, nelle foreste di pini e querce.\nConservazione.\nLa \"IUCN Red List\" classifica \"C. sabatoi\" come specie in pericolo di estinzione (\"Endangered\"). \u00c8 minacciata soprattutto dalla distruzione dell'habitat per convertire le foreste in terreni agricoli o pascoli.\nLa specie \u00e8 inserita nell'Appendice I della \"Convention on International Trade of Endangered Species\" (CITES)."}
{"id": "3794286", "revid": "1543377", "url": "https://it.wikipedia.org/wiki?curid=3794286", "title": "Ceratozamia vovidesii", "text": "Ceratozamia vovidesii \u00e8 una pianta appartenente alla famiglia delle Zamiaceae, endemica del Chiapas (Messico).\nDescrizione.\n\u00c8 una cicade pachicaule con fusto in parte sotterraneo, non ramificato, lungo 15\u201385\u00a0cm, con catafilli tomentosi.\nLe foglie, da 8 a 16, lunghe 124\u2013188\u00a0cm, da erette a arcuate, sono disposte a corona all'apice del fusto e sono sorrette da un picciolo lungo 35\u201380\u00a0cm, armato di piccole spine; sono composte da 74-93 paia di foglioline lanceolate, lunghe 29\u201338\u00a0cm e larghe 7\u201314\u00a0mm, di consistenza coriacea, prive di venatura centrale, inserite su un rachide con asse spiraliforme, con fillotassi alterna nella porzione apicale della foglia e opposita nella porzione media e basale.\n\u00c8 una specie dioica, che presenta coni maschili fusiformi, eretti, peduncolati, giallo-verdastri, lunghi 40\u201350\u00a0cm, e coni femminili cilindrici, decombenti, verde-brunastri, lunghi 33\u201346\u00a0cm e larghi 7\u201310\u00a0cm, con macrosporofilli grossolanamente esagonali, lunghi 41\u201355\u00a0mm; sia gli sporofilli maschili che quelli femminili presentano all'apice le caratteristiche protuberanze cornee tipiche del genere \"Ceratozamia\".\nI semi sono ovoidali, lunghi 23\u201327\u00a0mm, ricoperti da un tegumento di colore inizialmente bianco-crema, che diviene bruno a maturit\u00e0.\nIl numero cromosomico \u00e8 2n = 16.\nDistribuzione e habitat.\nL'areale di \"C. vovidesii\" \u00e8 ristretto ad una piccola zona della Sierra Madre de Chiapas, ad altitudini comprese tra 1000 e 1700\u00a0m.\nL'habitat tipico \u00e8 costituito dalle foreste di querce, ma cresce anche nella foresta pluviale tropicale.\nConservazione.\nLa \"IUCN Red List\" classifica \"C. vovidesii\" come specie vulnerabile.\nLa specie \u00e8 inserita nella Appendice I della \"Convention on International Trade of Endangered Species\" (CITES)"}
{"id": "3794287", "revid": "1543377", "url": "https://it.wikipedia.org/wiki?curid=3794287", "title": "Ceratozamia whitelockiana", "text": "Ceratozamia whitelockiana \u00e8 una pianta appartenente alla famiglia delle Zamiaceae, endemica dello Stato di Oaxaca, in Messico.\nIl suo epiteto specifico \u00e8 in onore del botanico statunitense Loran Whitelock.\nDescrizione.\n\u00c8 una cicade acaule con fusto sotterraneo o solo lievemente emergente, lungo non oltre 30\u00a0cm e ricoperto da catafilli triangolari e tomentosi.\nLe foglie, da 8 a 12 e lunghe 2-2,5\u00a0m, sono disposte a corona all'apice del fusto e sono sorrette da un picciolo lungo 100\u2013150\u00a0cm, densamente spinoso; sono composte da 30-40 paia di foglioline sottili, ampie e asimmetriche, disposte sul rachide in modo opposto.\n\u00c8 una specie dioica, che presenta coni maschili di forma cilindrica, lunghi 26\u201328\u00a0cm e di 1,5-2,8\u00a0cm di diametro. I coni femminili hanno una forma ovoidale, sono lunghi 35\u00a0cm e con un diametro di 12\u00a0cm. Entrambi sono dotati di un peduncolo lungo circa 3\u00a0cm (leggermente pi\u00f9 lungo nei coni femminili). I microsporofilli sono lunghi circa 8\u00a0mm, mentre i macrosporofilli sono lunghi 2,5\u20133\u00a0cm. Entrambi presentano all'apice le caratteristiche protuberanze cornee tipiche del genere \"Ceratozamia\".\nI semi sono ovoidali, lunghi 22\u201325\u00a0mm, ricoperti da un tegumento di colore da bianco-crema a bruno.\nDistribuzione e habitat.\nLa specie \u00e8 endemica dello Stato di Oaxaca, in Messico.\nTassonomia.\nFa parte del complesso \"Ceratozamia miqueliana\", un gruppo di specie con caratteristiche simili, che comprende \"C. miqueliana\", \"C.becerrae\", \"C.euryphyllidia\", \"C.hondurensis\", \"C.whitelockiana\" e \"C.zoquorum\".\nConservazione.\nLa \"IUCN Red List\" classifica \"C. whitelockiana\" come specie in pericolo di estinzione (\"Endangered\"). La minaccia pi\u00f9 grave \u00e8 rappresentata dal disboscamento per la creazione di piantagioni di caff\u00e8 e banane.\nLa specie \u00e8 inserita nella Appendice I della \"Convention on International Trade of Endangered Species\" (CITES)."}
{"id": "3794288", "revid": "1543377", "url": "https://it.wikipedia.org/wiki?curid=3794288", "title": "Ceratozamia zaragozae", "text": "Ceratozamia zaragozae \u00e8 una pianta appartenente alla famiglia delle Zamiaceae, endemica dello stato di San Luis Potos\u00ed, in Messico.\nIl suo epiteto specifico \u00e8 in onore del generale messicano Ignacio Zaragoza (1829-1862), eroe della resistenza contro l'intervento francese in Messico.\nDescrizione.\nQuesta pianta \u00e8 dotata di un fusto di forma ovoidale, lungo 9\u201320\u00a0cm, largo 9\u201311\u00a0cm, in parte sotterraneo.\nLe foglie lanceolate, irregolarmente ritorte su s\u00e9 stesse e lunghe fino a 95\u00a0cm, sono composte da foglioline di consistenza coriacea disposte sul rachide in modo alternato. La base del picciolo \u00e8 tomentosa sul lato dorsale e glabra su quello ventrale.\n\u00c8 una specie dioica, con coni maschili eretti, peduncolati, lunghi 10\u201320\u00a0cm e di 2\u20133\u00a0cm di diametro. I coni femminili hanno una forma cilindrica, lunghi 8\u201312\u00a0cm, larghi 6-7,6\u00a0cm. Sia i microsporofilli che i macrosporofilli presentano all'apice due proiezioni cornee caratteristiche del genere \"Ceratozamia\".\nI semi hanno una forma rozzamente sferica, con un diametro di circa 2\u00a0cm.\nDistribuzione e habitat.\nQuesta specie \u00e8 endemica dello stato di San Luis Potos\u00ed, in Messico. Si trova, in particolare, a sud-ovest di R\u00edo Verde.\nCresce sui monti della Sierra de la Equiteria, a circa 1\u00a0800\u00a0m di altitudine, nelle foreste di pini e querce. Il suolo in questo habitat \u00e8 costituito da affioramenti vulcanici e riolite.\nConservazione.\nLa \"IUCN Red List\" classifica \"C. zaragozae\" come specie in pericolo critico di estinzione (\"Critically Endangered\"). \u00c8 minacciata in particolare dalla raccolta indiscriminata di esemplari, che in alcune zone ne ha gi\u00e0 determinato la scomparsa. L'unica popolazione nota di \"C. zaragozae\" conta meno di 50 esemplari.\n\u00c8 inserita nell'Appendice I della \"Convention on International Trade of Endangered Species\" (CITES)"}
{"id": "3794289", "revid": "1543377", "url": "https://it.wikipedia.org/wiki?curid=3794289", "title": "Ceratozamia zoquorum", "text": "Ceratozamia zoquorum \u00e8 una pianta appartenente alla famiglia delle Zamiaceae originaria dello stato del Chiapas, in Messico.\nDescrizione.\nIl fusto \u00e8 cilindrico, di colore marrone scuro, alto dai 10 ai 50\u00a0cm con un diametro che pu\u00f2 raggiungere la medesima misura.\nPresenta da una a cinque foglie, disposte a corona all'apice del fusto, Le foglie possono essere lunghe oltre tre metri e larghe 40\u201370\u00a0cm, con piccioli lunghi da 20\u00a0cm a oltre un metro. Il rachide va dai 40 ai 150\u00a0cm. Le foglioline si dipartono in maniera alternata dalla porzione distale della foglia, sono lunghe 20\u201340\u00a0cm e larghe 3\u20136\u00a0cm. Se ne osservano da cinque a sedici paia per foglia.\n\u00c8 una specie dioica. I coni maschili sono lunghi 10\u201330\u00a0cm per un diametro di 3\u20134\u00a0cm, di colore marrone chiaro o marrone-rossiccio a seconda degli stadi di maturazione. I microsporofilli sono molto numerosi, a forma di cuneo e disposti a spirale. Sono lunghi circa 1,5\u00a0cm e larghi 70\u201390\u00a0mm. I coni femminili sono di forma cilindrica, lunghi 20\u201325\u00a0cm per un diametro di circa 10\u00a0cm, di colore verde. I macrosporofilli, anch'essi piuttosto numerosi, sono lunghi 1,5-2,3\u00a0cm e larghi 2,4-2,8\u00a0cm lungo l'asse maggiore.\nI semi sono di forma ovale, di circa 2\u00a0cm di lunghezza per 1,5\u00a0cm di diametro. Il tegumento \u00e8 inizialmente di colore bianco, per poi diventare giallo-crema a maturazione.\nDistribuzione e habitat.\nLa specie \u00e8 endemica delle zone occidentali del Chiapas, uno stato del Messico. Cresce nel sottobosco della foresta tropicale pluviale di sempreverdi, sugli affioramenti calcarei dei pendii ripidi.\nTassonomia.\nFa parte del complesso \"Ceratozamia miqueliana\", un gruppo di specie con caratteristiche simili, che comprende \"C. miqueliana\", \"C.becerrae\", \"C.euryphyllidia\", \"C.hondurensis\", \"C.whitelockiana\" e \"C.zoquorum\".\nConservazione.\nLa \"IUCN Red List\" classifica \"C. zoquorum\" come specie in pericolo critico di estinzione. Nel 2010 si \u00e8 stimato che la sua popolazione aveva subito un declino dell'80% nei cinquant'anni precedenti. La maggiore minaccia alla sopravvivenza di tale specie viene dalla distruzione del suo habitat per far posto alle piantagioni di caff\u00e8.\nLa specie \u00e8 inserita nella Appendice I della \"Convention on International Trade of Endangered Species\" (CITES)."}
{"id": "3794293", "revid": "599013", "url": "https://it.wikipedia.org/wiki?curid=3794293", "title": "Alberto L\u00f3pez de Munain", "text": "Professionista dal 1996 al 2005, partecip\u00f2 a otto edizioni dei Grandi Giri.\nCarriera.\nI principali successi da professionista furono due tappe alla Vuelta a Asturias (una nel 2000 e una nel 2001), il prologo del Crit\u00e9rium du Dauphin\u00e9 Lib\u00e9r\u00e9 nel 2000 e una tappa alla Cl\u00e1sica de Alcobendas nel 2001. Termin\u00f2 la carriera in seguito a una caduta al Giro d'Italia 2005 in cui riport\u00f2 numerose fratture e un pneumotorace. Partecip\u00f2 a cinque edizioni della Vuelta a Espa\u00f1a, due del Tour de France e una del Giro d'Italia."}
{"id": "3794294", "revid": "287204", "url": "https://it.wikipedia.org/wiki?curid=3794294", "title": "Alberto Lopez de Munain", "text": ""}
{"id": "3794295", "revid": "2044019", "url": "https://it.wikipedia.org/wiki?curid=3794295", "title": "Eloise a Natale", "text": "Eloise a Natale (\"Eloise at Christmastime\") \u00e8 un film TV della Disney del 2003, diretto da Kevin Lima.\nTrama.\nLa protagonista, Eloise, \u00e8 una bambina di 6 anni che vive con la sua tata al Plaza hotel, dove si diverte a mettere in sobbuglio il lavoro di tutti gli impiegati. Questa volta \u00e8 Natale e tenta di mandare all'aria un matrimonio."}
{"id": "3794300", "revid": "726373", "url": "https://it.wikipedia.org/wiki?curid=3794300", "title": "Ultimo indizio", "text": "Ultimo indizio (\"Jigsaw John\") \u00e8 una serie televisiva statunitense in 16 episodi trasmessi per la prima volta nel corso di una sola stagione nel 1976.\nLa serie \u00e8 basata sulle gesta di John P. St. John, conosciuto anche come \"Jigsaw John\", un abile detective della sezione omicidi della polizia di Los Angeles.\nTrama.\nLos Angeles. John St. John \u00e8 un detective della polizia noto per la sua memoria e la sua meticolosit\u00e0 nel risolvere i casi di omicidio.\nProduzione.\nLa serie fu prodotta da MGM Television e girata negli studios della Metro-Goldwyn-Mayer a Culver City in California.\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti nel 1976 sulla rete televisiva NBC. \nIn Italia \u00e8 stata trasmessa con il titolo \"Ultimo indizio\"."}
{"id": "3794305", "revid": "46931", "url": "https://it.wikipedia.org/wiki?curid=3794305", "title": "Jigsaw John", "text": ""}
{"id": "3794319", "revid": "300067", "url": "https://it.wikipedia.org/wiki?curid=3794319", "title": "Rally di Finlandia 2010", "text": "Il Rally di Finlandia 2010 \u00e8 stata l'ottava tappa del Campionato del mondo rally 2010. Il rally \u00e8 stato disputato dal 29 al 31 luglio, e ha preso il via a Jyv\u00e4skyl\u00e4.\nIl Finlandese Jari-Matti Latvala si aggiudica la competizione precedendo nel podio i due Francesi S\u00e9bastien Ogier e S\u00e9bastien Loeb.\nCon il nono posto in graduatoria generale Juho H\u00e4nninen si aggiudica la vittoria nella classe SWRC, mentre l'estone Ott T\u00e4nak con il diciottesimo posto nella graduatoria generale si aggiudica la vittoria nella classe PWRC."}
{"id": "3794321", "revid": "486946", "url": "https://it.wikipedia.org/wiki?curid=3794321", "title": "A.S.D. Pesarofano Calcio a 5", "text": ""}
{"id": "3794322", "revid": "1043175", "url": "https://it.wikipedia.org/wiki?curid=3794322", "title": "Masato Kud\u014d", "text": "Caratteristiche tecniche.\nGioca come punta centrale, attaccante intraprendente dotato di potenza di tiro riuscendo ad andare a rete calciando anche di prima intenzione, \u00e8 di piede destro ma \u00e8 capace di trovare il gol tirando pure con il sinistro, oltre a dare il suo contributo nelle azioni da gol con i suoi buoni assist. Facendosi servire in area di rigore \u00e8 capace di segnare pure con i suoi tiri di testa.\nCarriera.\nClub.\nKashiwa Reysol.\nMasato Kud\u014d fa il suo esordio nel calcio professionistico con la maglia dei Kashiwa Reysol l'11 ottobre 2009 nella Coppa del Giappone vincendo per 4-2 ai rigori contro il JEF Reserves. Nel 2010 vincer\u00e0 la J2 League segnando la sua prima rete decidendo la vittoria per 1-0 contro l'Avispa Fukuoka, segner\u00e0 pure il gol del 2-0 battendo il Sagan Tosu e sar\u00e0 autore di una doppietta, prima battendo per 6-0 il Tokushima Vortis e poi prevalendo per 2-0 contro il Giravanz Kitakyushu. Ottenuta la promozione nella J1 League riescono a vincerla, Kud\u014d ha segnato sette reti in sette diverse partite, tutte vinte, il primo con il gol del 3-0 battendo l'Albirex Niigata e l'ultimo con la rete del temporaneo pareggio vincendo per 2-1 contro il Shimizu S-Pulse. Nell'incontro tra il Kashiwa Reysol e l'Auckland City valido per il play-off per i quarti di finale della Coppa del mondo per club FIFA 2011 realizza il gol del 2-0 che permette la vittoria e il passaggio del turno alla sua squadra. Vincer\u00e0 nel 2012 la Coppa dell'Imperatore segnando il gol del 3-2 battendo ai quarti di finale l'Omiya Ardija, e con la sua rete la squadra batter\u00e0 in samifinale per 1-0 lo Yokohama F. Marinos. Nel 2013 vincer\u00e0 l'edizione 2013 della Coppa del Giappone segnando il gol del 1-0 battendo in finale l'Urawa Red Diamonds. Nell'edizione 2013 segner\u00e0 una doppietta nella vittoria per 6-2 ai danni del Suwon Samsung Bluewings, mentre nell'edizione 2015 segner\u00e0 ancora una volta una doppietta battendo per 5-1 il B\u00ecnh D\u01b0\u01a1ng.\nVancouver Whitecaps.\nNel 2016 giocher\u00e0 per il Vancouver Whitecaps FC nella Major League Soccer la massima serie di calcio degli Stati Uniti, durante la partita contro lo Houston Dynamo riesce a ottenere un calcio di rigore che viene trasformato da Pedro Morales Flores ottenendo la vittoria per 1-0, si riveler\u00e0 determinante nella vittoria contro il Portland Timbers, prima segner\u00e0 la rete del pareggio e poi con un suo assist Christian Bola\u00f1os far\u00e0 il gol del 2-1. Durante la vittoria per 2-1 contro i Chicago Fire sar\u00e0 costretto a lasciare il campo al 19\u00ba minuto per via di una violenta colluttazione con il portiere avversario Matt Lampson procurandosi una frattura alla mascella cosa che gli \u00e8 costata diversi giorni di assenza dal campo. La sua ultima rete per la squadra l'ha segnata nella CONCACAF Champions League nella vittoria per 4-1 battendo il Central FC.\nSanfrecce Hiroshima e Renofa Yamaguchi.\nTorner\u00e0 a giocare in Giappone nel 2017 con il Sanfrecce Hiroshima segnando un gol gi\u00e0 nella prima giornata di campionato nel pareggio per 1-1 contro l'Albirex Niigata, inoltre sar\u00e0 autore della rete con cui la squadra batter\u00e0 per 1-0 il Gamba Osaka, segner\u00e0 un gol anche nell'edizione 2017 della Coppa del Giappone nella vittoria per 2-1 contro lo Yokohama F. Marinos. Il 21 giugno 2017 segner\u00e0 una doppietta battendo per 3-2 il Kagoshima United FC. Concluder\u00e0 la sua esperienza con il Sanfrecce Hiroshima nel 2018 con dodici gol. Nel 2019 torner\u00e0 a giocare in seconda divisione con la squadra del Renofa Yamaguchi segnando la sua prima rete nella sconfitta per 2-1 contro l'Ehime FC, inoltre sar\u00e0 autore di un altro gol nell'edizione 2019 della Coppa dell'Imperatore battendo il FC Ry\u016bky\u016b.\nBrisbane Roar.\nGiocher\u00e0 in Australia a partire dal 2021 per la squadra del Brisbane Roar debuttando nella vittoria per 2-1 contro il Newcastle il 20 gennaio.\nNazionale.\nKud\u014d ha vinto con la Nazionale del Giappone la Coppa dell'Asia orientale dove ha fatto il suo debutto il 21 luglio 2013 segnando una rete nel pareggio per 3-3 contro la Cina. Segner\u00e0 il suo secondo e ultimo gol in nazionale nella vittoria per 3-0 contro il Guatemala. Ha giocato in tutto solo quattro partite con la nazionale."}
{"id": "3794324", "revid": "287204", "url": "https://it.wikipedia.org/wiki?curid=3794324", "title": "Futbolo Klubas Dainava Alytus", "text": "Il Futbolo Klubas Dainava Alytus \u00e8 una societ\u00e0 calcistica lituana di Alytus.\nStoria.\n\u00c8 nata nel 2010 dalla fusione delle societ\u00e0 \"Vidzgiris\" (fondata nel 2000) e Alytis Alytus (rifondata nel 2003). Prende il nome dallo storico club del \"Dainava Alytus\", vissuto in epoca sovietica."}
{"id": "3794326", "revid": "21981", "url": "https://it.wikipedia.org/wiki?curid=3794326", "title": "Daniel Carter (rugbista)", "text": ""}
{"id": "3794328", "revid": "110157", "url": "https://it.wikipedia.org/wiki?curid=3794328", "title": "DAPI", "text": "Il DAPI o 4',6-diamidin-2-fenilindolo \u00e8 un colorante organico fluorescente che lega fortemente regioni del DNA ricche in sequenze A-T. \u00c8 largamente utilizzato nella microscopia a fluorescenza."}
{"id": "3794333", "revid": "481666", "url": "https://it.wikipedia.org/wiki?curid=3794333", "title": "Verner Clarges", "text": "Biografia.\nNato nel 1846, a Bath, nel Somerset, cominci\u00f2 a lavorare al cinema alla Biograph, girando sotto la direzione di D.W. Griffith il suo primo film, \"Was Justice Served?\". Nella sua carriera, che dur\u00f2 solo tre anni, interpret\u00f2 64 film, lavorando essenzialmente a New York, dove si trovavano gli studi della Biograph.\nMor\u00ec in questa citt\u00e0 l'11 agosto 1911 a 65 anni. Il suo ultimo film, \"The Punishment\" di D.W. Griffith, usc\u00ec in sala nell'aprile 1912."}
{"id": "3794334", "revid": "80030", "url": "https://it.wikipedia.org/wiki?curid=3794334", "title": "Ponti levatoi", "text": ""}
{"id": "3794335", "revid": "648716", "url": "https://it.wikipedia.org/wiki?curid=3794335", "title": "Hon\u00f3rio Carneiro Le\u00e3o", "text": "Diplomatico, giudice e monarchico dell'Impero Brasiliano, fu uno dei fondatori del partito conservatore brasiliano.\nDifese in modo acceso e talvolta violento il liberalismo, la monarchia, l'autorit\u00e0 statale e sostenne l'idea di una monarchia parlamentare rappresentativa.\nBiografia.\nLe\u00e3o nacque da una famiglia di umili mezzi a S\u00e3o Carlos do Jacu\u00ed, in quello che era l'allora capitanato di Minas Gerais. Dopo aver frequentato l'Universit\u00e0 di Coimbra in Portogallo ed essere ritornato in Brasile, venne nominato giudice nel 1826 e successivamente elevato alla corte d'appello. Nel 1830 venne eletto per rappresentare Minas Gerais alla Camera dei Deputati, venendo poi rieletto nel 1834 e nel 1838, e ha tenuto la carica fino al 1841.\nAll'indomani della abdicazione di Dom Pedro I nel 1831, fece parte della reggenza creata per governare il Brasile durante la minore et\u00e0 del figlio dell'imperatore Dom Pedro II, ben presto dissolto nel caos. Fond\u00f2 un partito politico nel 1837, che divenne noto come il Partito Reazionario, che si \u00e8 evoluto nel Partito dell'Ordine nei primi anni 1840 e la met\u00e0 degli anni 1850 nel Partito Conservatore. Lui ed il suo partito difesero coraggiosamente la necessit\u00e0 di ordine costituzionale, l'unico che avrebbe consentito al paese di andare oltre una reggenza afflitta da dispute faziose e che frequenti ribellioni avrebbero potuto facilmente sfociare in una dittatura. Nominato presidente della Provincia di Rio de Janeiro nel 1841, contribu\u00ec a sedare una ribellione guidata dal partito liberale di opposizione l'anno successivo. Anche nel 1842 fu eletto senatore per Minas Gerais e nominato da Pedro II al Consiglio di Stato. Nel 1843 divenne il primo presidente de facto (primo ministro) del Consiglio dei Ministri, ma si dimise dopo un litigio con l'imperatore.\nDopo anni di opposizione, nel 1849 fu nominato dal governo nazionale, come presidente della Provincia di Pernambuco per indagare su una rivolta liberale che aveva avuto luogo un anno prima, e cercare un giusto processo per i ribelli. Accusato dai suoi colleghi di partito per gli anni di opposizione e di aver perso gran parte della sua influenza all'interno del suo partito, accett\u00f2 l'incarico, credendo di poter ritrovare il suo posto. Con la nazione pacificata internamente, fu inviato in Uruguay nel 1851 per forgiare un'alleanza con quel paese, e con le province argentine ribelli di Corrientes ed Entre R\u00edos, contro la Confederazione Argentina. L'alleanza trionf\u00f2, e l'imperatore elev\u00f2 Le\u00e3o ai ranghi della nobilt\u00e0 titolata.\nNel 1853 fu nuovamente nominato presidente del Consiglio dei ministri, a capo di un gabinetto di grande successo, ed \u00e8 diventato il politico pi\u00f9 potente del paese. Per il suo ruolo nella spinta attraverso la ristrutturazione, incontr\u00f2 una forte opposizione da parte della maggioranza dei suoi colleghi, portando ad una spaccatura virtuale nel Partito Conservatore sulle sue politiche. Il 3 settembre 1856, mentre era ancora in carica ed al culmine della sua carriera politica, mor\u00ec improvvisamente di una condizione febbrile sconosciuta."}
{"id": "3794337", "revid": "37401", "url": "https://it.wikipedia.org/wiki?curid=3794337", "title": "Paolo Emilio Balboni", "text": ""}
{"id": "3794338", "revid": "465169", "url": "https://it.wikipedia.org/wiki?curid=3794338", "title": "Drake (artista)", "text": ""}
{"id": "3794339", "revid": "1543377", "url": "https://it.wikipedia.org/wiki?curid=3794339", "title": "Distretto di Efeler", "text": " \nIl distretto di Efeler \u00e8 un distretto della provincia di Ayd\u0131n, in Turchia. Fino al 2012 costituiva il distretto centrale della provincia di Ayd\u0131n, rinominato in Efeler poich\u00e9, a seguito dell'istituzione del comune metropolitano di Ayd\u0131n, quest'ultimo nome \u00e8 stato riservato alla citt\u00e0.\nAmministrazioni.\nNel 2012 al distretto appartenevano 6 comuni e 56 villaggi."}
{"id": "3794340", "revid": "1543377", "url": "https://it.wikipedia.org/wiki?curid=3794340", "title": "Wade-Davis Bill", "text": "Il Wade-Davis Bill del 1864 fu un disegno di legge per la ricostruzione del Sud, scritto da due Repubblicani radicali, il senatore Benjamin Wade dell'Ohio e Henry Winter Davis, deputato del Maryland alla Camera dei rappresentanti. In contrasto con il pi\u00f9 mite piano, il \"\"Piano dieci per cento\" (Ten Percent Plan\"), del presidente Abraham Lincoln, il disegno di legge Wade-Bill prevedeva che, per riammettere nell'Unione gli Stati ex-confederati, la maggioranza di elettori dello Stato prestasse il giuramento detto \"Ironclad oath\", con cui dichiaravano di non avere mai sostenuto la Confederazione. La legge fu approvata dalle due camere del Congresso il 2 luglio 1864, ma fu bloccata da Lincoln (con procedura detta \"pocket veto\") e non entr\u00f2 mai in vigore. I Repubblicani radicali rimasero indignati perch\u00e9 Lincoln non aveva firmato il disegno di legge. Lincoln voleva ricomporre l'Unione con una procedura meno rigida, detta appunto il \"Piano dieci per cento\", in cui bastava il giuramento del dieci per cento di elettori di uno Stato perch\u00e9 questo fosse riammesso. Credeva che sarebbe stato troppo difficile ripristinare un'Unione coesa se fosse stato approvato il \"Wade\u2013Davis bill\".\nI precedenti.\nIl Wade-Davis Bill nacque da un progetto di legge presentato al Senato da Ira Harris, giurista e senatore di New York, nel febbraio 1863. Proponeva di basare la ricostruzione del Sud sul potere del governo di garantire una forma di governo repubblicana. Anche se, retrospettivamente, pu\u00f2 sembrare logico porre condizioni da parte del governo federale, al tempo era diffusa la convinzione che gli unionisti del sud avrebbero riportato gli stati secessionisti all'Unione dopo che la potenza militare del Sud fosse stata annientata. Questa convinzione non venne completamente abbandonata fino al 1863. Le clausole, lamentavano i critici, erano praticamente impossibili da soddisfare, rendendo cos\u00ec probabile che ci sarebbe stato bisogno di un controllo permanente federale sugli Stati del Sud.\nIl voto al Congresso.\nAlla Camera.\nLa proposta di legge fu approvata con 73 voti a favore e 59 contrari.\nAl Senato.\nVotanti a favore al Senato furono (18):\nAnthony (R), Chandler (R), Clark (R), Conness (R), Foot (R), Harlan (R), Harris (R), Howe, Lane of Kansas (R), Morgan (R), Pomeroy (R), Ramsey (R), Sherman (R), Sprague (R), Sumner (R), Wade (R), Wilkinson (R), Wilson (R).\nVotanti a contrari al Senato furono (14):\nBuckalew (D), Carlile (U), Davis (UU), Doolittle (R), Henderson (UU), Hendricks (D), Lane of Indiana (R), McDougall (D), Powell (D), Riddle (D), Saulsbury (D), Ten Eyck (R), Trumbull (R), Van Winkle (UU).\nIl veto di Lincoln.\nUna delle obiezioni di Lincoln riguardava l'idea che gli Stati del Sud dovessero \"ricongiungersi\" all'Unione (un'idea che permeava l'intero disegno di legge). Dal punto di vista di Lincoln, infatti, la ragione della guerra era che agli Stati del Sud non era costituzionalmente consentita la secessione e quindi essi erano da un punto di vista costituzionale ancora parte dell'Unione, anche se il loro ritorno a una piena partecipazione richiedeva l'adempimento di alcune condizioni. Lincoln non riteneva che la guerra fosse stata intrapresa contro gli Stati \"traditori\" in quanto tali (il rifiuto dell'Unione a riconoscere il loro diritto alla secessione rendeva di fatto le ordinanze di secessione nulle), ma solo per \"costringere all'obbedienza gli individui ribelli\". Il problema era che il testo del disegno di legge a volte minava le ragioni del Nord per la guerra affermando chiaramente per esempio che gli Stati del Sud non erano pi\u00f9 parte dell'Unione. Inoltre, il disegno di legge costringeva quegli Stati a redigere nuove Costituzioni che vietavano la schiavit\u00f9, richiesta incostituzionale a quel momento, in quanto in assenza di un emendamento costituzionale sulla schiavit\u00f9 (che sarebbe stato approvato in seguito), il Congresso non aveva alcun potere sul tema all'interno dei singoli Stati.\nAd un livello pi\u00f9 pragmatico, Lincoln temeva anche che il disegno di legge avrebbe sabotato la sua attivit\u00e0 di ricostruzione in Stati come la Louisiana, l'Arkansas e il Tennessee, che si erano staccati dall'Unione, ma erano sotto occupazione dei federali ed sotto il controllo dei governi dell'Unione. Egli riteneva che il Wade-Davis avrebbe messo in pericolo a livello statale i movimenti di emancipazione negli Stati di confine leali come il Missouri e, soprattutto, il Maryland. Il disegno di legge minacciava di distruggere le delicate coalizioni politiche che Lincoln aveva cominciato a costruire tra i moderati del nord e del sud. Pi\u00f9 in generale, sottolineava la differenza di opinione tra Lincoln e i repubblicani radicali sui Confederati. Il Presidente pensava che essi avessero bisogno di essere blanditi prospettando una convivenza pacifica, mentre il Wade-Davis Bill li trattava come traditori che dovevano essere puniti. Lincoln fin\u00ec per boicottare il disegno di legge con un \"pocket veto\" ed esso non fu pi\u00f9 riproposto.\nLe conseguenze.\nDavis era un acerrimo nemico di Lincoln perch\u00e9 lo riteneva troppo indulgente nella sua politica per il Sud. Davis e Wade pubblicarono un manifesto rivolto \"ai sostenitori del governo\" il 4 agosto 1864, che accusava Lincoln di usare la ricostruzione per assicurarsi elettori nel Sud che sarebbero \"stati agli ordini della sua ambizione personale\" e che condannava quelli che, a loro giudizio, era un tentativo del presidente di usurpare il potere del Congresso (\"l'autorit\u00e0 del Congresso \u00e8 \"suprema\" e deve essere rispettata\"). Il manifesto non ebbe successo, comunque, e anche se inizialmente caus\u00f2 molte discussioni sulla natura della ricostruzione a venire, Winter Davis non venne rinominato per il suo seggio al Congresso.\nLe loro idee, in particolare sul fatto che il Congresso avrebbe dovuto essere il motore principale del processo del dopoguerra e la loro concezione della presidenza come carica pi\u00f9 debole (il presidente \"deve limitarsi a suoi compiti esecutivi, \"obbedire ed eseguire\", non fare le leggi, deve reprimere la ribellione violenta con le armi e lasciare la riorganizzazione politica al Congresso\"), influenzarono i Repubblicani del Congresso negli anni successivi, portando al processo per l'impeachment di Andrew Johnson.\nLincoln super\u00f2 i loro attacchi e rafforz\u00f2 notevolmente la sua posizione con la schiacciante vittoria nelle elezioni del 1864 e l'approvazione nazionale del XIII emendamento nel febbraio 1865. Egli momentaneamente emargin\u00f2 i radicali per quel che riguardava la politica della ricostruzione. Dopo la morte di Lincoln, i Repubblicani radicali combatterono il presidente Andrew Johnson, che cercava di portare a compimento una versione del piano di Lincoln. Le elezioni di medio termine del 1866 si trasformarono in un referendum sul XIV emendamento e sul tragitto della politica di ricostruzione. Con la vittoria dei Repubblicani, il Congresso prese il controllo della ricostruzione. I radicali volevano un piano molto pi\u00f9 severo, ma non cercarono di reintrodurre i concetti del Wade-Davis. Invece presero il controllo degli Stati del Sud con l'esercito, che permise la registrazione gli uomini di colore come elettori e rifiut\u00f2 il permesso agli ex confederati di candidarsi per il governo."}
{"id": "3794342", "revid": "767487", "url": "https://it.wikipedia.org/wiki?curid=3794342", "title": "Z'EV", "text": "Dopo gli studi su World music e sulle musiche tradizionali al California Institute of the Arts, sperimenta e crea uno stile percussivo partendo da materiali industriali e registrando per varie etichette discografiche. Attualmente \u00e8 considerato uno dei pionieri dell'Industrial.\nIl suo lavoro come poeta e musicista \u00e8 stato influenzato dalla Kabbalah, oltre che dalla musica e cultura africana, afro-caraibica e indonesiana. Studi\u00f2 in particolare la musica Ewe, la musica gamelan balinese e la tala indiana.\nBiografia.\nStefan Joel Weisser nasce l'8 febbraio 1951 in una famiglia ebrea di Los Angeles e studia batteria sin dall'et\u00e0 di otto anni. Dal 1959 al 1965 studia con Arnie Frank, Chuck Flores e Art Anton.\nNel 1963 decide di abbandonare l'ebraismo per relazionarsi con diversi pensieri religiosi ed esoterici.\nNel 1966 suona assieme a Carl Stone e James Stewart. Il trio che si dedica soprattutto Jazz rock, si scioglie dopo un'audizione per la Bizarre Records di Frank Zappa, quando Stefan Joel Weisser e Carl Stone decidono di iscriversi al CalArts.\nDopo gli studi produce i primi lavori con lo pseudonimo \"S. Weisser\" ispirati alla poesia visiva e alla poesia sonora.\nNel 1975 sue opere vengono esposte nella mostra \"Second Generation\" al \"Museum of Conceptual Art\" di San Francisco.\nNel 1976 si trasferisce a Los Angeles.\nNel 1977 presenta il suo primo solo di percussioni alla spazio espositivo La Mamelle di San Francisco. Il solo si intitolava \"Sound of Wind and Limb\".\nNel 1978 inizia a sviluppare una personale ricerca performativa e musicale, utilizzando strumenti autocostruiti composti da materiali industriali e riciclati come barre d'acciaio, titanio, e PVC. Inizialmente questi strumenti erano un assemblaggio di materiali legati a fili che Weisser utilizzava nelle sue performance simulando i movimenti di un marionettista. Il critico musicale John Buckley descrisse le performance di Weisser di questo periodo dicendo:\nIn questo periodo Z'EV inizia ad esibirsi fuori da contesti prettamente dedicati all'Arte contemporanea come per esempio al Mabuhay Gardens di San Francisco. Fu in questo periodo che Stefan Joel Weisser adott\u00f2 il nome d'arte Z'EV, che prese dal nome giudaico che i suoi genitori gli attribuirono alla nascita (Sh'aul Z'ev bn Yakov bn Moshe bn Sha'ul).\nNel novembre e dicembre del 1980 Z'EV apr\u00ec i concerti del tour in Europa ed USA della band inglese Bauhaus. Durante questo tour Z'EV introdusse in Europa un suono basato su un uso massiccio di percussioni metalliche che secondo Jason Pettigrew, attuale caporedattore della rivista Alternative Press, in molti ripresero: \"Consider your music collection. Neubauten? Test Department? Z'EV's been there first.'"}
{"id": "3794350", "revid": "599013", "url": "https://it.wikipedia.org/wiki?curid=3794350", "title": "Atle Kristoffersen", "text": "Biografia.\n\u00c8 il figlio di Per Kristoffersen.\nCarriera.\nClub.\nKristoffersen debutt\u00f2 per il Fredrikstad il 2 maggio 1982, nel pareggio per 2-2 sul campo del Rosenborg. A fine stagione, per\u00f2, la sua squadra retrocesse nella 2. divisjon, ma Kristoffersen contribu\u00ec all'immediato ritorno nella massima divisione. Nel 1984, contribu\u00ec al successo finale nell'edizione stagionale della Coppa di Norvegia.\nNel 1989, il centrocampista pass\u00f2 al Moss. Esord\u00ec in squadra il 30 aprile, nel successo per 0-1 sul campo dello Start. Nel 1991 torn\u00f2 al Fredrikstad, dove rimase fino al 1997, anno del suo ritiro.\nNazionale.\nKristoffersen gioc\u00f2 8 partite per la . Debutt\u00f2 il 19 maggio 1983, nel pareggio per 1-1 contro la ."}
{"id": "3794351", "revid": "729019", "url": "https://it.wikipedia.org/wiki?curid=3794351", "title": "Stazione di San Nicola di Mazara", "text": "La stazione di San Nicola di Mazara, oggi declassata a posto di movimento, era una stazione ferroviaria posta sulla linea Alcamo Diramazione-Trapani (via Castelvetrano). \u00c8 sita in aperta campagna, nel territorio comunale di Mazara del Vallo.\nStrutture e impianti.\nIl fascio binari \u00e8 costituito da due binari non elettrificati a scartamento normale, di cui uno \u00e8 riservato ai treni in transito. Tra i due binari esiste un marciapiede, un tempo utilizzato dal traffico passeggeri. Il binario non di corsa ha capacit\u00e0 di 187 metri.\nLa stazione \u00e8 gestita in telecomando dal DCO di Palermo ed \u00e8 servita dai treni regionali operati da Trenitalia sulla relazione Trapani-Castelvetrano-Piraineto.\nLa stazione \u00e8 protetta da un doppio segnalamento di protezione e partenza, e al suo interno sono vietate le manovre a spinta sui binari di corsa e su quelli non indipendenti dai binari stessi in \"direzione Trapani\"."}
{"id": "3794352", "revid": "37401", "url": "https://it.wikipedia.org/wiki?curid=3794352", "title": "Glottodidassi", "text": ""}
{"id": "3794353", "revid": "450700", "url": "https://it.wikipedia.org/wiki?curid=3794353", "title": "ANCA", "text": ""}
{"id": "3794355", "revid": "1005847", "url": "https://it.wikipedia.org/wiki?curid=3794355", "title": "Elezioni parlamentari in Croazia del 1995", "text": "Le elezioni parlamentari in Croazia del 1995 si tennero il 29 ottobre per il rinnovo del Sabor. In seguito all'esito elettorale, Zlatko Mate\u0161a, espressione dell'Unione Democratica Croata, divenne Presidente del Governo."}
{"id": "3794360", "revid": "228587", "url": "https://it.wikipedia.org/wiki?curid=3794360", "title": "Madonna col Bambino tra i santi Cosma e Damiano", "text": "La Madonna col Bambino tra i santi Cosma e Damiano \u00e8 un dipinto ad affresco riportato su tela di Floriano Ferramola, datato 1525 e conservato nel monastero di Santa Croce di Brescia, nella cappella della Casa Accoglienza.\nStoria.\nL'affresco \u00e8 riconducibile alla vasta serie di affreschi che il Ferramola esegu\u00ec nei locali del monastero negli anni '20 del XVI secolo, in particolare attorno al 1525-26. Non si tratta, fra l'altro, dell'unica presenza del Ferramola in Santa Croce, poich\u00e9 vi si trovano anche affreschi egualmente a lui attribuiti ma datati 1507.\nIl dipinto si trovava originariamente nell'antica infermeria del monastero, sulle cui pareti fu ritrovato durante i generali restauri del complesso degli anni '60 del Novecento. Dopo essere stato strappato e riportato su tela per garantirne la conservazione, si trova oggi nella cappella della Casa Accoglienza delle Ancelle della Carit\u00e0, che gestiscono l'ex monastero dal 1965.\nDescrizione.\nIl dipinto raffigura al centro la Madonna con in grembo il Bambino Ges\u00f9, seduta su un trono sontuoso. Il Ges\u00f9 Bambino regge un crocifisso, mentre una lunga spada trafigge il cuore di Maria. Ai lati vi sono i santi Cosma e Damiano, recanti le palme del martirio e gli strumenti della loro professione dei medici, in conformit\u00e0 all'originale collocazione dell'affresco, cio\u00e8 nell'infermeria. Le vesti dei due santi sono molto eleganti, foderate in pelliccia rosso mattone e giallo oro. Anche l'abito di Maria \u00e8 ricco ed elegante, rivestito di stelle dorate su fondo blu.\nSul basamento del trono della Madonna, reso con una cornice mistilinea, si trovano le iniziale S.C. (Santa Croce?) mentre, pi\u00f9 in basso la data DIE 10 JVLI MDXXV. Sulla fascetta bianca alla base \u00e8 invece riportata una lunga iscrizione dedicatoria. Le scritte S. COSME e S. DAMIAE sotto i piedi dei due santi forniscono la rispettiva identificazione.\nIncornicia la sacra conversazione una finta architettura marmorea, con lesene decorate a candelabra, basamento e architrave modanati.\nStile.\nIl dipinto \u00e8 giudicato molto bene da Rossana Prestini nel 1990, che lo dice \"splendido\" e loda i \"volti giovani e belli e le mani con movenze aristocratiche\" dei due santi. Anche l'espressione del volto della Madonna, dai lineamenti delicati, \u00e8 resa in modo pregevole, appena malinconica.\nLa studiosa fa poi notare le \"minuscole presenze di volatili, appena disegnati, e di altri animaletti; accanto a san Damiano, un delicatissimo bestiario raccoglie le movenze agili di due coniglietti, di una lucertola e di un gruppo di cervidi su una altura\". Altre figurine simili affollano lo sfondo dietro san Cosma.\nGaetano Panazza, nel 1964, commenta a sua volta l'affresco e lo dice \"certamente del Ferramola\"."}
{"id": "3794361", "revid": "767487", "url": "https://it.wikipedia.org/wiki?curid=3794361", "title": "Herd Mentality", "text": "Herd Mentality \u00e8 un film del 2011 diretto da Andy Cadiff."}
{"id": "3794369", "revid": "530184", "url": "https://it.wikipedia.org/wiki?curid=3794369", "title": "Madagascar 3", "text": ""}
{"id": "3794371", "revid": "827882", "url": "https://it.wikipedia.org/wiki?curid=3794371", "title": "Popi (serie televisiva)", "text": "Popi \u00e8 una serie televisiva statunitense in 11 episodi trasmessi per la prima volta nel corso di una sola stagione dal 1975 al 1976. \u00c8 tratta dal film \"Pap\u00e0... abbaia piano!\" (\"Popi\") del 1969.\nTrama.\nAbraham Rodriguez, soprannominato \"Popi\", \u00e8 un portoricano vedovo. Vive a New York insieme con i suoi tre figli che deve tirare avanti con lavori saltuari.\nProduzione.\nLa serie fu prodotta da ITP. Il \"pilot\" and\u00f2 in onda il 2 maggio 1975 e la serie debutt\u00f2 l'anno dopo, il 20 gennaio 1976.\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti dal 1975 al 1976 sulla rete televisiva CBS. In Italia \u00e8 stata trasmessa con il titolo \"Popi\"."}
{"id": "3794382", "revid": "2075278", "url": "https://it.wikipedia.org/wiki?curid=3794382", "title": "Gruppo Mediapason", "text": "Il Gruppo Mediapason \u00e8 un polo televisivo regionale italiano di propriet\u00e0 di Sandro Parenzo, e raccoglie al suo interno dieci canali televisivi che coprono le regioni Lombardia e Piemonte. (Via Cavo nel Canton Ticino Svizzera)\nLe reti ammiraglie del gruppo sono Telelombardia e Antennatre, alle quali si affiancano dei canali tematici locali di tipo all-news.\nIl direttore responsabile che cura i palinsesti di rete \u00e8 Fabio Ravezzani.\nLa sede centrale \u00e8 collocata a Milano, nel quartiere della Bovisa in via Colico 21, dove si contano sette studi televisivi nei quali vengono registrati i programmi di Telelombardia, Antennatre, Top Calcio 24 e Milanow; mentre la sede piemontese, nella quale vengono realizzate le produzioni di Videogruppo e Top Planet, si trova presso il Centro Piero della Francesca di Torino, in corso Svizzera 185, che dispone di cinque studi televisivi.\nA fine 2011 il gruppo agganciava pi\u00f9 di 2.000.000 contatti quotidiani.\nReti televisive.\nTelelombardia.\nTelelombardia \u00e8 una delle principali emittenti della Lombardia, dal 2015 in regione \u00e8 leader negli ascolti rilevati dal sistema Auditel. L'emittente \u00e8 nata nel 1975 ed \u00e8 stata acquisita dall'attuale editore Sandro Parenzo nel 1994. Il suo palinsesto accoglie programmi di informazione, approfondimenti calcistici, talk-show d'attualit\u00e0, cronaca e politica. Nel 2010 spegne il segnale analogico e accende quello digitale su un multiplex di propriet\u00e0, ricevibile in tutta la regione sul canale 46 UHF, dalla postazione principale di Valcava (e in isofrequenza da altre postazioni minori), posizionandosi sui ricevitori sulla LCN 10.\nAntennatre.\nAntennatre \u00e8 una storica emittente lombarda, fondata nel 1977 da Renzo Villa e acquisita nel 2004 dal gruppo Mediapason. Il suo palinsesto pone l'attenzione alla conservazione e valorizzazione delle tradizioni musicali, folcloristiche, artistiche ed enogastronomiche del territorio lombardo dando spazio all'intrattenimento ma anche ad appuntamenti sportivi e di attualit\u00e0. Dal 2010 la si riceve sul digitale terrestre sulla LCN 11 nel multiplex di propriet\u00e0. Dal 2015 risulta la seconda rete locale pi\u00f9 seguita della regione, dietro a Telelombardia.\nVideogruppo Piemonte.\nVideogruppo Piemonte \u00e8 un'emittente torinese fondata nel 1975 ed entrata a far parte del gruppo di Sandro Parenzo nel 2006. Il suo palinsesto prevede la messa in onda di un telegiornale e di rubriche locali, la ritrasmissione in simultanea di alcuni programmi di Top Planet, e contemporaneamente anche la ripetizione delle dirette sportive di prima serata di Telelombardia e Antennatre. Dal 2010 trasmette in digitale sulla LCN 18, veicolata nel Piemonte occidentale dal multiplex di propriet\u00e0 al canale 35 UHF.\nTop Calcio 24.\nTop Calcio 24 \u00e8 la prima rete del gruppo creata con l'avvento del digitale nel mese di maggio del 2010. \u00c8 una all-news calcistica che segue da vicino le dinamiche delle squadre di Serie A Juventus, Milan, Inter e Napoli, con trasmissioni in diretta ogni giorno, telefoni aperti per gli interventi del pubblico da casa, e opinionisti del settore in studio. \u00c8 sintonizzabile in Lombardia sul canale LCN 114, in Piemonte sulla LCN 94, in tutta Italia sulla LCN 152 (con identificativo Mondo Calcio, nel mux Rete A 2), in streaming sul sito ufficiale del gruppo Mediapason e sulla piattaforma You Tube. Dal 2 febbraio 2018, il canale ha iniziato a trasmettere in alta definizione, in chiaro (FTA), via satellite Hotbird 13\u00b0 Est, mentre dal 28 marzo seguente, \u00e8 visibile in alta definizione anche su Tiv\u00f9sat alla posizione 57.\nViVo Pavia.\nViVo Pavia \u00e8 un canale rivolto agli abitanti di Pavia, Vigevano e Voghera, nato il 17 ottobre 2016. Offre notizie scorrevoli sulla parte bassa dello schermo, trasmissioni in diretta di attualit\u00e0, cronaca, politica e costume raccontati dalla redazione e dagli ospiti che vivono attivamente la realt\u00e0 pavese. Incluse in palinsesto anche delle rubriche dedicate all'enogastronomia e gli show musicali di Italianissima Tv. Lo si riceve in Lombardia sulla LCN 116, nel multiplex di Telelombardia.\nMilanow.\nMilanow nasce nel novembre 2010 come rete all-news, con notizie di cronaca, attualit\u00e0, politica, sport, cultura, spettacolo, il tutto incentrato sulla citt\u00e0 di Milano e la sua provincia. Le dirette giornaliere prevedono la presenza di ospiti in studio e i telefoni aperti per i telespettatori che possono intervenire nei dibattiti o per informazioni varie; sono inclusi costanti collegamenti con la polizia stradale e con i vigili per aggiornamenti in tempo reale. In video compaiono cinque aree grafiche dove scorrono titoli, informazioni dell'ultima ora, notizie sportive e aggiornamenti del meteo e della viabilit\u00e0. Milanow viene diffuso in tutta la Lombardia sul multiplex di Telelombardia posizionandosi alla LCN 191, in streaming sul sito ufficiale del gruppo Mediapason e sulla piattaforma You Tube.\nDal 2016 il canale da tematico diventa semi-generalista diminuendo le ore di diretta e includendo in palinsesto anche programmi di intrattenimento musicale, rubriche di cucina e le repliche dei talk d'attualit\u00e0, di politica e di cronaca in onda su Telelombardia e Antennatre. Lavorano a Milanow, tra gli altri, Giorgia Colombo, Laura Bellano, Stefano Ruberto, Federico Amadei, Marco Oliva e Stefano Golfari.\nTop Planet.\nTop Planet \u00e8 un canale dedicato esclusivamente alla squadra calcistica della Juventus; \u00e8 visibile sulla LCN 199 in Piemonte, compreso nel multiplex di Videogruppo Piemonte, e sulla LCN 192 in Lombardia, nel multiplex di Telelombardia, in streaming sul sito ufficiale del gruppo Mediapason e sulla piattaforma You Tube.\nInizia le sue trasmissioni con il nome \"J-Planet\", che muter\u00e0 nel giro di qualche settimana in Top Planet, il 18 aprile 2016 nella sola regione Piemonte, andando ad occupare il posto di Torinow. Tuttora \u00e8 in onda in regione con identificativo \"TORINOW\", anche se l'emittente in questione non esiste pi\u00f9. Trasmette talk d'informazione e intrattenimento in chiave bianconera, in diretta dagli studi di Videogruppo a Torino dal luned\u00ec al venerd\u00ec dalle 10:30 alle 19:00, con ospiti in studio per analisi tecniche e tattiche delle partite della Juventus, aggiornamenti sul calcio mercato, sondaggi e pronostici, il tutto con la possibilit\u00e0 dei tifosi da casa di poter intervenire in diretta. Tra i giornalisti di Top Planet figurano Salvatore Lo Presti, Caterina Autiero e Marcello Chirico. Per diverse ore della giornata l'emittente viene ripetuta in simulcast sulla rete madre Videogruppo.\nDal 1\u00ba maggio 2016 il palinsesto di Top Planet sbarca anche in nazionale sul canale Winga TV, al numero LCN 63 del digitale terrestre (mux Rete A 1), che ospita le sue trasmissioni dalle 2 alle 19, fascia oraria precedentemente occupata dalla programmazione di Top Calcio 24.\nDal 1\u00ba dicembre 2017 la programmazione si sposta sul canale Mondo Calcio, che occupa la LCN 152 (mux Rete A 2), nello slot 10:30-19:00, mentre nelle restanti ore la nuova rete ripete Top Calcio 24. Lo spostamento \u00e8 temporaneo, in quanto dal 22 dicembre cessa le sue trasmissioni in nazionale lasciando che Top Calcio 24 venga veicolata per l'intera giornata su Mondo Calcio. Dal 27 dicembre seguente Top Planet torna a diffondere il segnale in Lombardia posizionandosi sulla LCN 192 (ex Top Gusto Lombardia) con identificativo \"TOP PLANET TOP GUSTO - C6\". In Piemonte \u00e8 anche presente alla LCN 671, doppione con identificativo \"CANALE 6 PIEMONTE\".\nTop Tech.\nTop Tech ha iniziato le sue trasmissioni domenica 1\u00ba maggio 2011 ed \u00e8 attualmente disponibile gratuitamente sul digitale terrestre, attraverso il multiplex di Telelombardia sulla posizione LCN 294, e il multiplex di Videogruppo Piemonte sulla posizione LCN 672. \u00c8 stato il primo canale italiano rivolto alla tecnologia a 360 gradi, per 24 ore al giorno. Tra i conduttori del canale ci sono stati: Gabriele Di Matteo, Maria Remi, Jacopo Masi, Gigi Beltrame, Stefano Silvestri, Gianluigi Bonanomi, Almir Ambeskovic, Giancarlo Calzetta.\nDal 6 dicembre 2012, l'intera programmazione \u00e8 stata sostituita con la trasmissione in simulcast dei programmi di Top Calcio 24 e di Milanow.\nDal 7 aprile 2015 la rete ospita i contenuti del canale Intelligo TV. Il logo della nuova emittente \u00e8 posto in basso a destra mentre quello di TOP TECH \u00e8 stato rimpicciolito e posizionato in alto a sinistra. Non sono stati modificati gli identificativi dei canali, pertanto in entrambi i multiplex del gruppo Mediapason il nuovo canale mantiene la dicitura \"TOP TECH\". Intelligo TV \u00e8 totalmente dedicata al mondo del lavoro con talk in diretta, curati dal giornalista Roberto Poletti.\nDa gennaio 2018, con lo spegnimento delle trasmissioni di Intelligo TV, Top Tech torna a veicolare la programmazione di Milanow.\nProgrammi non pi\u00f9 in onda.\nFino al 5 dicembre 2012 il canale trasmetteva i seguenti programmi dedicati alla tecnologia:\nTop Musica.\nTop Musica \u00e8 sintonizzabile sulla LCN 613 del multiplex di Telelombardia dal dicembre 2010, per lungo tempo per\u00f2 manda in onda solamente un promo a ciclo continuo che annuncia la partenza prossima delle trasmissioni. Le trasmissioni effettive partono nel luglio 2011. Inizialmente il palinsesto \u00e8 caratterizzato dai variet\u00e0 musicali di Telelombardia e Antennatre in replica, come \"Festa in piazza\" e \"Tuttaunaltramusica\", e da spazi commerciali. Negli anni successivi, la rete diffonde 24 ore su 24 i contenuti della veneta Italianissima Tv, che comprende videoclip a rotazione delle orchestre da ballo italiane, concerti e vendita dei cd delle stesse orchestre.\nCanale 6.\nCanale 6 \u00e8 un'emittente lombarda nata nel 1978 e acquistata negli anni novanta da Telelombardia. Nell'era analogica era caratterizzata da un palinsesto prevalentemente musicale e commerciale. Con il passaggio al digitale viene veicolata nel mux di propriet\u00e0 sulla LCN 192. Dal 21 novembre 2011 l'editore decide di cancellare il palinsesto di Canale 6 e di fargli ripetere 24 ore su 24 la nuova rete Top Gusto Lombardia. Analogamente viene diffusa anche in Piemonte nel mux di Videogruppo sulla LCN 671 ripetendo l'all-news Torinow, gi\u00e0 in etere sulla LCN 199, e dal 2016 la sportiva Top Planet. Dal 27 dicembre 2017 veicola in entrambe le regioni il canale Top Planet, pur mantenendo il logo in video ma notevolmente rimpicciolito e collocato sullo schermo in alto a destra anzich\u00e9 in basso.\nReti televisive del passato.\nTorinow.\nTorinow \u00e8 stata una rete all-news dedicata alla citt\u00e0 di Torino e provincia, partita nel mese di marzo del 2011, veicolata sulla LCN 199 dal multiplex di Videogruppo Piemonte. \u00c8 stata la corrispondente versione piemontese di Milanow, canale tematico analogo irradiato e prodotto in Lombardia. Fra i programmi di approfondimento in onda vi erano \"Torino Live\", \"Orario Continuato\", \"Torino in onda: cronaca\", \"Torino in onda: politica\", \"Torinight\" e \"Juve e Toro News\", curati dai redattori Carmen Vurchio, Claudio Bronzo, Nicola Gallo, Massimo Tadorni. Dal 2015 alcuni programmi in palinsesto venivano ripetuti in simultanea sull'ammiraglia Videogruppo (LCN 18) nella tarda mattinata e nel pomeriggio. Dal 18 aprile 2016 il canale ha cessato definitivamente la messa in onda, venendo sostituito da Top Planet, rete sportiva prodotta anch'essa negli studi di Torino.\nTop Gusto Lombardia.\nTop Gusto Lombardia \u00e8 stato un canale tematico nato il 21 novembre 2011 sulle frequenze di Canale 6, che viene assorbita dalla nuova emittente pur mantenendo il logo in video. Veniva sintonizzata in Lombardia sulla LCN 192, facente parte del multiplex di Telelombardia. Si \u00e8 dedicata interamente al settore enogastronomico, mandando in onda a ripetizione varie rubriche, tra le quali \"Lombardia in tavola\", \"Peccati di gola\", \"Le ricette di Giorgia\", \"I consigli dello chef\", \"Milano con gusto\" e \"Cose di casa\". Inoltre, in grafica comparivano consigli di cucina e di salute, ricette varie e curiosit\u00e0 sui prodotti tipici lombardi. I volti di Top Gusto sono stati Giorgia Colombo e Clara Taormina. Il 27 dicembre 2017 ha chiuso i battenti lasciando il posto alla sportiva Top Planet, mentre le principali rubriche culinarie trasmesse vengono distribuite sui canali Antennatre, Milanow e ViVoPavia.\nT Sat.\nT-Sat \u00e8 stato il canale satellitare del gruppo, nato nel 2006, con un palinsesto caratterizzato dal meglio della programmazione di Telelombardia e Antennatre. Ha diffuso il suo segnale sulla piattaforma televisiva Sky Italia al numero 901. Il 1\u00ba dicembre 2010 \u00e8 diventato visibile solo per i possessori di Sky abbonati al pacchetto \"News\", spostandosi dal canale 901 al 591, per poi passare sul canale 511 il 4 luglio 2011. Ha cessato le trasmissioni nell'estate del 2013."}
{"id": "3794383", "revid": "287204", "url": "https://it.wikipedia.org/wiki?curid=3794383", "title": "Aydin", "text": ""}
{"id": "3794390", "revid": "729019", "url": "https://it.wikipedia.org/wiki?curid=3794390", "title": "Isola Kolokol", "text": "L'isola Kolokol (; in italiano \"isola campana\") \u00e8 un'isola russa del gruppo delle isole di Dem'jan Bednyj che fanno parte dell'arcipelago di Severnaja Zemlja e sono bagnate dal mare di Kara.\nAmministrativamente fa parte del Tajmyrskij rajon del Territorio di Krasnojarsk, nel Distretto Federale Siberiano.\nGeografia.\nL'isola si trova nella parte nord-occidentale dell'arcipelago, a una distanza di 5,9\u00a0km a nord-ovest dell'isola Komsomolec. Kolokol si trova tra l'isola Glavnyj, 500\u00a0m a ovest, e l'isola Krajnij, 650\u00a0m a sud-est; le isole sono collegate da banchi di sabbia. Kolokol ha una lunghezza di poco pi\u00f9 di 1\u00a0km, al centro, dove si restringe, \u00e8 larga solo 250\u00a0m; a sud ha un piccolo lago."}
{"id": "3794393", "revid": "298229", "url": "https://it.wikipedia.org/wiki?curid=3794393", "title": "Starrcade 1983", "text": "Starrcade '83: A Flair for the Gold \u00e8 stato il primo evento annuale Starrcade. Fu prodotto dalla National Wrestling Alliance (NWA). L'evento si svolse il 24 novembre 1983 al Greensboro Coliseum a Greensboro, Carolina del Nord.\nIl main event dello show fu uno steel cage match nel quale Ric Flair sconfisse Harley Race aggiudicandosi l'NWA World Heavyweight Championship. Il feud tra di loro era iniziato quando Race aveva vinto il titolo da Flair in giugno. Race allora offr\u00ec una ricompensa in denaro a chi fosse stato in grado di infortunare Flair per farlo uscire dal mondo del wrestling. In agosto, prima dell'evento, Bob Orton Jr. e Dick Slater aggredirono Flair, provocandogli apparentemente un infortunio che gli avrebbe fatto finire la carriera. Flair annunci\u00f2 il suo ritiro, ma invece torn\u00f2 sul ring poco tempo dopo. Come conseguenza della vittoria del match, Flair venne riconosciuto un campione rispettabile, e la loro rivalit\u00e0 termin\u00f2 dopo l'evento. Lo show incluse anche l'incontro Ricky Steamboat &amp; Jay Youngblood contro Jack &amp; Jerry Brisco per l'NWA World Tag Team Championship e il Dog Collar match tra Roddy Piper e Greg Valentine."}
{"id": "3794395", "revid": "767487", "url": "https://it.wikipedia.org/wiki?curid=3794395", "title": "Colfax (Washington)", "text": "Colfax \u00e8 il capoluogo della Contea di Whitman nello Stato di Washington negli Stati Uniti. La sua popolazione era di 2.805 abitanti secondo il censimento del 2010.\nSi trova fra le colline ricoperte di grano in una valle, alla confluenza dei rami nord e sud del fiume Palouse. La U.S. Route 195 che costituisce la via principale della citt\u00e0, si interseca con State Route 26 al termine nord della citt\u00e0; in passato, Colfax era luogo di incrocio di tre linee ferroviarie. Il suo nome deriva da Schuyler Colfax, vice presidente degli Stati Uniti nel periodo 1869-73.\nStoria.\nI nativi americani Palus furono i primi abitatori dell'area di Colfax. I colonizzataro bianchi giunsero soltanto nell'estate del 1870 e costruirono subito una segheria. Seguirono la costruzione di un mulino e altre attivit\u00e0 e Colfax crebbe rapidamente divenendo una prosperosa citt\u00e0. In origine, il pioniere James Perkin le diede il nome di \"Belleville\" in onore della sua fidanzata; quando cambi\u00f2 fidanzata rinomin\u00f2 la citt\u00e0 in Colfax dandole il nome dell'allora vice presidente Schuyler Colfax.\nColfax venne ufficialmente riconosciuta il 29 novembre 1873. Nel 1889-90 la citt\u00e0 entr\u00f2 in concorrenza con diversi altri centri per diventare il sito di una nuova universit\u00e0 ad indirizzo agricolo, l'attuale Washington State University. La scelta cadde sulla vicina Pullman, 24\u00a0km. a sud-est.\nLa storia antica di Colfax \u00e8 ricordata per una serie di linciaggi avvenuti nel 1894 e nel 1898.\nFino al censimento del 1930, quando venne sopravanzata da Pullman, \u00e8 stata la citt\u00e0 pi\u00f9 popolosa della Contea."}
{"id": "3794397", "revid": "729019", "url": "https://it.wikipedia.org/wiki?curid=3794397", "title": "Strada provinciale 93 Arzignanese", "text": "La strada provinciale 93 Arzignanese (SP 93) (ex SP 1, diramazione SS 246) \u00e8 una strada provinciale della provincia di Vicenza che collega la strada statale 246 di Recoaro alla citt\u00e0 di Arzignano.\nTracciato.\nHa inizio al km 3,5 della strada statale 246 di Recoaro in corrispondenza del bivio di San Vitale a Montecchio Maggiore. Oltrepassa su cavalcavia la strada regionale 246 di Montecchio Maggiore e giunge dopo pochi chilometri ad Arzignano, dove nella circonvallazione interserca la strada provinciale 31 Valdichiampo.\nGestione.\nLa gestione dei tratti urbani \u00e8 dei comuni di Montecchio Maggiore ed Arzignano e per il tratto extraurbano della societ\u00e0 Vi.Abilit\u00e0 che opera per la Provincia di Vicenza."}
{"id": "3794399", "revid": "1993636", "url": "https://it.wikipedia.org/wiki?curid=3794399", "title": "Az\u0259r Zeynalov", "text": "Biografia.\nDal 1968 al 1972 vive a Baku. Nel 2007 si reca alla Mecca per il Pellegrinaggio, l'Hajj. \u00c8 un discendente di Nasir al-Din al-Tusi, astronomo e matematico persiano. \u00c8 il figlio del poeta Vefa Zeynalli. \u00c8 sposato, ha 4 figli.\nStudi.\nHa frequentato la scuola elementare n\u00b0 132 ed il corso di pianoforte della scuola di musica. Nel 1982 si \u00e8 iscritto alla facolt\u00e0 di regia di drama dell'Universit\u00e0 Statale di Cultura e Arte dell'Azerbaigian. Nel 1989 si \u00e8 laureato con una specializzazione in regia cinematografica. Nel 1990 la passione per la musica l'ha portato al Teatro Statale di Musica Rashid Behbudov. In questo periodo era contemporaneamente membro del gruppo musicale \u201c\"Gianghi\"\u201d e nello stesso anno \u00e8 stato il laureato del Festival di musica, \u201c\"Terra del Fuoco Baku 90\"\u201d. Nel 1992 per la seconda istruzione si \u00e8 iscritto al Dipartimento Vocale di Accademia Musicale di Baku, nel 1994 superando l'esame in Italia si \u00e8 iscritto al Dipartimento vocale del Conservatorio statale di Musica \u201cAgostino Steffani\u201d a Castelfranco Veneto. Nel 1996 laureandosi con una specializzazione in canto d'opera, \u00e8 tornato in patria ed ha finito la sua istruzione incompleta presso l'Accademia Musicale di Baku.\nCarriera.\nDal 1996 \u00e8 solista del Teatro Statale Accademico dell'Opera e del Balletto dell'Azerbaigian. Il suo timbro vocale \u00e8 di tenore lirico-drammatico, protagonista delle opere classiche europee e dell'Azerbaigian e d'Europa. \nCome tenore lirico drammatico.\nE interprete di : \nCome cantante.\nAz\u0259r Zeynalov non \u00e8 solo un cantante d\u2018opera, ma anche cantante, delle romanze, delle odi e degli oratori dei compositori azeri. Tra questi sono molti noti\nI tour nel mondo.\nNel suo palmares sono molto presenti diverse canzoni nazionali azerbaigiane. Nel 1997 incide il suo primo cd-album intitolato, \"Sciukriyya\", pubblicato dall'agenzia turca RAQS. Con le sue interpretazioni si \u00e8 esibito sui palchi di molti paesi, soprattutto in Italia, Inghilterra, Austria, Francia, Svezia, Germania, Paesi Bassi, Cina, Turchia, Repubblica Turca di Cipro del Nord, Russia, Bielorussia, Moldavia, Gagauzia, Ucraina, Daghestan, Georgia, Tagikistan, Baschiria, Tataristan, Turkmenistan, Uzbekistan, Marocco, Egitto, Arabia Saudita, Stati Uniti d'America, Canada ed ecc. Dal 2001 Az\u0259r Zeynalov \u00e8 direttore del dipartimento vocale dell'Universit\u00e0 Statale di Cultura e Arte Azerbaigian. Nel 2009 \u00e8 stato chiamato come docente di quel dipartimento, da parte del Comitato di Valutazione, e dallo stesso anno \u00e8 il professore della stessa universit\u00e0.\nRiconoscimenti.\nNel 1995 \u00e8 stato premiato con la medaglia d'oro da parte della \"Societ\u00e0 di Cultura Turco-Islamica\". Ha ottenuto diversi premi per i ruoli svolti sul palco dei teatri dell'opera.\nNel 1998 gli \u00e8 stato assegnato il titolo onorifico di \"Artista del Popolo della Repubblica dell'Azerbaigian\" e nel 2008 il titolo di \"Artista del Popolo della Repubblica del Daghestan\"."}
{"id": "3794402", "revid": "287204", "url": "https://it.wikipedia.org/wiki?curid=3794402", "title": "Be\u0159ovice", "text": "Be\u0159ovice \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3794403", "revid": "287204", "url": "https://it.wikipedia.org/wiki?curid=3794403", "title": "Berovice", "text": ""}
{"id": "3794413", "revid": "729019", "url": "https://it.wikipedia.org/wiki?curid=3794413", "title": "Russell Van Hout", "text": "Professionista tra il 2000 ed il 2009, vinse un campionato nazionale.\nCarriera.\nLe principali vittorie da professionista furono il Canberra Tour e due tappe al Tour of Tasmania nel 2002, il prologo del Giro di Grecia e una tappa alla Ronde van Midden-Brabant nel 2003, i campionati australiani e una tappa al Tour Down Under nel 2006. Partecip\u00f2 a due edizioni del Giro d'Italia."}
{"id": "3794414", "revid": "4106", "url": "https://it.wikipedia.org/wiki?curid=3794414", "title": "Russel Van Hout", "text": ""}
{"id": "3794417", "revid": "1305772", "url": "https://it.wikipedia.org/wiki?curid=3794417", "title": "B\u00edlichov", "text": "B\u00edlichov \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3794418", "revid": "729019", "url": "https://it.wikipedia.org/wiki?curid=3794418", "title": "Isola Krajnij", "text": "L'isola Krajnij (in russo \u043e\u0441\u0442\u0440\u043e\u0432 \u041a\u0440\u0430\u0439\u043d\u0438\u0439, \"ostrov Krajnij\") \u00e8 un'isola russa del gruppo delle isole di Dem'jan Bednyj che fanno parte dell'arcipelago di Severnaja Zemlja e sono bagnate dal mare di Kara.\nAmministrativamente fa parte del Tajmyrskij rajon del Territorio di Krasnojarsk, nel Distretto Federale Siberiano.\nGeografia.\nL'isola si trova nella parte nord-occidentale dell'arcipelago, a una distanza di 4,2\u00a0km a nord-ovest dell'isola Komsomolets ed \u00e8 la pi\u00f9 orientale delle isole di Dem'jan Bednyj (il suo nome significa \"estrema\", \"ultima\").\nKrajnij si trova 650\u00a0m a sud-est dell'isola Kolokol, cui \u00e8 collegata da banchi di sabbia. Ha una forma allungata con una lunghezza di 1,3\u00a0km e una larghezza che varia dai 300\u00a0m, a ovest, ai 550\u00a0m, a est; l'altezza massima \u00e8 di 11\u00a0m s.l.m."}
{"id": "3794419", "revid": "287204", "url": "https://it.wikipedia.org/wiki?curid=3794419", "title": "Bilichov", "text": ""}
{"id": "3794421", "revid": "28592", "url": "https://it.wikipedia.org/wiki?curid=3794421", "title": "Jean Antoine Chaptal", "text": ""}
{"id": "3794422", "revid": "729019", "url": "https://it.wikipedia.org/wiki?curid=3794422", "title": "Dornier Do 29 (1934)", "text": "Il Dornier Do 29 era uno \"zerst\u00f6rer\", un particolare tipo di aereo da caccia pesante bimotore a lungo raggio, sviluppato dall'azienda tedesca Dornier-Werke GmbH negli anni trenta e rimasto allo stadio progettuale.\nDisegnato per concorrere alla richiesta emessa nel 1934 dal Reichsluftfahrtministerium (RLM), venne ritenuto dalla commissione esaminatrice preliminare troppo distante dalle caratteristiche richieste preferendogli il Focke-Wulf Fw 57, l'Henschel Hs 124 ed il Messerschmitt Bf 110, quest'ultimo poi risultato il pi\u00f9 adatto ed avviato alla produzione in serie. Ritenuto non idoneo la Dornier ne abbandon\u00f2 lo sviluppo.\nStoria.\nL'idea alla base di un caccia pesante o caccia strategico fondava le proprie radici nella prima guerra mondiale, quando gi\u00e0 allora si intendeva ricercare velivoli da caccia multiruolo e a lungo raggio. Le limitazioni imposte dalla tecnologia dell'epoca non consentivano di realizzare velivoli di successo con tali caratteristiche; ma l'idea non fu mai abbandonata e all'inizio degli anni trenta almeno sette Nazioni continuavano a portare avanti vari progetti di caccia \"pesanti\", che potessero assolvere varie missioni, principalmente: scorta di bombardieri a lungo raggio, intercettazione di bombardieri nemici, interdizione, attacco al suolo e anti-nave. Un tale velivolo doveva essere quasi inevitabilmente biposto e bimotore, per avere una sufficiente potenzialit\u00e0 tecnica e operativa.\nDurante i primi anni trenta, nell'ambito della rimilitarizzazione della Germania nazista il Reichsluftfahrtministerium, il ministero al quale era affidata l'intera gestione dell'aviazione tedesca del periodo, rivalut\u00f2 un concetto di velivolo da guerra che gi\u00e0 era stato ipotizzato durante la prima guerra mondiale ma che le limitazioni imposte dalla tecnologia dell'epoca non consentivano di realizzare: il caccia pesante, identificato anche come caccia strategico. L'evoluzione di quell'idea originale, poi condivisa da altre Nazioni, sfoci\u00f2 nel nuovo concetto di \"Kampfzerst\u00f6rer\". Il nome derivava dalla classificazione \"Zerst\u00f6rer\" in uso presso la Kriegsmarine, la marina militare tedesca del periodo, per indicare il cacciatorpediniere. Nelle intenzioni di Hermann G\u00f6ring, comandante in capo della Luftwaffe e ideatore della specifica emessa nel 1934 dall'RLM, il \"Kampfzerst\u00f6rer\" doveva svolgere, nell'aria, un ruolo simile al cacciatorpediniere nella marina.\nIn particolare, doveva rispondere ad una serie di requisiti: bimotore multiruolo, capace di operare strategicamente sia come caccia pesante che come bombardiere leggero, dotato di stiva bombe. Equipaggio composto da tre aviatori: un pilota, un navigatore/bombardiere/mitragliere e un mitragliere di coda, per operare una difesa posteriore che fosse di pari potenziale all'armamento di lancio anteriore (il che presupponeva una torretta elettrica di coda massicciamente armata, tipo quella dei bombardieri pesanti). Il velivolo doveva essere capace di sufficiente agilit\u00e0 e velocit\u00e0 per sostenere il combattimento contro caccia avversari (dogfight) con una capacit\u00e0 di operare su lungo raggio.\nIl suo impiego principale era nelle missioni di \"caccia libera\" e \"ricognizione armata\" a lungo raggio, d'avanguardia ai bombardieri strategici, per attaccare le difese aeree nemiche, sia in aria che a terra, nonch\u00e9 attirare in combattimento i caccia nemici. Ci\u00f2 avrebbe teoricamente creato larghi varchi nello schieramento difensivo nemico dove far passare i bombardieri. Inoltre doveva possedere la possibilit\u00e0 di essere impiegato sia come cacciabombardiere che come caccia intercettore di bombardieri nemici, ovvero capacit\u00e0 di caricare diverse configurazioni di armamenti pesanti.\nMolti ufficiali del C-Amt, il Dipartimento Tecnico della Luftwaffe, ritenevano che le specifiche richieste di Hermann G\u00f6ring per un \"Kampfzerst\u00f6rer\" fossero decisamente troppo varie; e che il risultante velivolo da combattimento \"tuttofare\" non sarebbe stato in grado di essere veramente efficace in alcuno dei ruoli richiesti. Tuttavia, la richiesta fu comunque inoltrata alle industrie aeronautiche tedesche.\nAl bando di concorso risposero la Dornier-Werke, la Focke-Wulf Flugzeugbau che present\u00f2 il suo Fw 57, la Henschel Flugzeugwerke con l'Hs 124 e la Messerschmitt AG con il Bf 110.\nSviluppo.\nLa Dornier decise di rispondere alla richiesta con un unico progetto di base che si svilupper\u00e0 nel Do 17, un aereo postale veloce che per\u00f2 prevedeva uno ulteriore sviluppo militare come bombardiere. La richiesta dell'RLM esort\u00f2 lo sviluppo di una variante specializzata che assunse la designazione Do 29.\nDi questa versione non si hanno molte notizie se non alcuni dati progettuali che abbinati alle specifiche alle quali doveva rispondere indica fosse un bimotore gestito da un equipaggio di due membri e dotato di cospicuo armamento basato su sei mitragliatrici MG 17 calibro 7,92 mm posizionate all'apice anteriore della fusoliera pi\u00f9 una MG 15 calibro 7,92\u00a0mm su supporto brandeggiabile collocata in una postazione dorsale.\nI progetti vennero presentati alla competente commissione dell'RLM per le valutazioni; dopo avelri visionati fu deciso di rifiutarli e di dare priorit\u00e0 a quelli presentati dalle aziende concorrenti."}
{"id": "3794423", "revid": "110157", "url": "https://it.wikipedia.org/wiki?curid=3794423", "title": "Blevice", "text": "Blevice \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3794431", "revid": "298229", "url": "https://it.wikipedia.org/wiki?curid=3794431", "title": "Starrcade 1985", "text": "Starrcade '85: The Gathering \u00e8 stato la terza edizione dell'annuale evento \"Starrcade\" prodotto dalla Jim Crockett Promotions sotto l'insegna della National Wrestling Alliance (NWA). Si svolse il 28 novembre 1985 al Greensboro Coliseum di Greensboro, Carolina del Nord e al The Omni di Atlanta, Georgia.\nIl main event dello show fu l'atteso incontro che vide contrapposti Ric Flair e Dusty Rhodes per il titolo NWA World Heavyweight Championship. Il feud tra i due ebbe un'impennata quando Flair ruppe una caviglia a Rhodes in settembre. Dopo quell'evento, Flair form\u00f2 la stable dei Four Horsemen, e prosegu\u00ec la rivalit\u00e0 con Rhodes. Altri match di rilievo furono Magnum T.A. contro Tully Blanchard in un \"I Quit\" steel cage match con in palio l'NWA United States Heavyweight Championship, e The Rock 'n' Roll Express contro Ivan &amp; Nikita Koloff in uno Steel Cage Match per i titoli NWA World Tag Team Championship.\nAntefatto.\nIl feud di punta di questa edizione di \"Starrcade\" fu quello tra Ric Flair e Dusty Rhodes per la conquista dell'NWA World Heavyweight Championship. Flair era nel mezzo del suo terzo regno da campione, che durava da oltre un anno. Il 29 settembre al The Omni di Atlanta, dopo che Flair aveva sconfitto Nikita Koloff nel corso di uno steel cage match, Nikita ed Ivan Koloff lo avevano aggredito fino a quando Rhodes sopraggiunse a salvarlo. In tutta risposta,\nFlair, invece di ringraziarlo, insieme a Ole e Arn Anderson appena giunti sulla scena, inizi\u00f2 a colpire Dusty. Flair ruppe la caviglia sinistra a Rhodes eseguendo su di lui un diving knee drop, seguito dalla figure four leglock.\nLa precedente edizione di \"Starrcade\" si era svolta al Greensboro Coliseum, ma per questa edizione venne deciso per la prima volta di dividere lo show in due location diverse. Nel 1985, la World Wrestling Federation, rivale emergente della Jim Crockett Promotions, cre\u00f2 il ppv \"WrestleMania\", riscuotendo immediato successo. La \"WrestleMania\" dell'anno dopo, \"WrestleMania 2\", fu concepita in maniera simile a \"Starrcade '85\", con ben tre location differenti.\nPromo \"Hard Times\".\nUno degli esempi pi\u00f9 celebri dell'istrionismo e del talento di Dusty Rhodes \u00e8 il promo cosiddetto \"Hard Times\" girato durante la rivalit\u00e0 con Ric Flair in prossimit\u00e0 del loro match a Starrcade '85: \nConseguenze.\nDopo \"Starrcade\", la vittoria di Dusty Rhodes venne \"impugnata\" da Tommy Young. Il risultato finale del match venne cos\u00ec modificato in una vittoria di Rhodes per squalifica a causa delle interferenze da parte di Arn Anderson, e quindi Ric Flair mantenne il titolo NWA World Heavyweight Championship. Poco tempo dopo, nel gennaio 1986, Flair form\u00f2 i Four Horsemen con Arn Anderson, Ole Anderson e Tully Blanchard, insieme a James J. Dillon come manager. I Four Horsemen divennero in seguito una delle pi\u00f9 grandi stable di wrestling di sempre. Flair, insieme ai Four Horsemen, continu\u00f2 il feud con Rhodes, che prosegu\u00ec per gran parte degli anni ottanta. Rhodes vinse il titolo per la terza ed ultima volta sconfiggendo Flair durante il ppv \"Great American Bash\" del 1986, ma Ric lo riconquist\u00f2 poco tempo dopo. La rivalit\u00e0 tra Flair e Rhodes fu una delle pi\u00f9 celebri nel mondo del wrestling."}
{"id": "3794432", "revid": "599013", "url": "https://it.wikipedia.org/wiki?curid=3794432", "title": "The Invaders", "text": ""}
{"id": "3794433", "revid": "76963", "url": "https://it.wikipedia.org/wiki?curid=3794433", "title": "Michael Burns", "text": "Burns \u00e8 diventato il vice presidente della Lionsgate nel marzo 2000.\n\u00c8 stato sposato con l'attrice Lori Loughlin dal 1989 al 1996, si \u00e8 risposato con l'attrice Pell James nel 2006."}
{"id": "3794434", "revid": "765341", "url": "https://it.wikipedia.org/wiki?curid=3794434", "title": "Onofrio Bramante", "text": "Biografia.\nDal 1948 al 1970 si dedica al fumetto collaborando con editori italiani e francesi. La sua produzione spazia dal fumetto d'avventura a quello umoristico, crea numerosi personaggi tra i quali: Piccolo Crockett (edizioni Granelli), Falco Bianco (edizioni Dardo), Top Mix (edizioni Alpe), Carabina Slim e Rol Pam(Aventures &amp; Voyages dell'editrice Francese Bernadette Ratier). Nel 1956 diventa direttore e autore di fumetti e copertine della rivista \"Lupettino\", firmando tutti i fumetti con gli pseudonimi Nini (per Lupettino) e Nino Brams. Nel 1961 inizia la collaborazione con le Edizioni Mondadori, realizza 60 storie di Topolino di cui ne scrive 22, la collaborazione terminer\u00e0 nel 1965.\nAlla fine degli anni sessanta comincia a dedicarsi alla pittura e, nel 1974, a Bergamo, in occasione della sua seconda mostra personale, raccoglie il suo primo importante successo di pubblico e di critica, da quel momento lascia definitivamente il fumetto dedicandosi solo alla pittura esponendo le sue opere in numerose sedi pubbliche e private, sia in Italia che all'estero.\nNel 2000 ha ricevuto in Campidoglio a Roma, con il patrocinio della Presidenza del Senato della Repubblica e della Presidenza del Consiglio Comunale di Roma, il \"Premio Faber 2000\" quale segno di gratitudine per il contributo dato alla vita culturale dell'Italia con la sua opera."}
{"id": "3794437", "revid": "28592", "url": "https://it.wikipedia.org/wiki?curid=3794437", "title": "Pierre Jules C\u00e9sar Janssen", "text": ""}
{"id": "3794438", "revid": "767487", "url": "https://it.wikipedia.org/wiki?curid=3794438", "title": "Classifica degli uomini pi\u00f9 ricchi d'Italia secondo Forbes", "text": ""}
{"id": "3794440", "revid": "767487", "url": "https://it.wikipedia.org/wiki?curid=3794440", "title": "Lista degli uomini pi\u00f9 ricchi del mondo secondo la rivista Forbes", "text": ""}
{"id": "3794454", "revid": "729019", "url": "https://it.wikipedia.org/wiki?curid=3794454", "title": "Isola Storo\u017eevoj", "text": "L'isola Storo\u017eevoj (in russo \u041e\u0441\u0442\u0440\u043e\u0432 \u0421\u0442\u043e\u0440\u043e\u0436\u0435\u0432\u043e\u0439, \"ostrov Storo\u017eevoj\", in italiano \"isola di guardia\") \u00e8 un'isola russa che fa parte dell'arcipelago di Severnaja Zemlja ed \u00e8 bagnata dal mare di Kara.\nAmministrativamente fa parte del distretto di Tajmyr del Territorio di Krasnojarsk, nel Distretto Federale Siberiano.\nGeografia.\nL'isola \u00e8 situata 950\u00a0m a est della costa orientale dell'isola della Rivoluzione d'Ottobre, nello stretto di \u0160okal'skij (\u041f\u0440\u043e\u043b\u0438\u0432 \u0428\u043e\u043a\u0430\u043b\u044c\u0441\u043a\u043e\u0433\u043e, \"proliv \u0160okal'skogo\"), leggermente a sud dell'ingresso della baia Medve\u017eej (\u0431\u0443\u0445\u0442\u0430 \u041c\u0435\u0434\u0432\u0435\u0436\u0435\u0439, \"buchta Medve\u017eej\") e a nord dell'ingresso del fiordo di Marat (\u0444\u044c\u043e\u0440\u0434 \u041c\u0430\u0440\u0430\u0442\u0430, \"f'ord Marata\")\nL'isola si allunga da sud-est a nord-ovest, con una lunghezza di poco inferiore ai 3,5\u00a0km e una larghezza di circa 850\u00a0m. Nella parte centrale raggiunge un'altezza massima di 74 m s.l.m.; nei pressi dell'altura c'\u00e8 un punto di triangolazione geodetica.\nIl territorio \u00e8 libero dal ghiaccio; le coste sono piatte e lisce; non sono presenti n\u00e9 laghi n\u00e9 fiumi."}
{"id": "3794458", "revid": "599013", "url": "https://it.wikipedia.org/wiki?curid=3794458", "title": "Ken Fletcher", "text": "Carriera.\nDopo aver frequentato il St Laurence's College e aver dimostrato un discreto talento per il tennis passa tra i professionisti nel 1957.\nNel 1962 raggiunge i quarti di finale a Wimbledon, ottenendo il suo primo risultato importante, ma l'anno successivo sar\u00e0 il pi\u00f9 importante della sua carriera.\nIl 1963 comincia nella maniera migliore, agli Australian Championships raggiunge la finale in tutte e tre le specialit\u00e0. Vince il doppio misto insieme a Margaret Smith Court mentre viene sconfitto nel singolare da Roy Emerson e perde pure nel doppio maschile in coppia con John Newcombe.\nAl secondo Slam dell'anno, gli Internazionali di Francia, raggiunge i quarti di finale nel singolare venendo sconfitto da Michael Sangster mentre vince il doppio misto ancora in coppia con Margaret Smith Court. La scena si ripete anche a Wimbledon dove la Smith Court e Fletcher conquistano il terzo titolo consecutivo nel doppio misto.\nAgli U.S. National Championships completano il loro Grande Slam nel doppio misto, prima coppia nella storia a riuscirci.\nNegli anni successivi i risultati migliori arrivano nel doppio, nel 1964 raggiunge la finale del doppio maschile e del doppio misto in Australia venendo sconfitto nel primo ma vincendo il secondo. Agli Internazionali di Francia 1964 conquista il titolo sia nel doppio maschile che nel doppio misto. Nel 1965 sono altri due i titoli dello Slam conquistati, entrambi nel doppio misto con le vittorie in Francia e a Wimbledon. A Londra nel 1966 arriva in finale e vince sia il titolo di doppio maschile che quello per il doppio misto. L'ultima finale ed ultima vittoria dello Slam arriva ancora a Wimbledon dove, nel 1968, vince il titolo del doppio misto, ancora insieme a Margaret Smith Court.\nIn totale in carriera ha giocato 22 finali del Grande Slam vincendone 12, due nel doppio maschile e dieci nel doppio misto.\nMuore nel 2006 dopo una lunga battaglia contro il cancro."}
{"id": "3794468", "revid": "767487", "url": "https://it.wikipedia.org/wiki?curid=3794468", "title": "Buccia di banana", "text": "Buccia di banana (\"Peau de banane\") \u00e8 un film del 1963 diretto da Marcel Oph\u00fcls."}
{"id": "3794469", "revid": "490801", "url": "https://it.wikipedia.org/wiki?curid=3794469", "title": "Funivia del Plateau Rosa'", "text": ""}
{"id": "3794471", "revid": "3791", "url": "https://it.wikipedia.org/wiki?curid=3794471", "title": "J\u00f3msv\u00edkinga saga", "text": ""}
{"id": "3794475", "revid": "298229", "url": "https://it.wikipedia.org/wiki?curid=3794475", "title": "Starrcade 1984", "text": "Starrcade '84: Million Dollar Challenge \u00e8 stato la seconda edizione dell'annuale evento \"Starrcade\" prodotto dalla Jim Crockett Promotions sotto l'insegna della National Wrestling Alliance (NWA). Si svolse il 22 novembre 1984 al Greensboro Coliseum di Greensboro, Carolina del Nord.\nA partire dagli anni sessanta e fino agli ottanta, era tradizione per la Jim Crockett Promotions (JCP) di organizzare importanti eventi di wrestling nel giorno del Ringraziamento e a Natale, spesso al Greensboro Coliseum. Nel 1983, la JCP cre\u00f2 Starrcade come evento principale della federazione per proseguire la tradizione, coinvolgendo anche wrestler provenienti da altre compagnie affiliate alla National Wrestling Alliance (NWA) e trasmettendo il tutto su canali via cavo. Starrcade in breve tempo divenne l'appuntamento annuale pi\u00f9 importante della JCP (in seguito World Championship Wrestling, WCW), una sorta di Super Bowl del wrestling dove le storyline giungevano a conclusione e i titoli erano messi in palio.\nEvento.\nIl main event dello show venne pubblicizzato come \"The Million Dollar Challenge\" (\"La sfida da un 1 milione di dollari\"), infatti secondo la storyline il vincitore si sarebbe portato a casa anche 1,000,000 di dollari oltre che il titolo NWA World Heavyweight Championship. L'incontro vide il campione in carica \"The Nature Boy\" Ric Flair difendere il titolo contro lo sfidante \"The American Dream\" Dusty Rhodes, con l'ex pugile Joe Frazier in veste di arbitro speciale del match."}
{"id": "3794482", "revid": "8596", "url": "https://it.wikipedia.org/wiki?curid=3794482", "title": "Falstaff (film 1965)", "text": ""}
{"id": "3794486", "revid": "125469407", "url": "https://it.wikipedia.org/wiki?curid=3794486", "title": "Le Torri di Bois-Maury", "text": "Le torri di Bois-Maury \u00e8 una serie a fumetti di genere storico ambientata nel medioevo e realizzata dal belga Hermann Huppen dal 1984. La serie \u00e8 ritenuta un capolavoro indiscusso del fumetto francofono.\nTrama.\nDurante il XII secolo messer Aymar di Bois-Maury, nobile decaduto, \u00e8 costretto a vagabondare con l\u2019obiettivo di recuperare il suo regno. Senza riferirsi ad alcun episodio storico particolare o a personaggi realmente esistiti ma dando una visione personale del periodo.\nStoria editoriale.\nLa serie consiste in dieci volumi a cui ne seguono altri cinque che fanno parte della serie \u201cBois Maury\u201d. Ogni volume della prima serie prende il nome da uno dei personaggi che il cavaliere Aymar di Bois Maury incrocia durante la sua storia. Dall'undicesimo capitolo, in alcune edizioni il titolo cambia e si riduce al semplice \"Bois-Maury\", la narrazione cambia per raccontare le vite dei discendenti di Aymar fino al XVI secolo.\nIn Italia la serie \u00e8 stata pubblicata dal 1985 sulla rivista \"L\u2019Eternauta\" delle edizioni Comic Art, dal 1989 su \"Lanciostory\" e dal 1997 su \"Skorpio\" dell'Eura Editoriale, e in volume da Alessandro Editore, e dalla Mondadori.\nTitoli della serie.\nla prima \u00e8 \"Le Torri di Bois-Maury\", corrispondente ai primi dieci capitoli del fumetto, contrassegnati dal titolo generico Le torri di Bois-Maury accompagnato, di volta in volta, dal nome di uno dei personaggi chiave delle vicende:"}
{"id": "3794491", "revid": "46931", "url": "https://it.wikipedia.org/wiki?curid=3794491", "title": "Get Smart - Un detective tutto da ridere", "text": ""}
{"id": "3794492", "revid": "3791", "url": "https://it.wikipedia.org/wiki?curid=3794492", "title": "J\u00f3msv\u00edking", "text": ""}
{"id": "3794506", "revid": "1272592", "url": "https://it.wikipedia.org/wiki?curid=3794506", "title": "Raimondi", "text": ""}
{"id": "3794512", "revid": "767487", "url": "https://it.wikipedia.org/wiki?curid=3794512", "title": "Swords and Hearts", "text": "Swords and Hearts \u00e8 un cortometraggio muto del 1911 diretto da David W. Griffith.\nProduzione.\nIl film fu prodotto dalla Biograph Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 28 agosto 1911. La Biograph Company ne distribu\u00ec la riedizione il 1\u00ba maggio 1916.\nCopia della pellicola viene conservata negli archivi del Museum of Modern Art (negativo in nitrato a 35\u00a0mm) e in quelli del \"National Film and Television Archive\" del British Film Institute (positivo in nitrato a 35\u00a0mm)."}
{"id": "3794516", "revid": "1417447", "url": "https://it.wikipedia.org/wiki?curid=3794516", "title": "La famiglia Holvak", "text": "La famiglia Holvak (\"The Family Holvak\") \u00e8 una serie TV in 10 episodi trasmessi per la prima volta nel corso di una sola stagione nel 1975. \u00c8 basata sul romanzo \"Ramey\" di Jack Ferris.\nTrama.\nLa serie \u00e8 incentrata sulla famiglia di Tom Holvak, un reverendo negli Stati Uniti della grande depressione.\nProduzione.\nLa serie fu prodotta da Universal TV.\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti nel 1975 sulla rete televisiva NBC. \nIn Italia \u00e8 stata trasmessa con il titolo \"La famiglia Holvak\"."}
{"id": "3794517", "revid": "46931", "url": "https://it.wikipedia.org/wiki?curid=3794517", "title": "The Family Holvak", "text": ""}
{"id": "3794529", "revid": "775372", "url": "https://it.wikipedia.org/wiki?curid=3794529", "title": "Proteste in Russia del 2011-2013", "text": "Le proteste in Russia del 2011-2013, chiamate anche giornalisticamente con il nome di Rivoluzione bianca, sono un evento sociopolitico nato in Russia, iniziato il 4 dicembre 2011, durante le elezioni parlamentari in Russia del 2011 e proseguito nel corso del 2012 e del 2013.\nLa rivoluzione \u00e8 consistita in diverse manifestazioni pacifiche e non-violente, contro presunti brogli elettorali e irregolarit\u00e0 che sarebbero avvenute durante le votazioni, e contro l'ex presidente e attuale primo ministro russo Putin, che ha annunciato di volersi ricandidare per le elezioni del 2012, e al suo partito politico, la Russia Unita. La protesta \u00e8 nata grazie ai giornalisti e agli attivisti politici che hanno denunciato lo svolgimento irregolare delle elezioni. Il 10 dicembre 2011, dopo una settimana contrassegnata da una scala ridotta di manifestazioni, la Russia ha assistito alla pi\u00f9 grande protesta a Mosca dai tempi della dissoluzione dell'Unione Sovietica.\nLa denuncia e i primi focolai di protesta.\nDurante la campagna pre-elettorale l'associazione Golos, indipendente da partiti partecipanti alla tornata elettorale, monitor\u00f2 la situazione politica e fu la maggiore organizzazione, che ha riportato le violazioni nella campagna elettorale, attraverso la creazione di un servizio online per raccogliere le violazioni dei diritti e della legalit\u00e0. Il 1\u00ba dicembre 2011 i pubblici ministeri a Mosca collaborarono con la Golos sulle carte attinenti all'organizzazione, che aveva segnalato un partito politico, senza indicarne il nome, messosi in una cattiva luce. Questo partito senza nome \u00e8 stato quindi identificato come quello di Russia Unita. \nSecondo l'agenzia di stampa russa di Stato, RIA Novosti, ci sono stati pi\u00f9 di 1'100 verbali di irregolarit\u00e0 elettorali in tutto il paese, tra cui brogli elettorali, l'ostruzione di osservatori e una campagna illegale. I membri della Russia Giusta, Yabloko e il Partito Comunista della Federazione Russa hanno riferito che gli elettori hanno fatto la spola tra i seggi elettorali pi\u00f9 diversi alle urne. Yabloko e il Partito Liberal-Democratico di Russia hanno riferito che ad alcuni dei loro osservatori era stato vietato di assistere alla sigillatura delle urne e alla raccolta dei video, e alcuni sono stati immotivatamente espulsi dai seggi elettorali. In un certo numero di seggi elettorali, gli osservatori hanno riferito che i risultati finali, pubblicati dalla Commissione elettorale centrale, differivano significativamente dai risultati registrati dagli osservatori, ed i risultati \"ufficiali\" a volte mostravano un aumento di due o tre voti per Russia Unita.\nIl partito di maggioranza, Russia Unita, ha affermato che i partiti di opposizione si erano impegnato in campagne elettorali illegali distribuendo volantini e giornali nei seggi elettorali e che in alcuni seggi gli elettori era stato ordinato di votare per il partito comunista, con minacce di violenza.\nL'analisi statistica dei dati a livello dei seggi elettorali indica una non-gaussiana distribuzione dei livelli di affluenza alle urne e significative correlazioni positive tra affluenza alle urne e il numero di voti raggiunto da Russia Unita, forse indicativi di irregolarit\u00e0, secondo altre opinioni.\nAltre irregolarit\u00e0.\nVari siti di stampa russa liberale hanno riportato esperienze di Denial of Service, il giorno delle elezioni.\nReazioni.\nStati Uniti: il Segretario di Stato Hillary Clinton ha detto, in un viaggio a Vienna, che le elezioni in Russia sono state \"n\u00e9 libere, n\u00e9 eque\" e che c'erano \"gravi preoccupazioni\" circa la correttezza delle elezioni. Il Ministero degli Affari Esteri della Russia ha chiamato la Clinton e il commento di altri funzionari statunitensi \u00e8 stato: '\"inaccettabile\", e la Russia ha criticato l'appoggio statunitense di \"stereotipi\" e la \"posizione delle etichette\" senza tentativi di un'adeguata seria analisi della situazione elettorale in Russia. Il Ministero ha anche criticato il sistema elettorale degli USA.\nVladimir Putin ha detto che Hillary Clinton ha \"il tono di alcuni attivisti dell'opposizione\" e che \"agisce in conformit\u00e0 con un noto scenario e nei propri interessi politici mercenari\". Ha detto che \"\u00e8 inaccettabile il modo in cui il denaro straniero viene utilizzato nei processi elettorali\" e che la sovranit\u00e0 della Russia non deve essere difesa da ingerenze straniere. Putin ha anche affermato che le elezioni negli Stati Uniti sono molto meno democratiche e che in Russia sono solo meno aperte agli osservatori indipendenti.\nIl presidente Dmitrij Medvedev ha chiesto un'inchiesta sul presunto broglio elettorale, ma ha minimizzato le preoccupazioni, affermando che \"\u00c8 tempo di dare al nuovo parlamento la possibilit\u00e0 di lavorare e, naturalmente, di indagare su tutto ci\u00f2 che \u00e8 successo\".\nIl 7 dicembre Michail Gorba\u010d\u00ebv, l'ultimo leader sovietico, ha richiesto lo svolgimento di nuove elezioni e ha dichiarato che le votazioni sono state indirizzate a favore di Russia Unita. Egli ha richiesto una replica, affermando: \"I leader del paese devono ammettere che ci sono state numerose falsificazioni e sartiame e che i risultati non riflettono la volont\u00e0 del popolo\". Ha aggiunto: \"Penso che i leader russi possano solo prendere una decisione: annullare i risultati delle elezioni e prendere in mano una nuova iniziativa\".\n5 e 7 dicembre.\nIl 5 dicembre, gli oppositori del governo hanno cominciato a protestare Mosca, e circa 5.000 hanno denunciato Vladimir Putin e il suo governo e quello che ritenevano fossero le elezioni difettose. Gli attivisti sostengono che le elezioni erano una farsa e hanno chiesto che Putin vada via, mentre alcuni hanno richiesto una rivoluzione. Aleksej Navalnij, un blogger di primo piano e attivista contro la corruzione, ha identificato il partito politico di Putin, Russia Unita, come un \"partito di truffatori e ladri\", ed \u00e8 accreditato con la mobilitazione iniziale delle manifestazioni, anche se posta sul suo blog del LiveJournal e sul suo account di Twitter. L'operato di Navalny \u00e8 stato etichettato da Russia Unita come \"la tipica sporca auto-promozione\" e i tweet diffamatori che lo riguardavano erano originati dall'account twitter di Medvedev.\nMolti sostenitori filo-governativi, tra cui il gruppo giovanile Nashi (sostenitore di Putin), sono andati, il 6 dicembre, presso il sito della manifestazione programmata dove hanno scatenato delle risse a sostegno del governo Putin e di Russia Unita. Ci fu un grande raduno di 15\u00a0000 persone della Nashi anche a Piazza Manezhnaya e 8'000 persone della Giovane Guardia della Russia Unita a Piazza Revolyutsii. Circa 500 attivisti pro-Russia Unita hanno marciato vicino alla Piazza Rossa. Camion carichi di soldati e poliziotti, cos\u00ec come di cannoni ad acqua, avendo previsto delle proteste contro il governo, si sono schierati davanti ai manifestanti ed \u00e8 emerso che 300 di questi ultimi sono stati arrestati a Mosca la sera prima, insieme ad altre 120 persone a San Pietroburgo. Durante la notte del 6 dicembre, almeno 600 manifestanti sono stati individuati in Piazza Triumfalnaja, scandendo slogan contro Putin, mentre i manifestanti anti-governativi in piazza Revolyutsii si sono scontrati con la polizia anti-sommossa e il Ministero delle Truppe Interno, con la Polizia a caccia di circa 1'000 manifestanti, 100 dei quali furono arrestati. La protesta in seguito raggiunse oltre 1'000 sostenitori a Piazza Triumphalnaya e decine di arresti sono stati segnalati, tra cui quello di Boris Nemcov, leader dell'opposizione ed ex-vice primo ministro, e Aleksej Navalnij. Oltre 250 arresti sono stati fatti, e la polizia ha dovuto trasportare gli arrestati con degli autobus. Almeno un giornalista russo ha dichiarato di essere stato picchiato da agenti di polizia che lo hanno pestato e lo hanno colpito alle gambe con dei bastoni. Ancora 200 arresti sono stati riportati a San Pietroburgo e 25 a Rostov sul Don, la notte stessa nel quale le manifestazioni contro il governo Putin hanno avuto luogo. Dopo 3 ore e mezzo, la protesta di Mosca si \u00e8 conclusa.\nI tentativi di mettere in scena una protesta di grandi dimensioni a Mosca il 7 dicembre si spense a causa di una grande presenza della polizia in citt\u00e0.\n10 dicembre: il \"giorno dei fiocchi bianchi\".\nAttraverso il gruppo fondato su Facebook denominato \"\u0421\u0443\u0431\u0431\u043e\u0442\u0430 \u043d\u0430 \u0411\u043e\u043b\u043e\u0442\u043d\u043e\u0439 \u043f\u043b\u043e\u0449\u0430\u0434\u0438\" (\"Sabato a Piazza Bolotnaya\"), venne diffuso l'invito ad una grande manifestazione nazionale contro il governo, organizzata per il 10 dicembre. Precedentemente i giornali avevano affermato che decine di migliaia di utenti su Facebook avevano accettato volentieri l'invito alla protesta di Mosca, cos\u00ec come i 5'000 a San Pietroburgo. Fu dato un permesso ai manifestanti dalla Solidarnost per una manifestazione legale di 300 persone in Piazza della Rivoluzione. Quasi 40'000 persone accettarono l'invito su Facebook e, dopo alcune negoziazioni con i dimostranti da parte del governo, queste vennero spostate nella protesta di Piazza Bolotnaya.\nPrima dell'effettivo inizio della manifestazione, Putin raccomand\u00f2 alle forze dell'ordine di dispiegare i militanti qualora ci fossero delle dimostrazioni illegali a Mosca o in altre citt\u00e0; ad ogni modo, l'evento fu pacifico e non ci furono tentativi da parte dello Stato di prevenirlo o di fermarlo.\nIl rapper Noize MC e lo scrittore Boris Akunin si schierarono con la massa, ed il secondo decise addirittura di prendere un aereo da Parigi pur di partecipare all'evento.\nCi furono comunque vari tentativi di fermare la protesta e le organizzazioni che la supportavano. Tra questi ripetuti scherzi telefonici al partito politico Jabloko e al giornale Novaja Gazeta. Il direttore del dipartimento della salute pubblica russo, Gennadij Oni\u0161\u010denko, avvert\u00ec il giorno prima i manifestanti sul fatto che avrebbero rischiato di prendere virus influenzali e SARS. Vennero avvisati anche del fatto che la polizia sarebbe stata in all'erta dei disertori. Venne ordinato agli studenti di farsi schedare e subire degli esami condotti da un dipartimento speciali capitanato dai direttori circa le \"regole del comportamento sulla salute in citt\u00e0\". I vari post di opposizione su Twitter vennero bloccati attraverso un botnet ed un video postato su YouTube, intitolato \"\u041c\u043e\u0441\u043a\u0432\u0430! \u0411\u043e\u043b\u043e\u0442\u043d\u0430\u044f \u043f\u043b\u043e\u0449\u0430\u0434\u044c! 10 \u0414\u0435\u043a\u0430\u0431\u0440\u044f!\" (\"Mosca! Piazza Bolotnaya! 10 dicembre!\"), nel quale si vedono degli orchi volare attorno ad un castello ed urlare \"Russia senza Putin!\". I sostenitori della protesta risposero con la diffusione sulla rete di un'immagine ritoccata con Photoshop nel quale si vede Putin vestito come l'ex-dittatore libico Gheddafi.\nThe Daily Telegraph riport\u00f2, alle ore 10:40, la notizia che \"un'ora e mezza passata in Piazza Bolotnaya potrebbe paragonarsi alla pi\u00f9 grande manifestazione tenutasi a Mosca dalla caduta dell'URSS, e la pi\u00f9 grande televisione di Stato, la Channel One, non ha fatto alcun riferimento sul suo sito web riguardo al malcontento nazionale\". Il giornalista Andrew Osborn not\u00f2 che il segnale telefonico non prendeva bene in Piazza, e si chiese se \"avessero tolto il segnale deliberatamente\". Anche il The Guardian afferm\u00f2 che la connessione internet tramite cellulare era stata \"tagliata via\" nella Piazza.\nLa dimostrazione di Mosca fu generalmente pacifica e si \u00e8 conclusa alla sera con il cantare la canzone \"Peremen\" (cio\u00e8 \"Cambiamenti\") di Viktor Coj, inno alla perestrojka di Gorbacev degli anni ottanta. I resoconti sulla protesta, tra i quali \u00e8 inclusa anche la sua grande diffusione, e le richieste per delle nuove elezioni, furono riportati sui notiziari della sera in Russia da parte dei media di Stato. La polizia di Mosca ha stimato che il numero dei protestanti potesse essere di 25'000, mentre l'opposizione ne ha dichiarati 50'000 presenti alla manifestazione. Altri attivisti hanno suggerito che la manifestazione potesse anche aver superato i 60'000 partecipanti in Piazza Bolotnaya.\nRichieste.\nSebbene nei primi giorni di protesta non ci siano state richieste particolari, queste sono nate e si sono unite durante il 10 dicembre, e sono:\nPartecipanti celebri.\nVari politici e celebrit\u00e0 hanno partecipato alla manifestazione e tra questi ci sono (in ordine alfabetico):\nAltre citt\u00e0.\nOltre a Mosca e San Pietroburgo, le proteste si sono diffuse anche a Vladivostok, Kaliningrad e in almeno altre 88 citt\u00e0 russe. Altre manifestazioni di massa hanno avuto luogo anche a Tomsk, Omsk, Arcangelo, Murmansk, Ekaterinburg, Novosibirsk, Krasnojarsk, Kurgan, Perm', in Carelia, a Chabarovsk, Kazan' e a Ni\u017enij Novgorod.\nSi sono stimati almeno 10\u00a0000 manifestanti a San Pietroburgo, 3\u00a0000 a Novosibirsk, 4\u00a0000 a Ekaterinburg. Almeno 1\u00a0000 nel porto di Vladivostok sulla costa russa del Pacifico.\nAltre proteste \"sostenitrici\" si sono diffuse anche all'infuori della Russia. A Londra, il Parlamento del Regno Unito ha accusato la spia russa Katija Zatuliveter di aver innalzato un manifesto con su scritto: \"Voti russi onesti al 146 %\".\nArresti.\nAlcune fonti hanno stimato che ci siano stati 100 arresti il 10 dicembre in tutta la Russia, la maggior parte al di fuori da Mosca, il che \u00e8 un numero inferiore rispetto a quello delle proteste precedenti. A Kazan' invece furono detenuti, per un quarto d'ora, 1000 protestanti.\nUn portavoce della polizia, citato dalla Ria Novosti, ricorda come siano state fermate 620 persone nelle proteste vicino alla stazione della metropolitana Chistiye Prudy e nella piazza Triumfalnaja.\nTra i fermati, anche il blogger Aleksej Navalnij e Ilja Ja\u0161in, leader del movimento d'opposizione Solidarnost', che sono stati condannati a 15 giorni di carcere per oltraggio e resistenza a pubblico ufficiale.\nRisultati della manifestazione.\nIn risposta alle proteste, il presidente Medvedev, il giorno dopo il 10 dicembre, annunci\u00f2, attraverso il suo account su Facebook, nonostante non avesse accettato di esaudire le richieste dei manifestanti, che avrebbe condotto un'indagine riguardo alle dichiarazioni sui brogli. Migliaia di utenti su Facebook risposero rabbiosamente al post di Medvedev.\nIl 12 dicembre il miliardario Michail Prochorov ha annunciato di volersi candidare alle elezioni presidenziali di marzo. \"Probabilmente \u00e8 la decisione pi\u00f9 seria della mia vita\", ha detto in una conferenza stampa a Mosca, secondo quanto riferisce la Ria Novosti. L'uomo d'affari, che \u00e8 anche proprietario della squadra di basket dei New Jersey Nets, ha negato di aver discusso con il Cremlino delle sue ambizioni presidenziali. Prochorov non ha escluso una sua possibile cooperazione con l'ex Ministro russo delle Finanze Aleksej Kudrin, che ha confidato al quotidiano The Moscow News di essere in contatto con il miliardario per l'eventuale formazione di un nuovo partito.\nProkhorov voleva inizialmente prendere parte alle elezioni parlamentari come leader del partito Russia Giusta, ma a met\u00e0 settembre \u00e8 stato estromesso del partito, apparentemente perch\u00e9 troppo critico verso il Cremlino.\nLa sua candidatura alle presidenziali ha colto molti di sorpresa, dopo che gioved\u00ec scorso il miliardario aveva scritto sul suo blog di non vedere alternative alla scelta di Putin come presidente. \"Piaccia a o non piaccia, Putin \u00e8 l'unica persona in grado di gestire l'inefficiente macchina dello stato\", aveva affermato in un commento sulle proteste di piazza.\n24 dicembre.\nI protestanti hanno pianificato delle manifestazioni seguenti per il 24 dicembre, in caso che le richieste gi\u00e0 dichiarate non fossero state ascoltate. Le proteste ripresero a diffondersi. Migliaia di persone scesero in piazza in molte citt\u00e0 della Russia, tra cui Mosca, Vladivostok, Novosibirsk, Barnaul, Tomsk, San Pietroburgo e Chabarovsk per protestare contro il governo di Medvedev e Putin, accusato di aver orchestrato brogli prima e durante le elezioni del 4 dicembre per il rinnovo della Duma, la camera bassa. Gli organizzatori hanno detto che almeno 120.000 persone hanno preso parte alla manifestazione di Mosca, che si \u00e8 svolta sulla centrale Prospekt Akademika Sacharova. Secondo il governo i manifestanti erano circa 28.000. A Vladivostok molti cartelli chiedevano che Putin venga messo sotto processo. La manifestazione \u00e8 stata autorizzata dalle autorit\u00e0 e organizzata da una coalizione di forze di opposizione, comunisti e liberali. Tra i manifestanti c'era anche il popolare blogger antigovernativo Aleksej Navalnij, arrestato dopo la manifestazione del 10 dicembre e rilasciato pochi giorni dopo. Navalnij ha detto che \"ci sono qui abbastanza persone per prendere il Cremlino in questo momento, ma noi siamo persone pacifiche e non lo faremo, per ora\". \n3 febbraio 2012.\nDopo pi\u00f9 di un mese, l'opposizione russa \u00e8 tornata in piazza. Il centro di Mosca \u00e8 stato di nuovo invaso da bandiere di tutti i colori delle forze politiche che chiedevano elezioni oneste e una \u201cRussia senza Putin\u201d. Ma stavolta non erano pi\u00f9 soli: i sostenitori del premier che tra un mese conta di venire rieletto presidente hanno deciso di rispondere anche loro con un evento in piazza. La polizia afferma che al corteo dell'opposizione sulla Jakimanka e al comizio sulla piazza Bolotnaja (dove il 10 dicembre scorso si tenne il primo massiccio e autorizzato raduno della protesta) sono andate 36\u00a0000 persone, mentre al parco del memoriale della Vittoria sul nazismo della collina Poklonnaja sarebbero giunte almeno 138\u00a0000 persone (le autorit\u00e0 vorrebbero addirittura ammonire gli organizzatori per eccesso di affluenza, visto che la richiesta fatta era per 15\u00a0000 partecipanti). Dall'altra parte, i numeri sono opposti: dai metal detector (obbligatori) sulla Bolotnaja sarebbero passate almeno 50\u00a0000 persone, qualcuno dal palco ha azzardato perfino il numero di 120\u00a0000, comunque a occhio sicuramente pi\u00f9 numerosi, nonostante i timori degli organizzatori per la stanchezza della protesta e il freddo a meno 20, delle precedenti manifestazioni. Sulla Poklonnaya i giornalisti moscoviti pi\u00f9 scettici hanno contato appena 15-20\u00a0000 partecipanti, a occhio erano sicuramente di pi\u00f9 anche perch\u00e9 la folla \u00e8 riuscita a intasare l'enorme Kutuzovsky prospect e chiuderlo al traffico.\nLa manifestazione dell'opposizione \u2013 la terza dopo quella del 10 e del 24 dicembre \u2013 stavolta \u00e8 diventata anche un corteo, autorizzato dopo lunghe ed estenuanti trattative con il comune. Per la prima volta i manifestanti si sono divisi in colonne, per appartenenza politica, allo scopo di evitare qualche tensione degli eventi precedenti. Ma la colonna di gran lunga pi\u00f9 numerosa \u00e8 stata quella dei \u201csenza partito\u201d, dove hanno marciato anche quasi tutti i leader della protesta, seguiti dai cortei dei nazionalisti con le bandiere dell'impero zarista, dai liberali e dalla sinistra. In mezzo, di nuovo bandiere di tutti i colori: da quelle arcobaleno degli attivisti LGBT alle rosse dei comunisti, le verdi degli ambientalisti e le nere degli anarchici, in quel fronte vasto ed eterogeneo che, nonostante qualche attrito, continua miracolosamente a rimanere unito nella protesta. Il comizio \u00e8 stato breve, anche a causa del freddo, e una serie di star della protesta come il blogger Aleksej Navalnij, che aveva infiammato la piazza il 24 dicembre dopo aver mancato l'appuntamento del 10 dicembre perch\u00e9 dietro le sbarre, non ha parlato. Il Comitato organizzativo \u2013 che per ora resta l'unica direzione della protesta \u2013 ha preferito dare la parola ad oratori diversi, \u201cper non stufarsi sempre degli stessi\u201d, ha tranquillizzato i suoi sostenitori lo stesso Navalnij. Il comizio \u00e8 stato aperto dalla scrittrice Ljudmila Evgen'evna Ulickaja che ha salutato \u201ci prossimi presidenti, che oggi sono qui in piazza\u201d, e poi sul palco si sono alternati esponenti di varie forze. Il nazionalista Belov ha chiamato Putin \u201ctiranno\u201d, il leader dell'estrema sinistra Sergej Udalcov ha strappato un ritratto del premier e ha ironizzato sulle accuse del Cremlino di essere al soldo degli Usa: \u201cIo ho protestato contro gli Usa per il Kosovo, ho lanciato oggetti contro la loro ambasciata, Putin dov'era?\u201d. La giornalista e attivista Ol'ga Romanova ha chiesto libert\u00e0 per i detenuti politici: \"Porter\u00f2 la lista al Cremlino, ci stanno aspettando\".\nDei leader politici ha parlato solo Grigorij Javlinskij, escluso dalla Commissione elettorale dalla corsa alla presidenza, accolto da un boato. \u201cIl 4 marzo la vita non finisce, per noi tutto sta solo iniziando, mentre per loro sta finendo\u201d, ha detto il solitamente cauto leader liberale, promettendo un anno in cui \u201ccadr\u00e0 la censura e dimostreremo a tutti che la politica pu\u00f2 essere morale, che non daremo il nostro Paese n\u00e9 ai fascisti, n\u00e9 agli stalinisti\u201d. L'unico candidato alla presidenza, l'oligarca Michail Prochorov, ha marciato insieme a tutti, circondato da alcune centinaia di suoi seguaci, mentre il comunista Zyuganov e l'esponente della sinistra Russia Giusta Mironov hanno preferito non aderire alla piazza. Tra la folla anche Kudrin, ormai dimesso dal suo incarico, che continua a cercare una mediazione tra il Cremlino e l'opposizione, e tutte le facce della protesta: scrittori, musicisti, blogger, giornalisti, celebrities, insieme al loro popolo di giovani (ma anche sempre pi\u00f9 facce di una certa et\u00e0), con decine di cartelli, quasi tutti fatti a mano, in una gara di creativit\u00e0 e umorismo. E tutti insieme a commuoversi quando Jurij \u0160ev\u010duk, storica rockstar russa, ha intonato, con sola chitarra, la sua \u201cPatria\u201d, una canzone vecchia, che tutti conoscono a memoria: \u201cManette e bocca strappata dai pugni, le puttane della politica sono qui, i boia in pensione si stanno di nuovo rimboccando le maniche, ma io torno nella mia patria, dicono che \u00e8 brutta, ma io la amo\u201d. Palloncini bianchi, simbolo della protesta partono verso il cielo, e gli organizzatori dopo aver annunciato le richieste del comizio \u2013 libert\u00e0 ai detenuti politici, nuove elezioni alla Duma, punizione dei responsabili dei brogli, riforma politica e maggiore libert\u00e0 per i partiti, non un voto a Putin \u2013 annuncia la data del prossimo appuntamento: 26 febbraio, \u201cse il potere non esaudir\u00e0 le nostre richieste\u201d. Poi il ritorno a casa, in metropolitana, con numerose soste nei caff\u00e8, a mostrare orgogliosamente i cartelli ai passanti.\nTutt'altro clima dall'altra parte della citt\u00e0, dove una serie di intellettuali proputiniani hanno convocato il comizio \u201cAbbiamo qualcosa da perdere\u201d. Organizzazione di ferro, decine di pullman con scritte delle Poste russe e di altri enti statali, molti anche con targhe di altre citt\u00e0, a confermare le voci che circolavano nei giorni scorsi che l'evento sarebbe stato organizzato \u201cdall'alto\u201d. La conferma delle denunce \u2013 per lo pi\u00f9 anonime \u2013 di diversi impiegati moscoviti sulle pressioni per aderire alla manifestazioni, con la carota di premi in denaro e giorni di ferie e il bastone delle minacce di licenziamento sembrava venire anche dall'identikit del militante pro-putiniano medio: donne di mezz'et\u00e0 con borsoni e operai, molti ragazzi un po' alticci, pochissimo entusiasmo e cartelli tutti uguali, grandi e ben stampati. Gli slogan principali erano \u201cPutin \u00e8 la stabilit\u00e0\u201d, \u201cSiamo per l'integrit\u00e0 territoriale della Russia\u201d, \u201cPutin \u00e8 la nostra scelta\u201d. Alcuni manifestanti hanno confessato ai giornalisti russi di essere venuti perch\u00e9 costretti, altri hanno espresso il loro sostegno per Putin, sicuramente anche convinto, ma non si sono fatti animare troppo dagli oratori. Sul palco politologi e blogger \u2013 nessun politico \u2013 hanno denunciato il pericolo che viene dall'opposizione che \u201criceve istruzioni dall'ambasciata Usa\u201d, hanno inveito contro l'Occidente e l'America in particolare, attaccato \u201ci nemici\u201d e soprattutto spaventato il pubblico con il pericolo di una \u201crivoluzione arancione\u201d, sul modello dell'Ucraina del 2004. Lo slogan \u201cantiarancione\u201d era scritto anche sopra il palco, dando finalmente una forma ufficiale alle paure del Cremlino. Il politologo Sergej Kurghinian ha negato risolutamente che qualcuno in piazza sia stato costretto a venire. Critiche anche al sistema, con denunce di corruzione e inefficienza, e nessuna menzione di Russia Unita, a conferma delle indiscrezioni secondo le quali Putin avrebbe deciso di scaricare il suo fedelissimo partito dopo il fallimento elettorale alla Duma, e di presentarsi come il presidente del popolo e non dei burocrati.\nLa protesta non si \u00e8 limitata solo a Mosca. 200 citt\u00e0 russe sono scese in piazza, dai ghiacci della Siberia alle palme di So\u010di, in alcuni luoghi poche centinaia di manifestanti, in altri migliaia. A Pietroburgo hanno sfilato in 30\u00a0000. La paura degli oppositori che la protesta sarebbe scemata, a quanto pare, a un mese dalle elezioni non trova conferme.\nCensura da parte dei media nazionali.\nSecondo la BBC, il 7 dicembre \"i canali TV di Stato hanno ignorato le proteste, dando una copertura solo per manifestazioni a sostegno del governo\". Al contrario, i giornali hanno citato le proteste in modo pi\u00f9 approfondito. L'unica stazione TV federale che ha citato le proteste \u00e8 l'indipendente, ma che non trasmette molto, Ren TV. Ad ogni modo, a partire dal 10 dicembre, tutti i canali televisivi principali hanno censurato le proteste.\nSimboli.\nIl nastro bianco \u00e8 emerso nell'ottobre 2011 come simbolo di opposizione e dopo le elezioni si \u00e8 diffuso rapidamente. Alcuni russi hanno legato i nastri bianchi ai loro vestiti, alle automobili e ad altri oggetti, e il motivo \u00e8 apparso sulle RuNet e su Twitter. Sono almeno 50\u00a0000 o 100\u00a0000, secondo gli organizzatori, le persone che hanno aderito alla protesta contro i presunti brogli del voto legislativo del 4 dicembre: una protesta pacifica il cui segno distintivo \u00e8 stato un nastro bianco. Un colore che le autorit\u00e0 russe temono possa diventare quello di una nuova rivoluzione, come quella arancione filo-occidentale in Ucraina, che port\u00f2 all'annullamento del voto presidenziale nel 2004. Il nastro bianco \u00e8 diventato simbolo di protesta e di opposizione in Russia contro il Primo Ministro Vladimir Putin, il suo partito, Russia Unita, e i brogli elettorali riscontrati durante le elezioni.\n\"Uscita dalla metropolitana i poliziotti mi hanno vista con indosso il nastro bianco e hanno applaudito\", ha scritto su Twitter una giovane moscovita mentre si stava recando al meeting.\nA partire dal 10 dicembre, il canale TV indipendente Do\u017ed ha cominciato a mandare in onda un fiocco bianco che riveste il suo logo. La direttrice, Natalija Sindeeva, ha spiegato che il fiocco bianco per lei era pi\u00f9 un simbolo di \"sincerit\u00e0\" che di \"propaganda\". La NTV ha descritto il giorno del 10 dicembre come \"il giorno dei fiocchi bianchi\"."}
{"id": "3794532", "revid": "499531", "url": "https://it.wikipedia.org/wiki?curid=3794532", "title": "Savoia-Marchetti S.74", "text": ""}
{"id": "3794538", "revid": "124941959", "url": "https://it.wikipedia.org/wiki?curid=3794538", "title": "Globo d'oro al miglior film", "text": "Il Globo d'oro al miglior film \u00e8 un premio assegnato ogni anno al miglior film italiano.\nAlbo d'oro.\nIn grassetto i film vincitori, in corsivo i nominati."}
{"id": "3794539", "revid": "8596", "url": "https://it.wikipedia.org/wiki?curid=3794539", "title": "Peter del Monte", "text": ""}
{"id": "3794541", "revid": "298229", "url": "https://it.wikipedia.org/wiki?curid=3794541", "title": "Lee McNeill", "text": "\u00c8 morto nel 2021 all'et\u00e0 di 56 anni per complicazioni da COVID-19."}
{"id": "3794543", "revid": "484362", "url": "https://it.wikipedia.org/wiki?curid=3794543", "title": "Alghero (demografia)", "text": ""}
{"id": "3794548", "revid": "484362", "url": "https://it.wikipedia.org/wiki?curid=3794548", "title": "Sardegna (demografia)", "text": ""}
{"id": "3794549", "revid": "115533", "url": "https://it.wikipedia.org/wiki?curid=3794549", "title": "Sikorsky XV-2", "text": ""}
{"id": "3794550", "revid": "1602064", "url": "https://it.wikipedia.org/wiki?curid=3794550", "title": "Devlin &amp; Devlin", "text": "Devlin &amp; Devlin (\"The Devlin Connection\") \u00e8 una serie televisiva statunitense in 13 episodi trasmessi per la prima volta nel corso di una sola stagione nel 1982.\nTrama.\nBrian Devlin, ex ufficiale dell'esercito, si imbatte in Nick Corsello, novello detective privato. Brian scopre che Nick \u00e8 suo figlio, frutto di una sua relazione 28 anni prima con una donna, Nicole Corsello, e decide di aiutarlo nei casi in cui viene coinvolto.\nProduzione.\nLa serie fu prodotta da Viacom Productions. Nan Schwartz fu nominato per un Emmy Award nel 1983 per la colonna sonora dell'episodio \"Ring of Kings, Ring of Thieves\".\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti nel 1982 sulla rete televisiva NBC. \nIn Italia \u00e8 stata trasmessa con il titolo \"Devlin &amp; Devlin\" su Canale 5.\nAlcune delle uscite internazionali sono state:"}
{"id": "3794551", "revid": "115533", "url": "https://it.wikipedia.org/wiki?curid=3794551", "title": "Sikorsky XH-39", "text": ""}
{"id": "3794552", "revid": "224230", "url": "https://it.wikipedia.org/wiki?curid=3794552", "title": "Carlo Esposito", "text": "Carriera accademica.\nAllievo di Santi Romano e Donato Donati, fu particolarmente dedito alle tematiche del diritto costituzionale; dopo essere diventato professore ordinario nel 1935 ha insegnato tale materia nelle universit\u00e0 di Camerino, Macerata, Padova, Napoli e Roma. \nNel 1952 diviene socio dell'Accademia dei Lincei. \nTra i suoi allievi figurano Livio Paladin, Angel Antonio Cervati, Manlio Mazziotti di Celso, Salvatore Bartholini, Alessandro Pace, Giuseppe Ugo Rescigno, Pierfrancesco Grossi.\nPensiero.\nSecondo Carlo Esposito, il sistema giuridico trova la propria chiusura e determinazione nel diritto vivente, inteso per\u00f2 non come mera prassi del fatto, bens\u00ec con la mediazione della consuetudine, attraverso la quale si ha l'emancipazione dalle circostanze contingenti al diritto e la sua oggettivit\u00e0. Di qui la conclusione, secondo Antonio D'Atena, che Esposito possa essere annoverato tra gli esponenti del realismo giuridico.\nEsposito afferma che la pretesa di leggere la consuetudine attraverso le categorie del diritto scritto \u00e8 un errore diffuso, che porta al fraintendimento di entrambi. Non \u00e8 infatti in base al diritto scritto che si pu\u00f2 comprendere la consuetudine, ma \u00e8 la consuetudine che porta alla comprensione di esso.\nIl diritto consuetudinario possiede infatti i medesimi elementi essenziali dell'ordinamento giuridico, a cominciare dall'effettivit\u00e0. Un ordinamento, infatti, o \u00e8 effettivo, o non esiste: tali considerazioni valgono anche per la consuetudine.\nUn altro elemento condiviso da consuetudine e diritto scritto \u00e8 l'obbiettivit\u00e0; i comportamenti umani possono pure nascere da moventi concreti e ragioni pratiche, ma \u00e8 anche vero che, alla nascita della norma, il progresso della sua emancipazione perviene al suo momento terminale, e le norme diventano indipendenti da tali cause contingenti.\nIl terzo elemento in comune \u00e8 costituito dal carattere autofondativo. Le consuetudini possono infatti anche affermarsi contro le norme, ma ci\u00f2 vale per tutte le fonti, anche di diritto scritto, le quali in realt\u00e0 non ricevono forza dalle norme sulle fonti. Secondo Esposito, anche la norma-base, la Grundnorm di matrice kelseniana, non \u00e8 norma posta, bens\u00ec pre-supposta dall'interprete.\nCi\u00f2 non vuol dire che le norme sulle fonti siano inutili, dal momento che grazie a loro l'ordinamento crea dei canali volti ad agevolare la produzione normativa, dando vita cos\u00ec ad una presunzione relativa di esecuzione e applicazione delle fonti legali.\nSecondo Esposito ci\u00f2 pu\u00f2 esser ben dimostrato nelle fasi di collasso istituzionale, durante le quali tutte le disposizioni dell'ordinamento sono in contestazione e hanno perci\u00f2 validit\u00e0 instabile; diviene allora la consuetudine il solo punto di riferimento in grado di orientare gli interpreti e i soggetti dell'ordinamento. La fine del collasso \u00e8 pure dunque determinata dalla consuetudine, e non dalla Costituzione: \u00e8 infatti la prima a determinare la cessazione dell'incertezza, confermando l'effettivit\u00e0 delle norme costituzionali. Peraltro secondo il giurista le consuetudini in merito sarebbero confermative e non costitutive, potendo quindi gli effetti retroagire alla data dell'entrata in vigore dell'atto-costituzione.\nBisogna per\u00f2 anche nelle fasi a regime riconoscere il ruolo centrale della consuetudine; in tali fasi l'ordinamento non viene messo in discussione, dal momento che le sue norme sono mediamente osservate, ma mentre ci\u00f2 pu\u00f2 valere per le norme materiali, non vale per quelle strumentali (ossia sulle fonti), dal momento che la loro trasgressione metterebbe in crisi le fonti da esse contemplate.\nLa conclusione a cui Esposito perviene \u00e8 che il diritto obiettivo esiste in virt\u00f9 non delle (sole) norme sulle fonti, ma per combinazione fra esse e la consuetudine, se non esclusivamente per effetto di quest'ultima. Ci\u00f2 non vuol dire aderire alle teorie del diritto senza fonte, ma affermare che le norme sulla produzione abbiano dunque fondamento consuetudinario."}
{"id": "3794554", "revid": "46931", "url": "https://it.wikipedia.org/wiki?curid=3794554", "title": "The Devlin Connection", "text": ""}
{"id": "3794568", "revid": "119523241", "url": "https://it.wikipedia.org/wiki?curid=3794568", "title": "Digest", "text": "Il digest \u00e8 un formato editoriale ridotto rispetto a quello di una rivista convenzionale ancorch\u00e9 maggiore di quello di un libro tascabile. Il suo rapporto di forma \u00e8 di 3:2. Le sue dimensioni sono 14 cm in larghezza per 21 in altezza. Il formato carta A5 utilizzato da molti editori britannici di fumetti \u00e8 leggermente pi\u00f9 largo e alto del formato digest. Il formato digest \u00e8 considerato comodo per i lettori che desideravano portare una rivista con s\u00e9.\nDescrizione.\nIl formato prese il nome dalla rivista \"Reader's Digest\" che l'adott\u00f2 a partire dalla sua fondazione nel 1922. La parola \"digest\" (\"digesto\" in italiano) era riferita ai contenuti della rivista: selezioni e riassunti di articoli provenienti da una variet\u00e0 di fonti e resi pi\u00f9 \"digeribili\" per il lettore. Successivamente il termine si generalizz\u00f2 e divenne indicativo del formato della pubblicazione piuttosto che del suo contenuto. Apparso inizialmente con dimensioni diverse, esse si sono adattate all'evoluzione dei processi di stampa.\nLa rivista \"TV Guide\" ha usato questo formato dalla sua nascita nel 1953 fino al 2005; un'altra rivista in questo formato \u00e8 \"CoffeeHouse Digest\", diffusa in tutti gli Stati Uniti e distribuita gratuitamente nelle caffetterie. La Avon (vendite a domicilio) invece ha adottato per il suo catalogo prodotti un nome alternativo: \"catalog\".\nNegli Stati Uniti il formato digest ha perduto la sua popolarit\u00e0. \"TV Guide\" ha adottato un formato pi\u00f9 grande nel 2005, mentre le riviste di fantascienza \"Analog\" e \"Asimov's Science Fiction\" un formato pi\u00f9 grande diversi anni prima. Le attuali pubblicazioni principali in questo formato sono Selezione dal Reader's Digest e alcuni fumetti della Archie Comics. \"Children's Digest\" e \"Writer's Digest\" hanno adottato un formato diverso mantenendo \"digest\" nel titolo.\nRiviste in formato digest.\nFantascienza.\nFin dagli anni cinquanta diverse riviste di fantascienza sono state pubblicate in questo formato, tra cui:\nFumetti.\nDalla fine degli anni sessanta in poi diversi editori di fumetti pubblicarono \"comics digest\", di solito nel formato 17,1 cm \u00d7 10,2 cm. La Gold Key Comics pubblic\u00f2 tre titoli in questo formato fino alla met\u00e0 degli anni settanta: \"Golden Comics Digest\", \"Mystery Comics Digest\" e \"Walt Disney Comics Digest\". La DC Comics ne pubblic\u00f2 diversi all'inizio degli anni ottanta (tra cui \"DC Special Blue Ribbon Digest\" e \"The Best of DC\"), e l'Harvey Comics ne pubblic\u00f2 anch'essa alcuni nello stesso periodo (tra cui \"Richie Rich Digest Magazine\"). La Archie Comics ha pubblicato diversi fumetti in questo formato dagli anni settanta e all'inizio del 2000 la Marvel Comics ha pubblicato diversi digest, soprattutto ristampe.\nI tank\u014dbon hanno un formato simile a quello digest, sebbene leggermente pi\u00f9 stretto e generalmente molto pi\u00f9 spesso.\nIn Italia, il fumetto Topolino \u00e8 stato pubblicato in questo formato dal 1949, prendendo spunto dal \"Reader's Digest\" (che all'epoca era anch'esso pubblicato dalla Arnoldo Mondadori Editore).\nL'uso di questo formato \u00e8 diffuso nei fumetti pubblicati in Francia e in Brasile."}
{"id": "3794572", "revid": "767487", "url": "https://it.wikipedia.org/wiki?curid=3794572", "title": "Mohammed El Filali", "text": "Carriera.\nPartecip\u00f2 con la nazionale del Marocco al mondiale 1970, gioc\u00f2 inoltre per il MC Oujda."}
{"id": "3794574", "revid": "287204", "url": "https://it.wikipedia.org/wiki?curid=3794574", "title": "La leggenda del vento", "text": "La leggenda del vento (\"The Dark Tower: The Wind Through the Keyhole\") \u00e8 un romanzo di Stephen King del 2012, facente parte della serie \"La torre nera\". Come tale, ne costituisce l'ottavo episodio ma, secondo l'autore, si colloca cronologicamente tra il vol. IV e il V.\nMenzionato per la prima volta da King nel 2009, smentendo quindi il fatto che la serie si fosse conclusa col settimo volume nel 2004, l'autore ne aveva confermato la pubblicazione dandone notizia sul suo sito ufficiale internet il 10 marzo 2011. \nTrama.\nQuando Roland Deschain, in viaggio con i suoi amici, grazie a un vecchio scopre l'arrivo dello Starkblast, una tempesta di incredibile potenza capace di congelare qualsiasi cosa al suo tocco e uccidendola, la compagnia trova rifugio in un villaggio abbandonato. \nPer combattere la paura e la noia, Roland racconta due storie, una racchiusa nell'altra, come matriosche. Tutte e due le storie riguardano l'infanzia di Roland. La prima narra di quando un tempo, il padre lo mand\u00f2 al confine del territorio a combattere lo skin-man, la seconda, racchiusa nella prima storia, \u00e8 una favola che Gabrielle Deschain, raccontava al figlio Roland quand'era bambino, solo che questa volta era Roland stesso a narrarla.\nInformazioni sull'edizione americana.\nCome i precedenti, anche questo ottavo volume conterr\u00e0 una serie di illustrazioni, create dall'artista \nJae Lee, che ha anche prodotto l'adattamento grafico di tutta la storia per la Marvel Comics. Come \u00e8 successo per i primi tre volumi, l'editore Grant pubblicher\u00e0 un'edizione limitata e numerata anche per questo episodio, che poi verr\u00e0 seguita dall'edizione \"mass market\" per i tipi di Scribner in data 24 aprile 2012. L'edizione numerata Grant sar\u00e0 disponibile in due varianti: un'edizione deluxe in cofanetto, firmata dal Stephen King e limitata a sole 800 copie, e un'edizione artistica in custodia, firmata da Jae Lee limitata a 5000 copie."}
{"id": "3794575", "revid": "944090", "url": "https://it.wikipedia.org/wiki?curid=3794575", "title": "Pieve di Rubbiano", "text": "La pieve di Rubbiano, intitolata alla Beata Vergine Assunta \u00e8 una pieve, ossia una chiesa rurale dotata di battistero, situata nell'Appennino modenese.\nIl complesso della pieve di Rubbiano di Montefiorino \u00e8 costituito dall'edificio ecclesiastico e dalla torre campanaria, entrambe di epoca romanica, con annessa una piccola sagrestia. Attorno a tale fabbrica sono disposti a ventaglio le costruzioni di servizio alla comunit\u00e0: la quattro-seicentesca canonica vecchia, l'otto-novecentesca canonica nuova e la stalla con annesso fienile. Il borgo, nonostante le trasformazioni avvenute, mantiene l'impianto medievale della sua costituzione, sia negli edifici che nella viabilit\u00e0, ancora leggibile nei percorsi confluenti alla pieve.\nStoria.\nI primi documenti riguardanti la pieve risalgono al IX secolo (880), e trattano dei doveri dell'arciprete come quello di riparare la chiesa. Nell'882 gli abitanti ricorsero al vescovo di Modena per la nomina dell'arciprete. Fu mandato don Giorgio con l'obbligo di congregare il clero, di tenere scuola per l'educazione dei fanciulli e di eseguire i restauri necessari per l'edificio della chiesa che era in pessime condizioni.\nIl 27 maggio 908 il vescovo di Modena nomin\u00f2 arciprete della pieve Sileberto, scelto in loco per elezione, dai preti e chierici e dal popolo. La pieve era adatta alla cura pastorale di un vasto territorio, con un gran numero di fedeli e quindi rappresentava un forte elemento accentratore di potere religioso e politico. Essa era, infatti \"ecclesia baptisimalis\", cio\u00e8 fornita di battistero per il battesimo dei fedeli.\nLe funzioni della pieve di Rubbiano spaziavano dal campo religioso a quello sociale (scuola e assemblea dei fedeli) a quell'amministrativo e giurisdizionale sul proprio territorio (quest'autonomia dal potere vescovile rimarr\u00e0 per lunghissimo tempo). Per tutti questi motivi la pieve fu ricostruita interamente in quel periodo, poco dopo il 908.\nSecondo l'opinione di Maestri la datazione della chiesa si colloca verso i primi decenni del X secolo per il restauro ordinato dal vescovo Gottofredo e per la ricostruzione ex novo della pieve stessa perch\u00e9 sia per lo stile che per la sua struttura organica la pieve offre tutti i caratteri delle costruzioni pre-romaniche o italo-bizantine del principio del secolo. Bucciardi protende per la ricostruzione di poco lontana alle esortazioni del vescovo. Montorsi sostiene due operazioni distinte tra gli anni 882 e 908. Porter data la pieve intorno al 1130 e la indica come esempio assieme alla facciata del duomo di Parma e del duomo di Ferrara. Salvini accoglie l'ipotesi di Porter, sostiene l'origine lombarda (Sant'Ambrogio per i motivi ornamentali a palmette) e rileva l'affinit\u00e0 con il Duomo di Modena (nel paramento murario: corsi regolari di conci squadrati) e nella concezione dell'acquasantiera scolpita con figure di sirene.\nNel 1071 sorse l'abbazia di Frassinoro sulla precedente cappella di Santa Maria, con annesso ospizio e territorio dipendente. Con il 29 agosto 1071 furono definite le \u201cterre della Badia\u201d, con la donazione delle 12 corti. A Rubbiano furono tolte Roncosigisfredo, Medola e Vitriola. I manufatti superstiti testimoniano l'intervento matildico sull'antico percorso della via Bibulca. L'edificio della pieve fu adeguato ai canoni dell'architettura cluniacense e riformata, promulgata in tutti i possedimenti canossiani da Matilde. Questo fatto denota da una parte l'attenzione alle correnti dell'architettura religiosa di questo periodo; dall'altra testimonia, come atto di accettazione del nuovo status, la progressiva perdita di autonomia e di potere religioso della pieve stessa. Fu edificato il campanile, furono aggiunti i transetti terminanti in due absidi minori secondo la maniera di Cluny e secondo le motivazioni di Matilde, alleata del papato e fautrice del rinnovamento spirituale. La politica della contessa favor\u00ec, con la costruzione della via Bibulca, degli \"xenocidia\" e degli \"hospitales\", gli scambi culturali e religiosi.\nNell'arco temporale 1639-1662, a causa della conformazione del terreno che caus\u00f2 il generarsi di una frana verso il sagrato, si rese necessario l'abbattimento dell'ultima campata della chiesa e la ricostruzione della facciata. A seguito di questo arretramento, la porzione superstite della fiancata nord fu lasciata in loco e riutilizzata per erigere l'ampliamento della canonica vecchia.\nSeguirono nei secoli altre modifiche e riparazioni che sono ben riassunte nel locale archivio parrocchiale."}
{"id": "3794576", "revid": "287204", "url": "https://it.wikipedia.org/wiki?curid=3794576", "title": "Ritzville", "text": "Ritzville \u00e8 una citt\u00e0 della Contea di Adams dello Stato di Washington negli Stati Uniti. La popolazione era di 1.673 abitanti nel censimento del 2010. Essa \u00e8 il capoluogo della Contea.\nStoria.\nIl primo colono di quella che sarebbe diventata Ritzville fu William McKay nel 1880. La citt\u00e0 prese il nome da Philip Ritz che si era stabilito nella zona due anni prima. Dal dicembre 1880, Ritzville era divenuta la base operativa di John W. Sprague che operava per conto della sua societ\u00e0, la Northern Pacific Railway. Nel 1881, McKay costru\u00ec la prima casa sul sito dell'attuale citt\u00e0. La ferrovia Northern Pacific era in costruzione nelle vicinanze e la casa di McKay venne utilizzata come un albergo di fortuna per i lavoratori della ferrovia e per i lavoratori dell'indotto.\nCon la ferrovia arriv\u00f2 una nuova ondata di coloni della zona. Nell'estate del 1881, McKay realizz\u00f2 il primo negozio e la ferrovia costru\u00ec un deposito nelle vicinanze, che serviva anche come albergo, teatro e sala riunioni. A quel tempo il borgo aveva una popolazione di circa 50 abitanti e la scuola consisteva in una tettoia addossata ad una casa. Il rifornimento idrico della citt\u00e0 era realizzato da un carro cisterna trasportato dalla ferrovia, perch\u00e9 non si pensava che l'acqua potesse trovarsi in loco. I primi servizi religiosi si tennero a Ritzville nell'aprile 1882 presso la casa di McKay e la First Congregational Church fu presto organizzata e costru\u00ec una chiesa nel 1885. L'ufficio postale venne aperto nel 1883 da J.L. Johnson di Walla Walla che aveva rilevato il negozio di McKay. Poco dopo vennero aperti altri negozi e negli anni 1880 la citt\u00e0 cominci\u00f2 ad affermarsi come uno dei principali punti di spedizione di grano della regione del Big Bend e continu\u00f2 a crescere.\nQuando l'approvvigionamento idrico della citt\u00e0 a mezzo ferrovia cominci\u00f2 ad essere problematico, venne avviata la ricerca di acque sotterranee. In un primo momento non si giunse a risultati positivi ma successivamente venne trovata una falda sotterranea a circa i km ad est della citt\u00e0. La maggior parte dei proprietari terrieri concordarono di spostarsi verso il pozzo con l'eccezione di un grande albergo, che non poteva essere spostato. Finalmente venne trovata l'acqua nel sito e la citt\u00e0 pot\u00e9 rimanere dove era stata fondata. Dal 1887, Ritzville aveva tre empori, una farmacia, un saloon, due officine di fabbro, due carpentieri, due stalle per i cavalli, un negozio di finimenti per cavalli, due alberghi e una grande scuola in legno a due piani con una popolazione scolastica di 100 bambini\nIl 6 giugno 1888, un incendio causato da un difetto in una canna fumaria, spazz\u00f2 via quasi tutte le attivit\u00e0 economiche della citt\u00e0. Ritzville non aveva un servizio di vigili del fuoco ed i cittadini non furono capaci di domare l'incendio. La ricostruzione avvenne rapidamente con la conseguente costruzione del primo edificio in mattoni della citt\u00e0 nel 1889, costruito dal primo sindaco N.H. Greene. Esso esiste ancora e fa attualmente parte del \"Ritzville Historic District\".\nDopo la ricostruzione successiva all'incendio, Ritzville divenne citt\u00e0 nel 1888 e fu ufficialmente riconosciuta citt\u00e0 il 17 luglio 1890 dopo che Washington divenne uno Stato. Il primo istituto bancario, la \"Adams County Bank\" (pi\u00f9 tardi \"First National Bank\") apr\u00ec nel mese di aprile 1891. Dopo un altro incendio del centro nel 1894, venne realizzato un sistema di acquedotto per una spesa di $ 20.000. Il primo tribunale permanente della Contea di Adams venne costruito nel 1892.\nDopo la depressione del 1893, terminata nel 1898, Ritzville and\u00f2 incontro ad un altro boom, con una forte richiesta di costruzioni. Venne installato un servizio telefonico nell'agosto del 1899 e per la fine del secolo la popolazione super\u00f2 i 1.200 abitanti. Si giunse finalmente ad avere un servizio di vigili del fuoco volontari nel 1901, con l'acquisto degli equipaggiamenti finanziato dai cittadini. Sempre nel 1901, Ritzville ricevette il titolo di maggior luogo di spedizione di grano di tutto il mondo. Fra l'agosto di quell'anno e l'agosto 1902, circa 1.967.725 quintali di grano vennero portati nei magazzini di Ritzville per la spedizione e vennero spediti 1.990 vagoni ferroviari di grano e farina. Questi numeri sarebbero stati superati nel 1902. Il 17 gennaio 1902, Ritzville venne elettrificata per la prima volta, con una dinamo alimentata a vapore. Nel 1903 venne istituita una Camera di commercio e l'anno successivo il palazzo di giustizia venne raddoppiato. La citt\u00e0 ricevette una biblioteca Carnegie nel 1907, l'unica della Contea. Essa \u00e8 una biblioteca aperta ancora oggi.\nAi tempi della grande depressione, la crescita rallent\u00f2 e Ritzville divenne una piccola citt\u00e0. Negli anni 1960 venne costruita la Interstate 90 a sud della citt\u00e0, sostituendo la U.S. Route 10 e portando il traffico fuori dal centro della citt\u00e0. Il blocco dello sviluppo della citt\u00e0 da allora ha aiutato a contribuire al suo fascino, aiutando il formarsi del Ritzville Historic District nel 1990.\nDiversi anni fa, il primo Starbucks Coffee venne inaugurato a Ritzville accanto alla Interstate 90. 1990."}
{"id": "3794578", "revid": "767487", "url": "https://it.wikipedia.org/wiki?curid=3794578", "title": "Maouhoub Ghazouani", "text": "Carriera.\nPartecip\u00f2 con la nazionale del al , gioc\u00f2 inoltre per l'Association Sportive des Forces Arm\u00e9es Royales. \u00c8 stato il primo calciatore a essere espulso nella storia dei giochi olimpici. Il provvedimento gli fu comminato dall'arbitro turco Do\u011fan Babacan durante la partita con la ."}
{"id": "3794579", "revid": "729019", "url": "https://it.wikipedia.org/wiki?curid=3794579", "title": "Isole Burunnye", "text": "Le isole Burunnye (in russo \u041e\u0441\u0442\u0440\u043e\u0432\u0430 \u0411\u0443\u0440\u0443\u043d\u043d\u044b\u0435, \"ostrova Burunnye\", in italiano \"isole della risacca\") sono un gruppo di isole russe che fanno parte dell'arcipelago di Severnaja Zemlja e sono bagnate dal mare di Kara.\nAmministrativamente fanno parte del distretto di Tajmyr del Territorio di Krasnojarsk, nel Distretto Federale Siberiano.\nGeografia.\nLe isole sono situate 5,3\u00a0km a sud della costa sud-orientale dell'isola della Rivoluzione d'Ottobre, poco prima dell'ingresso meridionale dello stretto di \u0160okal'skij (\u041f\u0440\u043e\u043b\u0438\u0432 \u0428\u043e\u043a\u0430\u043b\u044c\u0441\u043a\u043e\u0433\u043e, \"proliv \u0160okal'skogo\").\nSi tratta di due isole, senza nome individuale, distanti circa 600\u00a0m l'una dall'altra. L'isola settentrionale \u00e8 la pi\u00f9 vicina all'isola della Rivoluzione d'Ottobre, ed \u00e8 lunga 400\u00a0m.\nL'isola meridionale misura 600\u00a0m di lunghezza.\nLe coste di entrambe sono lisce e piatte e non ci sono rilievi significativi."}
{"id": "3794583", "revid": "1725819", "url": "https://it.wikipedia.org/wiki?curid=3794583", "title": "Top Calcio 24", "text": "Top Calcio 24 \u00e8 una televisione all-news calcistica prodotta dal gruppo televisivo Mediapason. Il canale tratta principalmente argomenti riguardanti Juventus, Milan, Inter e in misura secondaria, anche di Napoli, Lazio e Roma, visto che trasmetteva in varie regione italiane.\nStoria.\nTop Calcio 24 nasce in concomitanza dello switch over lombardo, a maggio 2010, e in poco meno di un anno si afferma tra le pi\u00f9 importanti TV regionali della Lombardia: .\nCome Telelombardia, Antennatre, Videogruppo, Top Planet e Milanow, l'emittente fa parte del gruppo Mediapason.\nPi\u00f9 di 20 giornalisti lavorano sui contenuti del canale per fornire aggiornamenti in diretta attraverso notiziari, talk show e breaking news.\nDal 24 dicembre 2013 al 17 aprile 2016 Top Calcio 24 \u00e8 stato trasmesso in simulcast ogni giorno dalle 2:00 alle ore 19:00 sul canale Winga TV (canale 63 del digitale terrestre).\nDal 14 marzo 2016 il canale sbarca anche sul canale 62 del digitale terrestre con una programmazione leggermente differente dal canale distribuito a livello locale. La pubblicit\u00e0 di Top Calcio, nella versione nazionale sul canale 62 nel multiplex Rete A2 e streaming mondiale su YouTube, si differenzia da quella di Top Calcio 24 distribuito nei mux regionali che coprono Lombardia, Piemonte Occidentale, Parma e provincia; al posto della pubblicit\u00e0 nazionale vanno in onda spot su attivit\u00e0 commerciali lombarde.\nDal 1\u00ba aprile 2016 il canale \u00e8 visibile 24 ore su 24 sul canale 62 del digitale terrestre in tutta Italia.\nDal 15 novembre 2017 viene trasmessa anche una copia sul canale 152 denominata Mondo Calcio.\nDalle 8:00 del 1\u00ba dicembre 2017 il canale in versione nazionale trasloca dal canale 62 lasciandolo a Fight Network, tornando nuovamente a trasmettere, solo fino al 1\u00ba gennaio 2018, dalle 2 alle 19 su LeoVegas TV al canale 63 e dalle 19 alle 2 anche su Mondo Calcio. Dal 22 dicembre 2017 trasmette 24 ore su 24 su Mondo Calcio.\nDal 2 febbraio 2018, il canale ha iniziato a trasmettere in alta definizione, in chiaro (FTA), via satellite Hotbird 13\u00b0 Est.\nDal 28 marzo 2018, il canale \u00e8 visibile alta definizione anche su Tiv\u00f9sat alla posizione 57.\n, non \u00e8 pi\u00f9 visibile sulla piattaforma Tiv\u00f9sat, ma \u00e8 visibile oltre che in DTT, solo in streaming.\nIl 9 gennaio 2022 il canale ha cessato le trasmissioni sul digitale terrestre a livello nazionale sul canale 152, mentre rimane visibile sul digitale terrestre a livello locale in Lombardia e in Piemonte rispettivamente sui canali 114 e 94 e poi solo in streaming.\nAscolti.\nShare giorno medio mensile target 4+ di Top Calcio 24 (nazionale)"}
{"id": "3794584", "revid": "767487", "url": "https://it.wikipedia.org/wiki?curid=3794584", "title": "Mohammed Hazzaz", "text": "Carriera.\nPartecip\u00f2 con la nazionale del Marocco al mondiale 1970 e alle olimpiadi del 1972, gioc\u00f2 inoltre per il Maghreb Association Sportive de F\u00e8s."}
{"id": "3794587", "revid": "729019", "url": "https://it.wikipedia.org/wiki?curid=3794587", "title": "Rocky Johnson", "text": "Molto popolare negli anni settanta e ottanta, \u00e8 anche noto per essere il padre dell'attore e wrestler Dwayne \"The Rock\" Johnson. Nel corso della sua carriera nel wrestling ha vinto il NWA Georgia Heavyweight Championship e l'NWA Southern Heavyweight Championship (Memphis version), oltre a vincere molti altri titoli.\nAssieme a Tony Atlas, Johnson \u00e8 stato un componente del primo tag team di colore a vincere il WWF Tag Team Championship nella World Wrestling Federation.\nPrimi anni.\nWayde Douglas Bowles \u00e8 nato in Canada, pi\u00f9 precisamente ad Amherst, nella Nuova Scozia, dove \u00e8 cresciuto, quarto di cinque figli di Lillian e di Henry James Bowles. All'et\u00e0 di 16 anni si trasfer\u00ec a Toronto, nell'Ontario, dove ha iniziato a praticare il wrestling e ha lavorato come camionista. Inizialmente fu addestrato per essere un pugile e combatt\u00e9 con atleti del calibro di Muhammad Ali e George Foreman, ma era sempre affascinato dal wrestling.\nCarriera nel wrestling.\nNational Wrestling Alliance.\nJohnson ha iniziato la sua carriera come wrestler a met\u00e0 degli anni sessanta. Nel 1970 ha lottato in diversi match per l'NWA World Heavyweight Championship nella National Wrestling Alliance contro gli allora campioni Terry Funk e Harley Race, ma \u00e8 nella divisione tag team che ha ottenuto maggiori successi, vincendo diversi titolo regionali tag team nella NWA. Ha anche lottato mascherato con il ring name di Sweet Ebony Diamond.\nWorld Wrestling Federation.\nNel 1983 fu reclutato dalla World Wrestling Federation, dove ebbe delle faide con Don Muraco, Greg Valentine, Mike Sharpe, Buddy Rose e Adrian Adonis. Ha poi formato un tag team con Tony Atlas e i due sconfissero i Wild Samoans (Afa e Sika), per il WWF Tag Team Championship il 15 novembre 1983. Furono il primo tag team di colore a vincere tale titolo ed erano collettivamente conosciuti come \"The Soul Patrol\".\nRitiro.\nDopo il ritiro nel 1991, insieme a Pat Patterson, addestr\u00f2 suo figlio Dwayne a lottare. Mentre inizialmente era riluttante all'ingresso di suo figlio nel mondo del wrestling perch\u00e9 sapeva che era estremamente difficile, accett\u00f2 di allenare il figlio con la condizione che non si sarebbe mai trattenuto. Johnson \u00e8 stato fondamentale per la formazione di Dwayne (poi ribattezzato Rocky Maivia, collegamento tra il nome del padre e il cognome del nonno). Inizialmente Johnson era presente durante i match del figlio, salendo sul ring per aiutarlo dopo che quest'ultimo venne attaccato da The Sultan e The Iron Sheik a WrestleMania XIII. Johnson non \u00e8 stato pi\u00f9 visto dopo il flop del personaggio di Rocky Maivia, ma suo figlio raggiunse la popolarit\u00e0 con il nome di The Rock.\nJohnson \u00e8 stato assunto come allenatore per il vivaio della WWE a inizio 2003, ma \u00e8 stato licenziato nel maggio dello stesso anno. Il 25 febbraio 2008 \u00e8 stato annunciato come candidato per la WWE Hall of Fame insieme al suocero Peter Maivia. I due sono stati inseriti nella Hall of Fame il 29 marzo 2008 da suo figlio Dwayne. Una settimana prima, il 22 marzo, Johnson combatt\u00e9 il suo ultimo match a Toronto per la Wrestling Stranglehold.\nNei primi giorni del 2020 Johnson inizi\u00f2 a sentirsi male ma, probabilmente sottovalutando i sintomi, decise di non farsi dei controlli pi\u00f9 approfonditi. L'ex pugile e wrestler scomparve il 15 gennaio dello stesso anno.\nVita privata.\nJohnson spos\u00f2 la figlia di Peter Maivia, Ata Maivia. Ata incontr\u00f2 Rocky dopo che Maivia e Johnson combatterono insieme in tag team match. Maivia disapprovava la relazione, non per qualcosa di personale contro Johnson, ma a causa del suo lavoro. La coppia ebbe una figlia, Wanda, nel 1967, e un figlio, Dwayne, nel 1972.\nJohnson viveva a Davie, in Florida, con la moglie Ata, ma poi divorzi\u00f2. Egli ha anche altri due figli. Johnson fu il primo non-samoano a essere nominato \"grande capo\". Il suo titolo \u00e8 Tafiaiafi High Chief."}
{"id": "3794589", "revid": "767487", "url": "https://it.wikipedia.org/wiki?curid=3794589", "title": "Jalili Fadili", "text": "Carriera.\nPartecip\u00f2 con la nazionale del Marocco al mondiale 1970, gioc\u00f2 inoltre per l'Association Sportive des Forces Arm\u00e9es Royales."}
{"id": "3794590", "revid": "767487", "url": "https://it.wikipedia.org/wiki?curid=3794590", "title": "Jarir Houmane", "text": "Carriera.\nClub.\nGioc\u00f2 per il , smettendo nel 1975 per un brutto infortunio al ginocchio.\nNazionale.\nPartecip\u00f2 con la nazionale del Marocco al mondiale 1970, segnando il primo storico gol contro la .\nAllenatore.\nSmesso i panni del calciatore ha lavorato come tecnico sempre per il ."}
{"id": "3794591", "revid": "287204", "url": "https://it.wikipedia.org/wiki?curid=3794591", "title": "Rapporto sulla fede", "text": "Rapporto sulla fede \u00e8 un libro-intervista, scritto nel 1984 da Joseph Ratzinger (allora Prefetto della Congregazione per la dottrina della fede) e dallo scrittore e giornalista italiano Vittorio Messori.\nGenesi dell'opera.\nDopo \"Ipotesi su Ges\u00f9\" e \"Scommessa sulla morte\", Messori volle scandagliare la realt\u00e0 della Chiesa cattolica, che vedeva alla ricerca di un nuovo assetto istituzionale se non di nuovi, diversi contenuti di fede.\nOttenne di poter intervistare il cardinale Joseph Ratzinger, che papa Giovanni Paolo II aveva nominato capo dell'ex Sant'Uffizio (l'attuale Congregazione per la Dottrina della Fede). Mai prima di allora un \"Prefetto della Fede\" aveva ricevuto giornalisti.\nCos\u00ec, a partire dal Ferragosto del 1984, in tre giorni di colloqui, i due furono impegnati nella scrittura del libro, in un'ala del seminario di Bressanone. Anticipato in alcuni brani dalla rivista Jesus nel novembre dello stesso anno, fu pubblicato nella primavera successiva.\nReazioni.\nL'opera fu pubblicata dalle Edizioni San Paolo nel 1985. Nell'autunno di quell'anno si apriva il Sinodo mondiale dei vescovi, per ricordare i vent'anni dalla chiusura del Concilio Vaticano II.\nIl cardinal Ratzinger denunciava pericoli e difficolt\u00e0 presenti nella Chiesa, condannando teologie come quella detta \u201cdella liberazione\u201d. Gli ambienti clericali progressisti ebbero reazioni cos\u00ec vivaci che Messori dovette lasciare per qualche tempo Milano, ritirandosi in una casa lontana dalla citt\u00e0, senza lasciare indirizzo."}
{"id": "3794592", "revid": "1573940", "url": "https://it.wikipedia.org/wiki?curid=3794592", "title": "Agkistrodon", "text": "Agkistrodon \u00e8 un genere di serpenti crotalini appartenenti alla famiglia dei Viperidi, distribuiti tra il Nord America e la parte settentrionale della Costa Rica.\nTassonomia.\nIl genere comprende le seguenti specie:"}
{"id": "3794594", "revid": "318922", "url": "https://it.wikipedia.org/wiki?curid=3794594", "title": "Mohammed Houmane", "text": ""}
{"id": "3794596", "revid": "111892", "url": "https://it.wikipedia.org/wiki?curid=3794596", "title": "Crotalini", "text": ""}
{"id": "3794597", "revid": "111892", "url": "https://it.wikipedia.org/wiki?curid=3794597", "title": "Palisot de Beauvois", "text": ""}
{"id": "3794601", "revid": "1005847", "url": "https://it.wikipedia.org/wiki?curid=3794601", "title": "Elezioni parlamentari in Croazia del 1992", "text": "Le elezioni parlamentari in Croazia del 1992 si tennero il 2 agosto per il rinnovo del Sabor, dopo l'entrata in vigore della nuova Costituzione, approvata il 22 dicembre 1990.\nIn seguito all'esito elettorale, Hrvoje \u0160arini\u0107, espressione dell'Unione Democratica Croata, divenne Presidente del Governo.\nLegge elettorale.\nIn base alla legge elettorale promulgata nell'aprile 1992:"}
{"id": "3794602", "revid": "124123", "url": "https://it.wikipedia.org/wiki?curid=3794602", "title": "Grischa Niermann", "text": " Professionista dal 1996 al 2012, dal 2013 \u00e8 direttore sportivo per formazioni olandesi.\nCarriera.\nPassato professionista nel 1996 con il team Die Continentale-Olympia, gareggi\u00f2 poi per quattordici stagioni consecutive, dal 1999 al 2012, con la formazione olandese Rabobank. In carriera ottenne sette vittorie: una tappa alla Volta ao Algarve, una tappa e la classifica generale della Hessen-Rundfahrt nel 1998, una tappa e la classifica generale del Regio-Tour nel 1999, il Giro della Bassa Sassonia nel 2001 e una tappa al Regio-Tour nel 2008. Partecip\u00f2 inoltre a nove edizioni del Tour de France, a cinque della Vuelta a Espa\u00f1a e a tre del Giro d'Italia, oltre a cinque edizioni dei campionati del mondo Elite.\nAll'inizio della stagione 2013, dopo l'addio alle competizioni, \u00e8 divenuto direttore sportivo per il Rabobank Development Team, squadra olandese di categoria Continental. Nel 2017 assume la carica per la formazione maggiore, il Team Lotto NL-Jumbo."}
{"id": "3794609", "revid": "729019", "url": "https://it.wikipedia.org/wiki?curid=3794609", "title": "Sikorsky S-58", "text": "Il Sikorsky S-58 era un elicottero da trasporto prodotto dall'azienda statunitense Sikorsky Aircraft Corporation negli anni cinquanta e rimasto in servizio attivo sino alla fine degli anni settanta. Ultimo degli elicotteri con motore a pistoni prodotti in quantit\u00e0 dalla Sikorsky, l'S-58 fu un altro cavallo vincente della casa americana negli anni Cinquanta e diede prove evidenti delle sue capacit\u00e0 nel conflitto vietnamita.\nStoria.\nIl prototipo fu realizzato a seguito di una specifica della US Navy espressamente concepita per la lotta antisommergibile, pi\u00f9 avanzata dell'S-55, da impiegare a bordo di portaerei, uniche unit\u00e0 in quel periodo idonee ad imbarcare aeromobili. Designato XHSS-1, vol\u00f2 per la prima volta l'8 marzo 1954 e gi\u00e0 in settembre era pronto il primo esemplare di serie con il soprannome di Seabat nella versione hunter-killer, cio\u00e8 tanto con equipaggiamento di ricerca quanto di lotta antisom, con sonar, cariche di profondit\u00e0 e siluri autocercanti. Vennero realizzate due versioni dell'elicottero base: l'HSS-1 e l'HSS-1N, quest'ultima concepita nel ruolo \u201cognitempo\u201d ed era stata dotata di pi\u00f9 sofisticate apparecchiature per il volo IFR; questo tipo di elicottero era dotato di sonar AQS-4 e siluri Mk 43 da 10\". L'Aviazione dei Marines lo adott\u00f2 nel 1957 come Seahorse e l'Esercito nel 1955 come Choctaw nella versione di trasporto in grado di accogliere 16 uomini completamente equipaggiati oppure 1.350\u00a0kg di carico. I Marines ricevettero circa 500 S-58 in versione utilit\u00e0 (HUS-1 e 1A) e sottoversioni di questo modello furono fornite anche all'US Coast Guard con galleggianti per operazioni anfibie. Con l'unificazione delle sigle militari statunitensi nel 1962, la sigla divenne H-34A.\nIn tutto la Sikorsky costru\u00ec 1.821 esemplari della famiglia S-58, compresi i modelli civili, mentre la Sud Aviation in Francia ne produsse altri 135 per l'Arm\u00e9e de Terre e l'A\u00e9ronavale. La Westland inglese lo produsse su licenza con la designazione Wessex con la sostituzione del motore a pistoni con una turbina.\nSikorsky ha anche prodotto i corredi per la trasformazione di 146 esemplari in una particolare versione, S-58T, equipaggiata con una coppia di turbomotori Pratt &amp; Whitney Canada PT6 accoppiati in configurazione Twin Pac. Fra le forze aeree che hanno scelto l'elicottero S-34 nelle sue varie versioni vi sono quelle di Argentina, Germania Federale, Indonesia, Italia e Thailandia.\nCirca 200 esemplari civili e militari erano ancora in servizio nel mondo all'inizio del 2001.\nL'elicottero Sikorsky SH-34 nella Marina Militare.\nLa Marina Militare nel 1958 ordin\u00f2 alla Sikorsky i primi tre HSS-1 con l'approssimarsi dell'entrata in servizio dei primi due incrociatori portaelicotteri della classe \u201cDoria\u201d che vennero sbarcati a Brindisi il 10 marzo 1959 in contenitori di legno che dopo essere stati assemblati vennero trasferiti a Catania presso il 1\u00ba Gruppo, che nello stesso anno era stato trasferito da Augusta all'aeroporto di Fontanarossa; il terzo esemplare del primo lotto giunse in Italia solamente il 25 febbraio 1961, sbarcato a Napoli dalla portaerei USS Shangri-la, mentre i primi due HSS-1N assegnati in conto MDAP giunsero il 25 ottobre 1961 a Catania a bordo di una nave mercantile e gli altri quattro previsti consegnati nei primi mesi del 1962 e nello stesso anno venne cambiata la designazione dei velivoli con gli HSS-1 designati SH-34G e gli HSS-1N designati SH-34J, in conformit\u00e0 al Department of Defense degli Stati Uniti che il 6 luglio 1962 decise l'adozione di un sistema unificato per contraddistinguere il tipo ed il ruolo degli aerei e degli elicotteri della US Navy dell'USAF e dell'US Army.\nAl termine di questa prima fase la dotazione completa era di nove esemplari, costituiti da tre HSS-1 e sei HSS-1N, tutti identificati con ordine progressivo della matricola militare con numeri progressivi da 21 a 29; successivamente arrivarono altri due SH-34J mentre perso per incidente uno il terzo dei tre HSS-1, l'esemplare MM 80237, e nei primi mesi del 1964 venne adottata una nuova colorazione degli elicotteri e il sistema dell'identificazione ottica.\nLa caratteristica di questo elicottero maggiormente apprezzata dai piloti italiani, addestrati sugli AB-47, fu la capacit\u00e0 del mezzo a mantenere automaticamente l'hovering, poich\u00e9 quando i neo-piloti ed operatori della Marina Militare iniziarono ad esercitarsi negli anni cinquanta a bordo degli AB-57G/J erano costretti ad eseguire l'hovering\n manualmente.\nIl 31 ottobre 1964 una violenta tromba d'aria si abbatt\u00e9 sull'aeroporto di Catania interessando gli hangar del 1\u00ba Gruppo; particolarmente colpiti furono i Seabat, a causa di un corto circuito elettrico che innesc\u00f2 un incendio, le cui fiamme fusero letteralmente le leghe leggere di cui erano costituiti gli elicotteri, risparmiando solamente il motore. Dei dieci elicotteri Seabat in quel momento in dotazione alla Marina Militare solo due si salvarono, gli esemplari 4-04 (MM149082) e 4-05 (MM149083) perch\u00e9 imbarcati sul Doria, impegnato insieme alla nave trasporto truppe \"Etna\" nella crociera in Estremo Oriente mentre il 4-10 (MM150821) rimase danneggiato in maniera talmente estesa da essere sottoposto ad un lavoro esteso di ricostruzione in Belgio, venendo poi ricodificato 4-03 dopo il ritorno in servizio, per non lasciare buchi di numerazione tra questo mezzo ed i rimpiazzi arrivati dagli Stati Uniti. La tromba d'aria colp\u00ec anche l'hangar dell'Aeronautica Militare Italiana situato a fianco di quello dato in uso alla Marina Militare, distruggendo una sezione di S-2F Tracker della Marina olandese in quel periodo rischierata a Catania per operare con l'87\u00ba Gruppo. Subito dopo la catastrofe furono immediatamente donati dagli Stati Uniti tre esemplari di SH-34G ritirati direttamente dal ponte di volo della portaerei Saratoga all'ancora nel Golfo di Napoli chiamati \u201cCalmieri\u201d dagli equipaggi per le loro condizioni di volo particolarmente usurate, privati delle apparecchiature antisom e utilizzati per compiti di ricerca e soccorso sulle portaerei americane, che presero la codifica da 4-06 a 4-08 e rimasero in servizio per poco tempo in quanto non considerati allo stesso standard degli altri esemplari e perch\u00e9 provati da un'attivit\u00e0 molto intensa con la Marina degli Stati Uniti e vennero affiancati ed in seguito sostituiti da altri sei elicotteri SH-34J nuovi di fabbrica codificati da 4-09 a 4-14, che gli Stati Uniti cedettero, per colmare le perdite, tra il 1964 ed il 1967.\nA partire dall'autunno 1969 con l'arrivo a Catania dei pi\u00f9 moderni SH-3D Sea King i Seabat vennero progressivamente trasferiti presso il 5\u00ba Gruppo elicotteri che era stato costituito presso la nuova base elicotteri della Marina di Luni - Sarzana in provincia di La Spezia. Il Gruppo con l'arrivo dei Seabat, non pi\u00f9 validi per l'impiego come mezzi antisommergibili, inizi\u00f2 un periodo di collaborazione con il COMSUBIN e con il Battaglione \"Sam Marco\"; con la rimozione degli apparati antisommergibile ormai obsoleti, i Seabat vennero trasformati in elicotteri da trasporto per gli incursori del COMSUBIN e per gli uomini del \"San Marco\" per i quali venne modificata agli inizi del 1971 la poppa dell\"Andrea Bafile\" per imbarcare stabilmente almeno due di questi elicotteri, che operarono fino al 30 giugno 1979, data della radiazione definitiva degli ultimi tre velivoli in servizio."}
{"id": "3794612", "revid": "115533", "url": "https://it.wikipedia.org/wiki?curid=3794612", "title": "Sikorski H-34", "text": ""}
{"id": "3794613", "revid": "11959", "url": "https://it.wikipedia.org/wiki?curid=3794613", "title": "Consiglio del Comando della Rivoluzione Egiziano", "text": ""}
{"id": "3794615", "revid": "1232112", "url": "https://it.wikipedia.org/wiki?curid=3794615", "title": "Giampaolo Fabrizio", "text": "Biografia.\nDopo gli esordi teatrali nel 1975, entra a far parte nel 1979 della compagnia teatrale, in quell'anno formatasi, di Mario Scarpetta, allestendo alcune commedie del celebre bisnonno quali \u00ab'O scarfalietto\u00bb, \u00abTre pecore viziose\u00bb e \u00ab'O miedeco dei pazzi\u00bb. L'avventura dur\u00f2 solo tre anni, anche se seguita da grande successo, dato l'elevato costo per l'allestimento e la pubblicizzazione degli spettacoli. Dal 1984 al 1987 fece parte, assieme a Silvio Vannucci e Liliana Eritrei, del trio La Tresca, partecipando alle trasmissioni televisive \"Premiatissima\" e \"Grand Hotel\" su Canale 5. Nel 1987 form\u00f2 con Carlo Conversi e Silvia Nebbia il trio \"La Trappola\", esibendosi in \"Bella d'estate\" e \"Chi tiriamo in ballo\" su Rai 2; proprio durante il periodo trascorso in Rai nacque il suo personaggio pi\u00f9 conosciuto, ovvero l'imitazione parodistica di Bruno Vespa.\nDal 1990 al 1992 partecip\u00f2 alla trasmissione sportiva \"Calciomania\" su Italia 1 conducendo la pseudo-rubrica \"TG Vesport\" nei panni del finto Bruno Vespa, per poi passare a lavorare a Telemontecarlo nei programmi \"Galagoal\" e \"Cocktail di scampoli\". e \"Cocktail di scampoli\".\nDal 2005 fa parte della squadra di \"Striscia la notizia\", in cui si esibisce con le sue imitazioni di Bruno Vespa (meglio noto come \"il Vespone\").\nNel 2011 ha interpretato il ruolo di Ciccio Dop nel film di Edoardo De Angelis \"Mozzarella Stories\"."}
{"id": "3794616", "revid": "298229", "url": "https://it.wikipedia.org/wiki?curid=3794616", "title": "Starrcade 1986", "text": "Starrcade (1986): Night of the Skywalkers \u00e8 stato il quarto evento annuale \"Starrcade\". Si svolse il 27 novembre 1986 al Greensboro Coliseum di Greensboro, Carolina del Nord e al The Omni di Atlanta, Georgia.\nIl main event dello show fu l'incontro tra il campione NWA World Heavyweight Ric Flair e il campione NWA United States Nikita Koloff in un raro per l'epoca \"champion-vs-champion match\". L'evento si tenne in due location diverse come in occasione della passata edizione. In ogni location furono combattuti 6 match; al Greensboro Coliseum il main event fu uno steel cage match tra The Rock 'n' Roll Express (Ricky Morton &amp; Robert Gibson) contro Anderson Brothers (Arn &amp; Ole Anderson) per i titoli NWA World Tag Team Championship. Altro match notevole fu The Road Warriors contro The Midnight Express in uno Scaffold Match (che rimase celebre a posteriori per il reale infortunio occorso al manager Jim Cornette).\nEvento.\nL'edizione 1986 di \"Starrcade\" si svolse in due location separate, il Greensboro Coliseum in Carolina del Nord e il The Omni di Atlanta. Gli show furono trasmessi in diretta. I vari match furono mostrati alternando le location, si inizi\u00f2 con la vittoria di Tim Horner &amp; Nelson Royal su Rocky &amp; Don Kernodle al Greensboro Coliseum, per poi passare al primo match al The Omni, cos\u00ec via fino allo scontro tra Ric Flair e Nikita Koloff nel main event al The Omni. L'alternanza nella trasmissione dei match, permise ai tecnici di montare la gabbia d'acciaio nel Greensboro Coliseum per il tag team match tra The Rock 'n' Roll Express e Anderson Brothers mentre gli spettatori di Atlanta assistevano al match tra The Road Warriors e The Midnight Express.\nI Road Warriors vinsero lo \"Skywalkers\" scaffold match gettando sia Bobby Eaton che Dennis Condrey gi\u00f9 dal ponteggio, facendoli precipitare sul ring sottostante. Quando il manager Paul Ellering insegu\u00ec Jim Cornette sul ponteggio; Cornette cadde da esso e sub\u00ec un infortunio reale alle ginocchia. Big Bubba Rogers avrebbe dovuto afferrarlo in tempo prima che atterrasse, ma Rogers non ci riusc\u00ec. Cornette atterr\u00f2 male e dovette essere portato fuori dal ring. Road Warrior Hawk lott\u00f2 nel match pur avendo una gamba rotta, infortunio che si era procurato un mese prima durante un match in Giappone."}
{"id": "3794619", "revid": "110157", "url": "https://it.wikipedia.org/wiki?curid=3794619", "title": "Aristotele e il giavellotto fatale", "text": "Aristotele e il giavellotto fatale \u00e8 un romanzo giallo del 1980 di Margaret Doody. \u00c8 ambientato nell'Atene del IV secolo a.C.\nTrama.\nAristotele visita con il fedele amico e discepolo Stefanos una scuola di Atene durante un giorno di pioggia; il cappello che porta e che non gli permette di sentire bene risulter\u00e0 determinante per la risoluzione del caso di omicidio al quale si trover\u00e0 casualmente ad assistere.\nMentre gli allievi si stanno esercitando nella palestra al lancio del giavellotto, uno di questi colpisce ed uccide un compagno nonostante le grida di avvertimento degli altri giovani. Il fatto che tra le due famiglie non corressero buoni rapporti e le rivalit\u00e0 agonistiche e caratteriali tra i due giovani, cos\u00ec come emergono dagli interrogatori dei ragazzi guidati da Aristotele fanno emergere alcuni dettagli inspiegabili e sospettare che l'omicidio non sia stato casuale. Ma Aristotele scagioner\u00e0 l'indiziato e indicher\u00e0 il colpevole in un altro giovane che ha scelto l'ordine di tiro del giavellotto tra i compagni, in modo da non essere tra i sospettati e ha suggerito al defunto di chiudersi le orecchie con la cera come rimedio per il dolore d'orecchio. Egli in questo modo non ha sentito le grida dei compagni e non si \u00e8 reso conto che non era ancora il suo turno di riprendere il giavellotto, come l'assassino gli ha subdolamente suggerito."}
{"id": "3794621", "revid": "228587", "url": "https://it.wikipedia.org/wiki?curid=3794621", "title": "Promotore", "text": ""}
{"id": "3794624", "revid": "300067", "url": "https://it.wikipedia.org/wiki?curid=3794624", "title": "Via\u010deslav Kravtsov", "text": ""}
{"id": "3794625", "revid": "47767", "url": "https://it.wikipedia.org/wiki?curid=3794625", "title": "Dmitrij Zabir\u010denko", "text": ""}
{"id": "3794626", "revid": "521302", "url": "https://it.wikipedia.org/wiki?curid=3794626", "title": "Oleg Saltovec", "text": ""}
{"id": "3794629", "revid": "1494169", "url": "https://it.wikipedia.org/wiki?curid=3794629", "title": "Laurenzio (disambigua)", "text": ""}
{"id": "3794630", "revid": "1702319", "url": "https://it.wikipedia.org/wiki?curid=3794630", "title": "Duomo di Xanten", "text": "Il duomo di Xanten, o duomo di San Vittore, \u00e8 il pi\u00f9 importante edificio di culto cattolico di Xanten, una citt\u00e0 storica del Basso Reno, in Germania. \u00c8 considerata la chiesa pi\u00f9 grande fra Colonia e il mare. Nel 1936 fu dichiarata basilica minore da papa Pio XI.\nNonostante la chiesa non sia mai stata sede di un vescovo, talvolta \u00e8 chiamata impropriamente cattedrale.\nLa chiesa \u00e8 dedicata a san Vittore di Xanten, un martire della Legione tebea giustiziato nel IV secolo nell'anfiteatro di Castra Vetera per essersi rifiutato di sacrificare agli dei romani. L'accampamento romano di Castra Vetera sorgeva nei pressi dell'odierna localit\u00e0 di Birten. Secondo la tradizione, l'imperatrice Elena recuper\u00f2 le ossa di Vittore e dei suoi compagni ed eresse una cappella in loro onore. Durante un moderno scavo archeologico fu rinvenuta una cella memoriae del IV secolo.\nStoria.\nNel IV secolo era un luogo di sepoltura, come testimoniato dal ritrovamento archeologico nel 1936 di una tomba doppia, contenente le ossa di due uomini. Nel VI secolo il vescovo di Colonia Everigisilo costru\u00ec un oratorio in pietra. Nel 752 esisteva una chiesa carolingia con un coro rettangolare. In questo periodo attorno alla chiesa sorse un complesso monastico cinto da mura, una vera citt\u00e0 nella citt\u00e0. Lo stesso nome della citt\u00e0, Xanten, deriva dal fatto che la chiesa fu costruita sulle tombe dei santi martiri (\"ad Sanctos\"). All'inizio del IX secolo fu eretta una nuova chiesa carolingia, ma appena qualche decennio pi\u00f9 tardi fu intrapresa la costruzione di una chiesa a tre navate, distrutta dai normanni nell'863. Nel 967 fu costruita una nuova chiesa in stile romanico-ottoniano, consacrata dal vescovo di Colonia Folkmar. Questa chiesa fu ristrutturata pi\u00f9 volte nel corso dell'XI e XII secolo. Nel 1213 fu aggiunto il coro occidentale.\nLa prima pietra dell'attuale basilica fu posta nel 1263 da Friedrich e Corrado di Hochstaden, due fratelli rispettivamente arcidiacono di Xanten e arcivescovo di Colonia.\nLa costruzione si protrasse per 281 anni. Nel 1437 fu terminata la parte orientale fino allo \"jub\u00e9\" e fra il 1483 e il 1519 fu costruita la parte occidentale con raccordo al coro occidentale della precedente chiesa romanica e fu terminata con la dedicazione della cappella dello Spirito Santo nel 1544.\nDal punto di vista della giurisdizione ecclesiastica, il duomo era il centro dell'arcidiaconato di Xanten e il prevosto del capitolo reclamava la sua autonomia nei confronti dell'arcivescovo di Colonia. L'autonomia fu garantita dall'esenzione della giurisdizione vescovile, che si mantenne fino alla secolarizzazione di epoca napoleonica (1802).\nNegli anni trenta del XX secolo furono intrapresi scavi archeologici che portarono alla scoperta della tomba doppia del IV secolo e alla costruzione di una cripta consacrata dal vescovo Clemens August von Galen nel 1936.\nLa chiesa sub\u00ec ingenti danni a causa dei bombardamenti alleati durante la Seconda guerra mondiale: la parte superiore della torre settentrionale croll\u00f2 su s\u00e9 stessa. Tuttavia, gli arredi e le vetrate erano stati precedentemente rimossi e furono salvati dalla distruzione. La ricostruzione ebbe inizio nel 1947 e fu portata a termine nel 1966. In questa occasione la cripta \u00e8 stata dedicata ai nuovi martiri, quelli della violenza nazionalsocialista.\nDescrizione.\nLa pianta \u00e8 a cinque navate e l'edificio \u00e8 in stile gotico. A differenza di molte cattedrali dell'epoca San Vittore \u00e8 priva di un deambulatorio, al posto del quale \u00e8 una coppia gemella di cappelle collegata direttamente al presbiterio, come nella \"Liebfrauenkirche\" di Treviri.\nIl Coro.\n\u00c8 chiuso, sul fondo, dall'abside aperta da belle vetrate realizzate fra il XIV e il XVI secolo. Gli stalli del coro, romanici, risalgono al 1240 circa e un banco in pietra al 1300.\nL'altar maggiore ha le caratteristiche dell'altare gotico ligneo dell'Europa settentrionale. Risale al 1529 ed \u00e8 opera dell'ebanista di Colonia W. von Roermond e del pittore Bartholom\u00e4us Bruyn che, nel 1534, vi ha raffigurato il ciclo delle \"Leggende dei martiri Vittore ed Elena\". Al centro dell'altare trova posto il reliquiario gotico di san Vittore, una cassa decorata con gemme che risale al 1128, la pi\u00f9 antica opera di questo tipo in Renania. L'altare nel suo complesso \u00e8 considerato il capolavoro del primo Rinascimento renano.\nDi fronte all'altare, una parasta tardo-gotica in bronzo attraversa tutta la larghezza del coro e funge da enorme candeliere. Quest'opera, unica nel suo genere, venne realizzata nel 1501 da Jehan Aert van Tricht.\nTra il 1396 e il 1400 fu costruito lo \"jub\u00e9\" che separava il presbiterio con l'altare dal resto della chiesa. Lo \"jub\u00e9\" fu demolito all'epoca della secolarizzazione con l'intervento di Karl Friedrich Schinkel nel 1815.\nGli altari.\nNella chiesa sono presenti altri ventiquattro altari. Fra gli altari rinascimentali, costruiti fra il XV secolo e il XVI secolo, i pi\u00f9 importanti sono l'altare dei Martiri (\"M\u00e4rtyreraltar\"), opera di scultori di Anversa del 1525, che mostra pannelli con scene della \"Passione di Cristo\" e della \"Vita di Maria\"; l'altare della Madonna (\"Marienaltar\"), costruito nel 1536 dal fiammingo Heinrich Douvermann e dotato di una predella raffigurante l'albero di Jesse, mostra scene della \"vita di Maria\"; l'altare di San Martino (\"Martinusaltar\"), costruito nel 1477 con una statua del santo eponimo e l'altare di Sant'Antonio (\"Antoniusaltar\"), ancona intagliata e dipinta intorno al 1500, con le statue di Santa Maria Maddalena e Sant'Antonio.\nNotevoli sono pure gli altari barocchi, fra cui quello di Sant'Elena (\"Helenaaltar\") e quello di San Mattia (\"Matthiasaltar\").\nSculture.\nSui pilastri della navata centrale sono poste 28 statue in pietra, scolpite intorno all'anno 1300, tra cui un'\"Annunciazione\", \"Sant'Elena\" e \"San Vittore\". Del XV secolo sono le sculture dei \"Quattro Dottori della Chiesa\" e San Martino, San Cornelio, e ancora una volta il patrono San Vittore. Al XV e XVI secolo risalgono infine le sculture di San Cristoforo, dei Re Magi e della Madonna.\nOltre alla biblioteca monastica, la basilica ospita una delle pi\u00f9 importanti biblioteche religiose del Basso Reno.\nOrgani a canne.\nNella basilica si trovano tre organi a canne.\nLo strumento principale \u00e8 situato a pavimento, in posizione isolata al centro della prima campata della navata maggiore; venne realizzato dalla ditta Orgelbau Romanus Seifert &amp; Sohn nel 1973-1975. L'organo \u00e8 a trasmissione mista (meccanica per i manuali e il pedale, elettrica per i registri) ed ha 45 registri; la sua consolle dispone di tre manuali e pedale.\nNell'ultima campata del coro, a pavimento sulla destra, vi \u00e8 un secondo strumento, costruito nel 1964 dalla ditta Seifert. A trasmissione meccanica dispone di 13 registri su due manuali e pedale.\nNella chiesa vi \u00e8 inoltre un organo positivo della ditta Simon, risalente al 1983, a 6 registri,"}
{"id": "3794631", "revid": "73843", "url": "https://it.wikipedia.org/wiki?curid=3794631", "title": "Coro delle Egadi", "text": "Il Coro delle Egadi \u00e8 uno storico gruppo di musica folclorica siciliana.\nStoria.\nNato a Trapani nel marzo 1935 in seno all'Opera Nazionale Dopolavoro su iniziativa di Giuseppe Parisi con l'obbiettivo di preservare e valorizzare la musica popolare in lingua siciliana. Di questo gruppo parlarono gi\u00e0 negli anni '30 e '40 anche alcuni giornali, tra cui l\"'Assabah\" e \"Il Corriere di Tunisi\" (giornali tunisini), \"Quest France\" e \"Saintes\" (giornali francesi), oltre ad diversi giornali e riviste italiane.. \u00c8 stato uno dei primissimi gruppi italiani di musica popolare, il secondo gruppo folklorico pi\u00f9 antico di Sicilia.\nI primi concerti ebbero come spettatori anche Benito Mussolini e Carlo Alberto di Savoia. Nel dopoguerra pass\u00f2 sotto la gestione dell'ENAL.\nIl gruppo nel dopoguerra venne invitato alla presentazione della Fiat 600 e alla trasmissione RAI \"L'ora dell'agricoltore\". Nei vari anni si \u00e8 esibito anche al Teatro Adriano di Roma, in molte parti d' Italia, e in numerose tourn\u00e9e all'estero, in particolare in Tunisia, Francia, Marocco, Polonia, Jugoslavia, Paesi Bassi.\nNel 1961 fu scelto a rappresentare la Sicilia in occasione delle celebrazioni del Centenario dell'Unit\u00e0 d'Italia. Nel 1984 si esib\u00ec anche ai Giochi della XXIII Olimpiade. A quei tempi era composto da 35 elementi.\nTra i suoi direttori vi furono il maestro Giuseppe Reina (primo violino al Teatro Massimo Vittorio Emanuele di Palermo), Giacomo Basciano, Settimo Bulgarella, Enzo Basciano ed altri.\nNel 1985 fu pubblicato un libro sui 50 anni della fondazione.\nNel 2000 sotto la presidenza di Roald Vento, in occasione del 65\u00ba anniversario, ne fu pubblicato un altro.\nL'istituzione Coro delle Egadi, in seguito alle varie frantumazioni associative che hanno coinvolto generazioni di componenti, ha dato origine nel corso degli anni a numerosi gruppi di musica folcloristica nel trapanese, molti dei quali tuttora operanti.\nIl gruppo, dopo il fallimento che ha investito l'associazione nei primi anni 2000, \u00e8 tornato nel 2011 ad operare sotto nuova amministrazione.."}
{"id": "3794634", "revid": "1272592", "url": "https://it.wikipedia.org/wiki?curid=3794634", "title": "Betelgeuse (disambigua)", "text": ""}
{"id": "3794638", "revid": "76963", "url": "https://it.wikipedia.org/wiki?curid=3794638", "title": "Hitomi Watanabe", "text": "Biografia.\nHitomi entr\u00f2 nelle YeLLOW Generation nel 2002; con loro acquis\u00ec una grande notoriet\u00e0 usando il nomignolo , registrando e pubblicando in totale due album e nove singoli, prima del loro scioglimento nel 2006. Hitomi era la pi\u00f9 giovane delle tre cantanti, oltre che quella con minor spazio solista nei brani. Dopo lo scioglimento del gruppo Hitomi divenne un'attrice firmandosi col suo nome completo, , comparendo in film, fiction televisive e spot pubblicitari."}
{"id": "3794639", "revid": "729019", "url": "https://it.wikipedia.org/wiki?curid=3794639", "title": "Isole Beregovye", "text": "Le isole Beregovye (in russo \u041e\u0441\u0442\u0440\u043e\u0432\u0430 \u0411\u0435\u0440\u0435\u0433\u043e\u0432\u044b\u0435, \"ostrova Beregovye\", in italiano \"isole costiere\") sono un gruppo di isole russe che fanno parte dell'arcipelago di Severnaja Zemlja e sono bagnate dal mare di Kara.\nAmministrativamente fanno parte del distretto di Tajmyr del Territorio di Krasnojarsk, nel Distretto Federale Siberiano.\nGeografia.\nLe isole sono situate lungo la costa nord-occidentale dell'isola Bolscevica, nello stretto di \u0160okal'skij (\u041f\u0440\u043e\u043b\u0438\u0432 \u0428\u043e\u043a\u0430\u043b\u044c\u0441\u043a\u043e\u0433\u043e, \"proliv \u0160okal'skogo\") e nella parte settentrionale della baia Amba (\u0431\u0443\u0445\u0442\u0430 \u0410\u043c\u0431\u0430, \"buchta Amba\").\nSi tratta di due isole, chiamate semplicemente isola Bol'\u0161oj (grande) e isola Malyj (piccola), distanti circa 1 km l'una dall'altra.\nNon hanno rilievi significativi."}
{"id": "3794642", "revid": "155634", "url": "https://it.wikipedia.org/wiki?curid=3794642", "title": "Campionati mondiali di pugilato dilettanti 2011 - Pesi welter", "text": ""}
{"id": "3794644", "revid": "521302", "url": "https://it.wikipedia.org/wiki?curid=3794644", "title": "Danilo Kozlov", "text": ""}
{"id": "3794646", "revid": "521302", "url": "https://it.wikipedia.org/wiki?curid=3794646", "title": "Maksim Pustozvonov", "text": ""}
{"id": "3794651", "revid": "1654832", "url": "https://it.wikipedia.org/wiki?curid=3794651", "title": "Lucia Mascino", "text": "Biografia.\nLucia Mascino, parallelamente agli studi universitari presso la facolt\u00e0 di Scienze matematiche fisiche e naturali, consegue una formazione attoriale al Centro di ricerca e sperimentazione teatrale di Pontedera, finito il quale, abbandona l'universit\u00e0 per continuare solo il percorso d'attrice. \nLavora subito con il Teatro Settimo di Torino e subito dopo entra a far parte della Compagnia Giovani del Teatro Stabile delle Marche con Massimo Navone e Giampiero Solari. Nel 1999 e 2000 ha recitato a fianco di Piera Degli Esposti nello spettacolo \"La passione di Cristo\" per la regia di Antonio Calenda.\nDal 2000 al 2005 ha fatto parte della compagnia di Giorgio Barberio Corsetti, andando in scena in spettacoli tratti da Kafka, Ovidio e Buchner in Italia e in tourn\u00e9e europee. Nel 2001 \u00e8 stata selezionata per partecipare alla scuola di alta formazione \u00c9coles des Ma\u00eetres con J.l.Martinelli su \u010cechov e ha lavorato ancora su Cechov con il regista e pedagogo russo Anton Milenin. Negli anni seguenti \u00e8 stata diretta, tra gli altri, da Valerio Binasco e Giancarlo Cobelli. Nel 2007 ha vinto il premio dell'ETI Nuove sensibilit\u00e0 con lo spettacolo da lei scritto e interpretato insieme a Rebecca Murgi, \"Io sono internazionale\". Nel 2009 recita nell'Amleto di Filippo Timi, con il quale stringe un'importante collaborazione. Seguiranno gli spettacoli prodotti dal Teatro Franco Parenti di Milano, e scritti diretti e interpretati da Filippo Timi: \"Favola\", \"Romeo e Giulietta\", \"La sirenetta\" e \"Don Giovanni\". Nel 2014 partecipa alla maratona teatrale \"Ritratto di una Capitale. Ventiquattro scene di una giornata a Roma\" e nel 2015 a \"Candide\" di Mark Ravenhill, entrambi per la regia di Fabrizio Arcuri e prodotti dal Teatro Argentina di Roma. Nel 2018 \u00e8 Rosalind Franklin nello spettacolo \"Rosalind Franklin, il segreto della vita\" scritto da Annie Ziegler con la regia di Filippo Dini.\nNel 2019 prende parte allo spettacolo \"Bella figura\" scritto da Jasmine Reza e diretto da Roberto And\u00f2, prodotto dal Teatro Ambra Jovinelli di Roma. Nello stesso anno cura la composizione dello spettacolo \"Forse s'avess'io l'ale pi\u00f9 felice sarei\", su Giacomo Leopardi con il violoncellista Alessandro Culiani, presentato all'Istituto italiano di cultura a Parigi e al Salone del libro di Torino.\nDebutta in autunno 2019 con il monologo teatrale \"Smarrimento\" scritto e diretto da Lucia Calamaro e prodotto dal Teatro Stabile delle Marche.\nDal 2005 ha affiancato all'esperienza teatrale quella nel cinema e nella televisione. Nel 2008 recita in \"Un altro pianeta\" di Stefano Tummolini in concorso alle Giornate degli autori della Mostra internazionale d'arte cinematografica di Venezia e al Sundance Film Festival. Collabora in seguito con diversi registi italiani, tra cui Renato De Maria ne \"La prima linea\" (2009), Nanni Moretti in \"Habemus Papam\" (2011), Giuseppe Piccioni ne \"Il rosso e il blu\" (2012), Roberto And\u00f2 in \"Viva la libert\u00e0\" (2013), Sabina Guzzanti ne \"La trattativa\" (2013), Alessandro Rossetto in \"Piccola patria\" (2013), Marco Segato ne \"La pelle dell'orso\" (2016), Marco Danieli ne \"La ragazza del mondo\", film scelto alle Giornate degli autori alla Mostra internazionale d'arte cinematografica 2016. \u00c8 protagonista femminile nei film \"Fr\u00e4ulein - Una fiaba d'inverno\", opera prima di Caterina Carone (2016) e di \"Amori che non sanno stare al mondo\" di Francesca Comencini, film per il quale ha vinto il Premio Anna Magnani come attrice protagonista al Bifest di Bari 2018, ed \u00e8 stata candidata ai Globi d'oro 2018 e ai Nastri d'argento 2018 come miglior attrice protagonista.\nSempre nel 2018 esce \"Favola\", il film di Sebastiano Mauri tratto dall'omonimo spettacolo teatrale scritto e diretto da Filippo Timi. Per la sua interpretazione nel film riceve la candidatura ai Nastri d'argento 2019 come Migliore attrice in un film commedia, categoria per la quale \u00e8 candidata anche con il film \"La prima pietra\" di Rolando Ravello. Nel 2019 \u00e8 nel cast principale del film \"Ma cosa ci dice il cervello\" di Riccardo Milani, nella commedia di Laura Chiossone \"Genitori quasi perfetti\", ed \u00e8 tra i protagonisti del film di Massimo Venier \"Odio l\u2019estate\", accanto ad Aldo, Giovanni e Giacomo.\nIn televisione \u00e8 stata Chiara Guerrieri, la protagonista della serie scritta e diretta da Ivan Cotroneo \"Una mamma imperfetta\", vincitrice di un Nastro d'argento. Veste inoltre i panni di Vittoria Fusco, coprotagonista femminile accanto a Filippo Timi, della serie \"I delitti del BarLume\", scritta e diretta da Roan Johnson.\nIn \"Suburra - La serie\" \u00e8 Gabriella Santi, una parlamentare corrotta presente sia nella prima sia nella seconda stagione con la regia di Molaioli, Placido, Capotondi, Messina, serie prodotta da Netflix e Cattleya."}
{"id": "3794654", "revid": "521302", "url": "https://it.wikipedia.org/wiki?curid=3794654", "title": "Oleksandr Lokhmanchuk", "text": ""}
{"id": "3794655", "revid": "287204", "url": "https://it.wikipedia.org/wiki?curid=3794655", "title": "Arena (fiume)", "text": "L'Arena \u00e8 un fiume della Sicilia lungo circa 43 km, che nasce dalle fonti di Monte San Giuseppe, Monte Calemici e Monte di Pietralunga (nel territorio comunale di Vita) e sfocia nel mar Mediterraneo, in localit\u00e0 Mazara del Vallo.\nIl corso d'acqua \u00e8 denominato fiume Grande a monte, fiume Delia nel tratto centrale e Arena nel tratto finale. Lungo il suo sviluppo, il corso d'acqua non riceve affluenti di particolare rilievo, ma solo alcuni torrentelli, tra cui il canale di Butirro.\nNel tratto centrale del fiume, presso Castelvetrano, \u00e8 stata realizzata nel periodo 1954-1959 una diga in terra, che ha dato origine al serbatoio del lago Trinit\u00e0.\nNel suo percorso, il fiume attraversa i seguenti comuni, in ordine dalle sorgenti alla foce:"}
{"id": "3794656", "revid": "767487", "url": "https://it.wikipedia.org/wiki?curid=3794656", "title": "WWK Arena", "text": "WWK arena \u00e8 lo stadio di calcio di Augusta, in Germania, dove gioca abitualmente la squadra dell'Augusta.\nIl nome dello stadio \u00e8 stato storicamente legato a quello di uno sponsor: fino al 1\u00ba luglio del 2011 il nome dello stadio era infatti \"Impuls Arena\", poi mutato fino al 2015 in \"SGL Arena\""}
{"id": "3794664", "revid": "1543377", "url": "https://it.wikipedia.org/wiki?curid=3794664", "title": "Cronologia della metropolitana di Londra", "text": "La metropolitana di Londra inizialmente non era unita in quanto vi erano pi\u00f9 entit\u00e0 distinte che operavano su linee differenti (in particolare le pi\u00f9 operative furono la Metropolitan Railway, MR, e la Metropolitan District Railway, MDR). Solo dopo tutte le linee si uniranno in un'unica metropolitana, la \"London Underground\", operata da un ente chiamata Transport for London, spesso abbreviato in TfL.\nQuesta cronologia illustra date significanti nella storia della metropolitana e i nomi utilizzati per le stazioni sono quelli odierni (bisogna ricordare che molte stazioni hanno cambiato il loro nome durante il corso della storia).\nPremessa.\nQuesta cronologia fa largo uso delle sigle: per esempio, la Metropolitan Railway verr\u00e0 denominata MR e la Metropolitan District Railway verr\u00e0 chiamata MDR. Per facilitare la lettura della voce, sono riportati i significati delle sigle.\n1820-1839.\n1825\n1840-1849.\n1843\n1845\n1850-1859.\n1854\n1856\n1860-1869.\n1860\n1862\n1863\n1864\n1865\n1867\n1868\n1869\n1870-1879.\n1870\n1871\n1872\n1873\n1874\n1875\n1876\n1877\n1879\n1880-1889.\n1880\n1882\n1883\n1884\n1885\n1887\n1889\n1890-1899.\n1890\n1891\n1892\n1893\n1897\n1898\n1899\n1900-1909.\n1900\n1901\n1902\n1903\n1904\n1905\n1906\n1907\n1908\n1910-1919.\n1910\n1911\n1912\n1913\n1914\n1915\n1916\n1917\n1919\n1920-1929.\n1920\n1922\n1923\n1924\n1925\n1926\n1929\n1930-1939.\n1930\n1933\n1933\n1935\n1936\n1937\n1938\n1939\n1940-1949.\n1940\n1941\n1943\n1946\n1947\n1948\n1949\n1950-1959.\n1950\n1953\n1955\n1956\n1957\n1960-1969.\n1960\n1961\n1963\n1964\n1968\n1969\n1970-1979.\n1970\n1971\n1975\n1976\n1977\n1979\n1980-1989.\n1980\n1981\n1982\n1983\n1984\nUn incendio a Oxford Circus brucia le piattaforma della linea Victoria e danneggia quelle della Bakerloo.\n1986\n1987\n1990-1999.\n1990\n1991\n1994\n1995\n1998\n1999\n2000-2009.\n2002\n2003\n2005\n2006\n2007\n2008\n2009\n2011-?\n2011"}
{"id": "3794665", "revid": "1543377", "url": "https://it.wikipedia.org/wiki?curid=3794665", "title": "Campionato africano di calcio Under-23 2011", "text": "Il campionato africano di calcio Under-23 2011 \u00e8 stata la 1\u00aa edizione del Campionato africano di calcio Under-23. Originariamente doveva essere ospitato dall'Egitto dal 26 novembre al 10 dicembre 2011. Tuttavia, a meno di due mesi dall'inizio del torneo, le autorit\u00e0 egiziane decisero che il paese non avrebbe ospitato la manifestazione a causa dei gravi problemi di ordine pubblico che affliggevano l'Egitto in quei mesi. Cos\u00ec il 13 ottobre il Marocco fu scelto come paese ospitante.\nIl campionato serve anche come torneo qualificatorio ai Giochi Olimpici 2012. Le prime tre nazionali vengono infatti ammesse al torneo olimpico di calcio, mentre la quarta deve disputare uno spareggio contro la quarta del Preolimpico Asiatico.\nQualificazioni.\nPer decidere le nazionali aventi diritto a partecipare al campionato la CAF ha organizzato un torneo ad eliminazione diretta in tre fasi. Delle 53 federazioni calcistiche affiliate alla CAF, 39 hanno dato la loro adesione, e di esse 8 hanno ottenuto la qualificazione al campionato.\nFase a gironi.\n\"Orari locali (UTC)\"\nSe due o pi\u00f9 squadre concludono il girone a pari punti vengono presi in considerazione i seguenti criteri nel seguente ordine, tenendo presente che ogni criterio \u00e8 valido solo ed esclusivamente qualora quello immediatamente precedente non si riveli sufficiente.:"}
{"id": "3794667", "revid": "767487", "url": "https://it.wikipedia.org/wiki?curid=3794667", "title": "Columbia Basin", "text": "Il Columbia Basin, il bacino di drenaggio del Columbia, occupa una grande area della regione del Pacifico di nord-est del Nord America. Comunemente il termine viene riferito ad un'area pi\u00f9 piccola, generalmente la porzione di bacino nell'est dello Stato di Washington.\nL'uso del termine \"Columbia Basin\" nella Columbia Britannica generalmente viene riferito soltanto all'immediato bacino del Columbia e del fiume Kootenay escludendo quelli dei fiumi Okanagan, Kettle e Similkameen.\nDescrizione.\nIl Columbia Basin include la porzione di sud-est della provincia canadese della Columbia Britannica, gran parte dell'Idaho, Oregon e Stato di Washington, la parte occidentale del Montana, e piccole porzioni di Nevada, Utah e Wyoming. Lo spartiacque del drenaggio sud e sud-est confina con il drenaggio interno di nord del Great Basin. A nord-est della regione confina con i bacini dei fiumi Saskatchewan (Baia di Hudson) e Mackenzie (Mare di Beaufort), e a nord-ovest col bacino del Fraser. Il bacino si estende dalla sorgente del Columbia nelle Montagne Rocciose a est attraverso la Cascade Range fino al deflusso del fiume Columbia nell'Oceano Pacifico a ovest.\nIl fiume Columbia scarica pi\u00f9 acqua nell'oceano Pacifico rispetto ad ogni altro fiume del nord e sud America.. Lungo il suo corso di 2.040\u00a0km scorre attraverso quattro catene montuose: le Montagne rocciose, le Selkirks, Cascades e le montagne costiere. La corrente principale del Columbia nasce dal Lago Columbia nell'ovest delle Montagne Rocciose in Canada. Il suo maggiore affluente, il fiume Snake, va dalla sua sorgente nel Yellowstone National Park in Wyoming fino ad innestarsi nel Columbia. Quando Lewis e Clark esplorarono la regione nei primi anni del XIX secolo, enormi branchi di salmone tornavano a deporre le uova tutti gli anni. \"Le moltitudini di questo pesce sono quasi inconcepibili,\" scrisse Clark nell'autunno del 1805. A quel tempo, il Columbia ed i suoi affluenti fornivano un habitat fluviale incontaminato.\nUso comune.\nI residenti della zona circostante la confluenza del fiume Columbia e dello Snake, una regione centrata sull'area metropolitana delle Tri cities, usano il termine \"Columbia basin\" per riferirsi alla loro regione molto pi\u00f9 piccola. Questo utilizzo \u00e8 pi\u00f9 o meno sinonimo di Columbia Plateau o meno equivalente alla zona relativamente poco boschiva delimitata dalle Cascades, Blu Mountains, Montagne Wallowa e Montagne Rocciose e la Okanagan Highland. Questo senso del termine Columbia Basin ha ampliato il suo primo significato ai terreni irrigati dalla diga di Grand Coulee e il Progetto Columbia Basin per includere l'irrigazione di altri distretti come le valli Yakima e Walla Walla. Al suo centro vi \u00e8 il Pasco Basin, un'area grande circa il doppio, contenente l'Hanford Site."}
{"id": "3794668", "revid": "729019", "url": "https://it.wikipedia.org/wiki?curid=3794668", "title": "Isola Bol'\u0161oj (Isole Beregovye)", "text": "L'isola Bol'\u0161oj (in russo \u041e\u0441\u0442\u0440\u043e\u0432 \u0411\u043e\u043b\u044c\u0448\u043e\u0439, \"ostrov Bol'\u0161oj\", in italiano \"isola grande\") \u00e8 un'isola russa che fa parte dell'arcipelago di Severnaja Zemlja ed \u00e8 bagnata dal mare di Kara.\nAmministrativamente fa parte del distretto di Tajmyr del Territorio di Krasnojarsk, nel Distretto Federale Siberiano.\nGeografia.\nL'isola, che fa parte delle isole Beregovye, \u00e8 situata lungo la costa nord-occidentale dell'isola Bolscevica, nello stretto di \u0160okal'skij (\u041f\u0440\u043e\u043b\u0438\u0432 \u0428\u043e\u043a\u0430\u043b\u044c\u0441\u043a\u043e\u0433\u043e, \"proliv \u0160okal'skogo\") e nella parte settentrionale della baia Amba (\u0431\u0443\u0445\u0442\u044b \u0410\u043c\u0431\u0430, \"buchta Amba\").\n\u00c8 di forma ovale e si estende da sud-est a nord-ovest; \u00e8 pi\u00f9 grande della vicina isola Malyj e ha coste lisce e piatte. Non sono presenti rilievi importanti."}
{"id": "3794669", "revid": "767487", "url": "https://it.wikipedia.org/wiki?curid=3794669", "title": "The Scarlet Runner", "text": "The Scarlet Runner \u00e8 un serial muto del 1916 diretto da William P.S. Earle e Wally Van.\nEra un serial in dodici episodi, ogni episodio racconta una storia a s\u00e9 stante, relativa a una avventura di Christopher Race a bordo della sua fuoriserie, la \"Scarlet Runner\". Gli interpreti cambiano a ogni episodio, uniti tra di loro solo dalla presenza costante di Earle Williams, il protagonista.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla Greater Vitagraph (V-L-S-E), serial usc\u00ec nelle sale cinematografiche statunitensi il 2 ottobre 1916. Il film \u00e8 presumibilmente perduto."}
{"id": "3794670", "revid": "85053", "url": "https://it.wikipedia.org/wiki?curid=3794670", "title": "Marina militare colombiana", "text": ""}
{"id": "3794671", "revid": "85053", "url": "https://it.wikipedia.org/wiki?curid=3794671", "title": "Colombian Navy", "text": ""}
{"id": "3794672", "revid": "599013", "url": "https://it.wikipedia.org/wiki?curid=3794672", "title": "Juan Jos\u00e9 Estella Salas", "text": ""}
{"id": "3794673", "revid": "1043175", "url": "https://it.wikipedia.org/wiki?curid=3794673", "title": "Nazionale Under-23 di calcio del Giappone", "text": "La nazionale di calcio giapponese Under-23 \u00e8 la rappresentativa calcistica Under-23 del Giappone ed \u00e8 sotto il coordinamento della Japan Football Association.\nRosa attuale.\nElenco dei giocatori convocati da K\u014dichi Togashi per le partite di Qualificazioni Coppa d'Asia AFC Under-23 2022 contro la e l', rispettivamente del 26 e 28 ottobre 2021.\n\"Presenze e reti aggiornate al 28 ottobre 2021.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "3794675", "revid": "461603", "url": "https://it.wikipedia.org/wiki?curid=3794675", "title": "Juan Jos\u00e9 Estella", "text": ""}
{"id": "3794676", "revid": "461603", "url": "https://it.wikipedia.org/wiki?curid=3794676", "title": "Juan Estella", "text": ""}
{"id": "3794677", "revid": "461603", "url": "https://it.wikipedia.org/wiki?curid=3794677", "title": "Juan Estella Salas", "text": ""}
{"id": "3794681", "revid": "729019", "url": "https://it.wikipedia.org/wiki?curid=3794681", "title": "Isola Malyj (Isole Beregovye)", "text": "L'isola Malyj (in russo \u041e\u0441\u0442\u0440\u043e\u0432 \u041c\u0430\u043b\u044b\u0439, \"ostrov Malyj\", in italiano \"isola piccola\") \u00e8 un'isola russa che fa parte dell'arcipelago di Severnaja Zemlja ed \u00e8 bagnata dal mare di Kara.\nAmministrativamente fa parte del distretto di Tajmyr del Territorio di Krasnojarsk, nel Distretto Federale Siberiano.\nGeografia.\nL'isola, che fa parte delle isole Beregovye, \u00e8 situata lungo la costa nord-occidentale dell'isola Bolscevica, nello stretto di \u0160okal'skij (\u041f\u0440\u043e\u043b\u0438\u0432 \u0428\u043e\u043a\u0430\u043b\u044c\u0441\u043a\u043e\u0433\u043e, \"proliv \u0160okal'skogo\") e nella parte settentrionale della baia Amba (\u0431\u0443\u0445\u0442\u044b \u0410\u043c\u0431\u0430, \"buchta Amba\").\n\u00c8 di forma ovale e si estende da sud-est a nord-ovest; \u00e8 pi\u00f9 piccola della vicina isola Bol'\u0161oj e ha coste lisce e piatte. Non sono presenti rilievi importanti."}
{"id": "3794687", "revid": "287204", "url": "https://it.wikipedia.org/wiki?curid=3794687", "title": "Concerto per clarinetto, viola e orchestra (Bruch)", "text": "Il concerto per clarinetto, viola e orchestra in mi minore, op. 88, \u00e8 un concerto composto da Max Bruch nel 1911 per suo figlio, Max Felix Bruch, ed \u00e8 stato eseguito per la prima volta nel 1912, da Willy Hess alla viola e Max Felix Bruch al clarinetto. La composizione \u00e8 strutturata in tre movimenti:\nUna esecuzione dura circa 18-20 minuti. La composizione viene spesso eseguita arrangiata per violino e viola."}
{"id": "3794688", "revid": "484362", "url": "https://it.wikipedia.org/wiki?curid=3794688", "title": "Marxisti", "text": ""}
{"id": "3794690", "revid": "85053", "url": "https://it.wikipedia.org/wiki?curid=3794690", "title": "Marina imperiale (Francia)", "text": ""}
{"id": "3794693", "revid": "85053", "url": "https://it.wikipedia.org/wiki?curid=3794693", "title": "French Imperial Navy", "text": ""}
{"id": "3794699", "revid": "1305772", "url": "https://it.wikipedia.org/wiki?curid=3794699", "title": "Yokohama Fl\u00fcgels 1995", "text": "Questa voce raccoglie le informazioni riguardanti lo Yokohama Fl\u00fcgels nelle competizioni ufficiali della stagione 1995.\nStagione.\nClassificatosi tredicesimo nella J. League e uscito al secondo turno in Coppa dell'Imperatore per mano dei futuri vincitori del Nagoya Grampus Eight, lo Yokohama Fl\u00fcgels continu\u00f2 a ottenere buoni risultati in campo internazionale vincendo la Supercoppa d'Asia e arrivando fino alle semifinali di Coppa delle Coppe AFC, dove fu fermato dai connazionali del Bellmare Hiratsuka."}
{"id": "3794700", "revid": "986213", "url": "https://it.wikipedia.org/wiki?curid=3794700", "title": "Vicky-T", "text": "Biografia.\nVictoria Asher \u00e8 figlia del produttore/manager/musicista Peter Asher del duo Peter and Gordon ed \u00e8 la nipote di Jane Asher, attrice e prima fidanzata ufficiale di Paul McCartney. Ha frequentato il liceo con Shwayze e con il fotografo Lauren Dukoff. Quando aveva otto anni ha cantato nell'album \"The Christmas Album Volume II\" di Neil Diamond ed \u00e8 apparsa con lui in una trasmissione su HBO. In seguito ha dichiarato di essere stata goth e che le piaceva Marilyn Manson.\nHa poi frequentato NYU, dove ha studiato cinema e in quegli anni ha diretto il video musicale del suo gruppo Guilty Pleasure, oltre ad altri video musicali e pubblicitari fra cui uno spot dell'iPod. Ha lavorato anche con Michel Gondry e Terry Gilliam. In seguito ha fatto parte degli Optimo, gruppo che la Asher aveva formato a Los Angeles con dei suoi amici. Un secondo progetto, NotInTown, lo ha portato avanti assieme con Frank Staniszewski, gi\u00e0 tastierista dei Big City Rock.\nNel 2007 la Asher con i Cobra Starship ha partecipato all'Honda Civic Tour assieme ai Fall Out Boy, a The Academy Is..., ai +44 e a Paul Wall. Ha cantato al posto di Carol Heller nella canzone \"Make You Smile\" dei +44.\nNell'agosto 2007 sono circolate voci che la Asher, il cantante dei Fall Out Boy Patrick Stump e Ashlee Simpson, stessero collaborando a una canzone. Successivamente la stessa Asher ha smentito la cosa. Nello stesso anno \u00e8 entrata a far parte dei Cobra Starship, quando Gabe Saporta, leader della band, cercando una tastierista ha fatto conoscenza con Asher tramite Myspace, grazie ad Alex Suarez, bassista del gruppo, che la conosceva e la contatt\u00f2, introducendola nel gruppo.\nIl gruppo dei Cobra Starship si \u00e8 sciolto nel 2015, dopodich\u00e9, Victoria Asher ha intrapreso la carriera solista con lo pseudonimo di Vicky-T, che l'ha portata alla realizzazione di alcuni singoli e di un EP, \"Feeling Myself Without You\", pubblicati in download digitale."}
{"id": "3794703", "revid": "1226", "url": "https://it.wikipedia.org/wiki?curid=3794703", "title": "Sistemi Monetari di riduzione delle emissioni", "text": ""}
{"id": "3794704", "revid": "301422", "url": "https://it.wikipedia.org/wiki?curid=3794704", "title": "Eureka Seven (film)", "text": ""}
{"id": "3794706", "revid": "253269", "url": "https://it.wikipedia.org/wiki?curid=3794706", "title": "Henri Deca\u00eb", "text": "Alla fine degli anni cinquanta ha curato le immagini dei primi film di Louis Malle (\"Ascensore per il patibolo\", \"Gli amanti\"), Claude Chabrol (\"Le beau Serge\", \"I cugini\") e Fran\u00e7ois Truffaut (\"I quattrocento colpi\"), incarnando \u00abl'anima figurativa meno dirompente ma pi\u00f9 romantica\u00bb della Nouvelle Vague, un movimento di cui \u00e8 stato insieme a Raoul Coutard il maggior direttore della fotografia.\n\u00c8 stato collaboratore abituale di Jean-Pierre Melville, per il quale ha curato la fotografia di gran parte dei suoi film dall'esordio \"Il silenzio del mare\" (1947) a \"I senza nome\" (1970).\nBiografia.\nCineamatore fin dall'adolescenza insieme al fratello Claude, studia all'Ecole Technique de Photographie et Cin\u00e9matographie, per poi lavorare presso la Poste Parisien come tecnico del suono e montatore. Durante gli anni della guerra presta servizio nel reparto cinematografico dell'Aviazione militare francese. \nIl suo esordio come direttore della fotografia di un lungometraggio cinematografico coincide con quello da regista di Jean-Pierre Melville, \"Il silenzio del mare\" (1947), una produzione a basso costo di cui Deca\u00eb cura non solo la fotografia, ma anche montaggio, doppiaggio e missaggio. Questo e i successivi film diretti da Melville e fotografati da Deca\u00eb, come \"Bob il giocatore\" (1955), per economia di mezzi e libert\u00e0 formale anticipano il cinema della Nouvelle Vague. \u00c8 quindi all'operatore di questi film che nuovi cineasti quali Louis Malle, Claude Chabrol e Fran\u00e7ois Truffaut si rivolgono per i loro esordi, affidandosi alla sua esperienza, alle sue vaste competenze (che non si limitano alla fotografia, ma includono montaggio e sonoro) e alla sua capacit\u00e0 di piegare la tecnica cinematografica al servizio delle idee, per compiere un'operazione di superamento delle convenzioni del linguaggio filmico del \"cin\u00e9ma de papa\".\nForte dell'esperienza nel fotogiornalismo, che lo accomuna a Raoul Coutard, dimostra una leggerezza di sguardo e una capacit\u00e0 di cogliere l'attimo che permettono realmente di trasformare la macchina da presa in una \"cam\u00e9ra-stylo\".\n\"I senza nome\" (1970) segna la fine della proficua collaborazione con Melville e della parte pi\u00f9 importante della carriera di Deca\u00eb, che nei due decenni successivi lavora soprattutto nel cinema di puro consumo, non solo francese ma anche statunitense, senza produrre risultati all'altezza di quelli del quindicennio precedente."}
{"id": "3794711", "revid": "767487", "url": "https://it.wikipedia.org/wiki?curid=3794711", "title": "Pavel Petera", "text": ""}
{"id": "3794712", "revid": "110157", "url": "https://it.wikipedia.org/wiki?curid=3794712", "title": "Brand\u00fdsek", "text": "Brand\u00fdsek \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3794713", "revid": "287204", "url": "https://it.wikipedia.org/wiki?curid=3794713", "title": "Brandysek", "text": ""}
{"id": "3794714", "revid": "188116", "url": "https://it.wikipedia.org/wiki?curid=3794714", "title": "Airgest", "text": "La Airgest S.p.A. \u00e8 la societ\u00e0 che gestisce l'aeroporto civile \"Vincenzo Florio\" di Trapani Birgi.\n\u00c8 responsabile dei servizi centralizzati dell'aeroporto, quali il coordinamento di scalo, la gestione dei controlli di sicurezza e la gestione delle attivit\u00e0 aeroportuali nel loro complesso.\nLa societ\u00e0 esercita anche l'attivit\u00e0 di \"handler\", l'unico presente sullo scalo, assistendo ed erogando servizi a passeggeri, per bagagli, aeromobili e merci.\nStoria.\nSociet\u00e0 mista costituita nel 1992 con capitale a maggioranza pubblico (49% Provincia regionale di Trapani, 2% Camera di Commercio di Trapani) e il restante 49% di privati.\nCon la legge regionale del 2013 di soppressione delle provincie siciliane e il loro conseguente commissariamento, la quota della Provincia \u00e8 passata alla Regione Siciliana. A seguito della ricapitalizzazione del 2017, a cui i soci privati non hanno partecipato, la componente azionaria \u00e8 passata al 99,93% in mano alla Regione Siciliana.\nPresidente del Cda dall'agosto 2019 \u00e8 Salvatore Ombra, gi\u00e0 presidente dal 2007 al 2012."}
{"id": "3794716", "revid": "11885", "url": "https://it.wikipedia.org/wiki?curid=3794716", "title": "Airgest S.p.A.", "text": ""}
{"id": "3794718", "revid": "110157", "url": "https://it.wikipedia.org/wiki?curid=3794718", "title": "Bra\u0161kov", "text": "Bra\u0161kov \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3794719", "revid": "287204", "url": "https://it.wikipedia.org/wiki?curid=3794719", "title": "Braskov", "text": ""}
{"id": "3794720", "revid": "287204", "url": "https://it.wikipedia.org/wiki?curid=3794720", "title": "Jean Mueller", "text": "Nel 1983 \u00e8 stata la prima donna ad utilizzare il telescopio da 100 pollici dell'Osservatorio di Monte Wilson e nel 1985 la prima donna assunta come operatrice di telescopio all'Osservatorio di Monte Palomar.\n Il Minor Planet Center le accredita la scoperta di tredici asteroidi, effettuate tra il 1987 e il 2003, di cui tre in collaborazione con Alain Maury, J. Dave Mendenhall e Jeffrey L. Phinney.\nHa inoltre scoperto, o coscoperto, quindici comete di cui sette periodiche (120P/Mueller, 131P/Mueller, 136P/Mueller, 149P/Mueller, 173P/Mueller, 188P/LINEAR-Mueller e 190P/Mueller) e otto non periodiche.\nInfine con 101 supernovae scoperte, oltre a 9 coscoperte, \u00e8 seconda in questa speciale classifica solo a Fritz Zwicky.\nLe \u00e8 stato dedicato l'asteroide 4031 Mueller."}
{"id": "3794727", "revid": "767487", "url": "https://it.wikipedia.org/wiki?curid=3794727", "title": "Giusformalismo", "text": "Per giusformalismo (o formalismo giuridico o positivismo giuridico) s'intende la corrente di pensiero filosofico-giuridica idealistica che studia la forma (che \u00e8 carattere costante del fenomeno giuridico) piuttosto che il contenuto (che \u00e8 carattere variabile del fenomeno giuridico) del diritto.\nL'espressione giusformalismo \u00e8 controversa perch\u00e9 la tendenza formalistica, essendo propria del pensiero filosofico generale, solo in tempi recenti ha trovato una prima delimitazione teorica. Ci\u00f2 comporta che la tendenza formalistica riflessa nel pensiero giuridico manca, non solo della lunga tradizione delle correnti giusnaturalistiche, ma di una definizione precisa. Parimenti, l'espressione formalismo giuridico, ancorch\u00e9 sia la pi\u00f9 diffusa, evidenzia fenomeni vari e non coordinati fra loro. Raramente si rinviene un autore che si riferisca alla sua teoria qualificandola come \"formale\". \u00c8 pi\u00f9 comune, al contrario, ritrovare una tale qualificazione nei detrattori di queste teorie. Per esempio, Hans Kelsen \u00e8 stato tacciato di formalismo, ma, invero, egli scrisse solo un articolo riguardo a tale questione e prefer\u00ec definire la sua teoria \"pura\" anzich\u00e9 formale.\nEvoluzione storica.\nLa \"forma\", il formalismo ontologico antico e il formalismo gnoseologico dei moderni.\nLa voce \"\u00abforma\u00bb\" ha una lunga storia, nel corso della quale ha assunto i significati pi\u00f9 disparati. Per ci\u00f2 che concerne la filosofia e la teoria generale del diritto, basta evidenziare due accezioni peculiari della voce. Tali accezioni sono riconducibili, per un verso, al \"formalismo ontologico antico\" che da Platone e Aristotele si \u00e8 trasfuso nella cultura medievale; per altro verso, devono essere ricondotte al \"formalismo gnoseologico moderno\" di Immanuel Kant e dei postkantiani.\nAncorch\u00e9 il precedente teorico del giusformalismo sia rinvenibile nelle correnti gnoseologiche kantiane e postkantiane, alla base di tale formalismo e di quello ontologico sta un senso comune della voce forma: essa, per entrambe le correnti formalistiche, assume un carattere spiccato di universalit\u00e0 e generalit\u00e0.\nDal pensiero greco la voce forma si trasfer\u00ec nel pensiero latino auspice l'opera di Marco Tullio Cicerone che tradusse nei suoi \"Topica\" la voce greca \u00ab\"\u03b5\u1f36\u03b4\u03bf\u03c2\"\u00bb come \u00abaspetto\u00bb: aspetto esteriore visibile (radice \"id\"- collegata al latino \"video\"); aspetto generale-universale comune a cose diverse o a diverse guise della medesima cosa in tempi e luoghi differenti.\nEbbene i filosofi, sia antichi sia moderni, si sono soffermati sull'accezione di \u00abforma\u00bb come aspetto generale-universale interpretandola diversamente nella corrente ontologica e in quella gnoseologica. Il nesso fra forma e generalit\u00e0 si rinviene, altres\u00ec, in un luogo dell'opera ciceroniana dianzi citata (\"Top.\" 3), dacch\u00e9 si stabilisce: \u00ab\"forma enim a genere numquam seiungitur\"\u00bb (\u00abla forma non si separa mai dal genere\u00bb).\nGli antichi pensatori greci videro le forme sul piano della filosofia dell'essere, come aspetti generali dell'essere dotati di un'esistenza oggettiva, reale o ideale, indipendente dalla conoscenza umana. Nella \"Metafisica\" Aristotele, partendo dall'argomentazione che \u00abla forma \u00e8 solamente una e individua\u00bb, inferisce (attribuendo la paternit\u00e0 dell'inferenza a Platone) che \u00abgli elementi costitutivi delle forme [sono] gli elementi di tutti gli esseri\u00bb.\nIl problema delle forme s'identificher\u00e0 in et\u00e0 Scolastica con la questione ontologica dei generi, delle specie e del loro rapporto che si porr\u00e0 a fondamento della disputa sugli universali. Tale disputa prese le mosse da un passo della \"Isagoge\" di Porfirio alle Categorie di Aristotele e ai commenti di Boezio che asseriva: \u00abIntorno ai generi e alle specie, non dir\u00f2 qui se essi sussistano oppure siano posti soltanto nell'intelletto, n\u00e9, nel caso che sussistano, se siano corporei o incorporei, se separati dalle cose sensibili o situati nelle cose stesse ed esprimenti i loro caratteri comuni\u00bb (\"Isag.\" 1). Le soluzioni proposte per risolvere la disputa, realismo e nominalismo, coincidono coi due indirizzi fondamentali della logica antica (platonico-aristotelica) e medievale (stoica). Verso la fine del secolo XIV, tali indirizzi furono chiamati \"formalismo\" (propugnato dai sostenitori dello scotismo) e \"terminismo\" (sostenuto dai seguaci di Guglielmo di Ockham).\nPer Kant e i postkantiani (soprattutto i neokantiani o idealisti), la forma costituisce un prodotto \u00abdella fonte interna dell'intuire puro e del pensare puro\u00bb tramite cui l'uomo ordina la materia data alla sua coscienza attraverso i sensi. L'intuire puro e il pensiero puro di cui Kant parla nella \"Critica della ragion pura\", davanti alla rappresentazione sensibile della materia, \u00absono per la prima volta portati a esercitarsi e producono concetti\u00bb. Sul piano gnoseologico le forme acquistano un'universalit\u00e0 maggiore rispetto a quella intesa dalla corrente ontologica antica (Kant definir\u00e0 le sue forme pure come \u00abtrascendentali\u00bb, per distinguerle da una conoscenza basata sulla mera esperienza). Dal sommo grado di universalit\u00e0 raggiunto attraverso le pure forme, Kant distingue gradi inferiori di universalit\u00e0 cui la coscienza conoscente umana pu\u00f2 addivenire attraverso l'esperienza.\nLa doppia tesi kantiana poggia su una riflessione \"a priori\" in grado di tracciare una linea di confine fra il materiale-particolare (il contenuto del diritto) e il formale-universale (la forma linguistica del diritto). Inoltre, il sistema delle pure forme dev'essere ricondotto a un limitato novero d'ipotesi.\nIl formalismo giuridico della pandettistica.\nAl momento della generalit\u00e0 (ma non a quello della universalit\u00e0) ha guardato anche la metodologia della Pandettistica.\n\u00c8 necessario chiarire, per\u00f2, che la denominazione \u00abformalismo giuridico\u00bb non proviene dai pandettisti, ma dai critici e dagli storici successivi, ad esempio Mario Giuseppe Losano in uno scritto del 1972 su un'opera di Rudolf von Jhering, \"Der Zweck im Recht\" (\"Lo scopo nel diritto\"), accenna a una \u00abcorrente di formalismo giuridico\u00bb \u2013 che hanno guardato all'ampio ricorso ai metodi della logica formale fatto dai giuristi dell'epoca.\nGli storicisti, soprattutto Georg Friedrich Puchta, sono stati i precursori della scienza giuridica moderna, assegnandole uno spazio culturale proprio, distinto, da un lato, da quello filosofico del giusnaturalismo e, dall'altro, da quello della tradizionale tecnica esegetica.\nL'elemento discriminante fra i settori culturali test\u00e9 citati risiede nell'oggetto dell'indagine scientifica, che per gli storicisti consiste nell'insieme dei valori storicamente condizionati di un particolare diritto positivo, nonch\u00e9 nel novero degli istituti e delle norme di un sistema giuridico reale.\nNella pandettistica l'approccio al diritto positivo \u00e8 di tipo sistematico-dogmatico, riconducendo la realt\u00e0 storica di un ordinamento positivo a \"concetti generali\" e \"istituti\" i cui rapporti rappresentano il fitto intreccio presente nella vita giuridica.\nIl nuovo compito della scienza giuridica \u00e8 quello di costruire un sistema concettuale che domini la materia giuridica e un complesso di categorie che consideri ogni parte, piccola o grande, di tale materia giuridica, assegnandole la propria collocazione. Cos\u00ec il formalismo diviene concettualismo e si trasforma in \"formalismo scientifico\".\nPer il tono teoretico e concettuale assunto dalla metodologia dei pandettisti, i critici (soprattutto Jhering, il quale, nello scritto \"Wieder auf Erden\", stabilisce che ogni giurista opera coi concetti, a partire dai giureconsulti romani, ma se la scienza giuridica espunge dal suo campo operativo \u00ablo scopo pratico e le condizioni di applicabilit\u00e0 del diritto\u00bb essa \u00e8 aberrante) hanno bollato l'indirizzo come \"Begriffsjurisprudenz\" (giurisprudenza concettuale), giacch\u00e9 esso, abusando del concettualismo finalizzato alla ricerca di una interna ragione di validit\u00e0 sistematica e colmando le lacune del diritto ricorrendo al materiale normativo dato attraverso un processo deduttivo, ha perso ogni contatto con la realt\u00e0, divenendo semplice metafisica.\nIl giusformalismo postkantiano.\nIl formalismo gnoseologico kantiano, che maggiormente ha influenzato il giusformalismo, ha dominato lo scenario filosofico-giuridico fra la seconda met\u00e0 dell'Ottocento e i primi anni del Novecento. Fra gli autori maggiormente ispirati dal formalismo kantiano \u00e8 degno di nota Rudolf Stammler, esponente della Scuola di Marburgo, che pu\u00f2 essere assunto ad esempio come teorico del diritto neokantiano.\nStammler, nelle sue opere intitolate \"Theorie der Rechtswissenschaft\" (\"Teoria della scienza giuridica\") del 1911 e \"Lehrbuch der Rechtsphilosophie\" (\"Manuale di filosofia del diritto\") del 1922, illustra il ruolo delle forme pure ai fini di una ricostruzione filosofica del diritto, interpretandole come condizioni di possibilit\u00e0 del pensiero giuridico. Per Stammler le forme costituiscono una \u00abuniversalit\u00e0 incondizionata\u00bb in grado di condizionare la materia giuridica. Secondo questo orientamento, nella mente umana esiste una forma pura mediante la quale l'uomo ha conoscenza del diritto, quantunque le sue manifestazioni siano nel tempo variabili e disparate. Le forme pure del pensiero giuridico compongono una \u00abunit\u00e0 articolata ed esauriente\u00bb (\u00ab\"eine ersch\u00f6pfende gegliederte einheit\"\u00bb) \u2013 immaginata da Stammler come un disco a cerchi concentrici \u2013 al cui centro \u00e8 rinvenibile il concetto di diritto che \u00e8 una \u00abvolont\u00e0 vincolante autonoma inviolabile\u00bb (\u00ab\"das unverletzbar selbstherrlich verbindende Wollen\"\u00bb). Dal concetto di diritto Stammler ricava otto categorie (definite \u00absemplici\u00bb), due per ognuna delle note del concetto in s\u00e9 (\u00abvolont\u00e0\u00bb, \u00abvincolo\u00bb, \u00abautonomia\u00bb e \u00abinviolabilit\u00e0\u00bb):\nDal complesso delle otto categorie, attraverso combinazioni, ricava ventiquattro concetti (definiti \u00abderivati\u00bb) che, associati agli elementi test\u00e9 citati e al concetto di diritto, compongono l'insieme delle pure forme, ossia l'essere e l'unit\u00e0 del diritto che si contrappone alla molteplicit\u00e0 e al divenire dei fenomeni storici del diritto. Il carattere formale dei concetti giuridici fondamentali, risultando da una deduzione \"a priori\", \u00e8 puro. Tale processo logico vorrebbe corrispondere a quello intrapreso da Kant nella \"Critica della ragion pura\", ove si dice che le pure forme del pensiero, condizionanti l'esperienza, permettono l'elaborazione scientifica.\nNella concezione stammleriana i risultati prodotti dalla scienza giuridica, poich\u00e9 il suo metodo procede attraverso comparazioni e generalizzazioni fra ordinamenti giuridici storicamente dati, sono dotati di una \u00abuniversalit\u00e0 relativa\u00bb, mentre quelli raggiunti dalle ricerche di filosofia del diritto sono dotati di una \u00abuniversalit\u00e0 incondizionata\u00bb, giacch\u00e9 esse usano del metodo critico di derivazione kantiana. Ma la filosofia del diritto, se da un lato ha una funzione teoretica volta alla determinazione del concetto del diritto, assolve anche un compito pratico ed etico, determinando il valore e il fine assoluto del diritto.\nTuttavia, nonostante la notoriet\u00e0 della teoria logica stammleriana, essa fu discussa. Ci\u00f2 accadde perch\u00e9 nelle forme \"a priori\" del pensiero giuridico si sospettarono astrazioni compiute su dati empirici. Una tale accusa non appare infondata e, anzi, costituisce il carattere che inficia l'intera corrente filosofico-giuridica neokantiana, poich\u00e9 nel diritto non appare ammissibile l'esistenza di forme \"a priori\", dato che le forme pure kantiane si rivolgono a tutti i dati dell'esperienza in generale, mentre quelle giuridiche non possono possedere un tal carattere per la loro applicazione a un settore specifico e determinato dell'esperienza. Dunque, le forme giuridiche presuppongono sempre la conoscenza empirica del fenomeno di cui vorrebbero essere la condizione trascendentale di conoscibilit\u00e0.\nImportante esponente del formalismo postkantiano fu anche Karl Magnus Bergbohm, l'ideologo del formalismo realistico, il quale, nella sua opera del 1892, intitolata \"Jurisprudenz und Rechtsphilosophie\" (\"Giurisprudenza e Filosofia del diritto\"), delinea una separazione fra la \"filosofia materiale\" (\"\u00abmaterielle Rechtsphilosophie\u00bb\"), desumibile dallo studio dei contenuti degli ordinamenti giuridici storicamente dati, e la \"filosofia formale\" (\u00ab\"formelle Rechtsphilosophie\"\u00bb) o \"teoria generale del diritto\", concentrata sullo studio della forma del diritto. La \"filosofia formale\" guarda la forma come ci\u00f2 che caratterizza il diritto (ossia, come ci\u00f2 che \u00e8 proprio del diritto: \u00ab\"Rechtseigenschaft\"\u00bb) e crea la \"metodica\", la \"logica\" e la \"teoria della concoscenza del diritto\".\nCostituisce un ponte fra la filosofia del diritto d'impronta neokantiana e la teoria generale del diritto, la \"dottrina pura del diritto\" (\u00ab\"reine Rechtslehre\"\u00bb) \u2013 espressione usata anche dallo Stammler nella sua opera \"Theorie der Rechtswissenschaft\"\u2013 di Hans Kelsen e della Scuola di Vienna. Anche nella teoria kelseniana si rinviene la distinzione fra la \"forma\", che caratterizza ogni diritto ed \u00e8 riscontrabile in ogni ordinamento giuridico, e il \"contenuto\", apprezzabile solo attraverso lo studio di un ordinamento positivo determinato. Per Kelsen la scienza giuridica deve cogliere la forma e soltanto la forma. Formale dev'essere il metodo scientifico e cos\u00ec i concetti giuridici. Conoscenza formale nella nomenclatura filosofica kelseniana significa conoscenza concettuale di ci\u00f2 che \u00e8 pienamente universale. L'approccio formale alla scienza giuridica deve produrre un metodo giurisprudenziale che consideri il diritto senza contenuto, ossia deve condurre a una geometria del fenomeno giuridico totale (\u00ab\"eine Geometrie der totalen Rechtserscheinung\"\u00bb).\nNell'opera del 1911 intitolata \"Hauptprobleme der Staatsrechtslehre entwickelt aus der Lehre vom Rechtssatze\" (\"Problemi fondamentali della dottrina del diritto pubblico esposti a partire dalla dottrina della proposizione giuridica\") suddivisa in tre parti, il Maestro praghese, dopo aver illustrato il metodo formale della scienza giuridica, si concentra sulla \"forma dell'apparire oggettivo della norma\" (\u00ab\"Die objektive Erscheinungsform des Rechtssatzes\"\u00bb) e sulla \"forma dell'apparire soggettivo della norma\" (\u00ab\"Die subjektiven Erscheinungsformen des Rechtssatzes\"\u00bb).\nLa \"forma dell'apparire oggettivo della norma\" \u00e8 la sua \"forma logica\" \u2013 la quale si ricava attraverso un'\"analisi formale\" che d\u00e0 evidenza a una contrapposizione di natura logico-formale \u2013, la sua natura di \"giudizio ipotetico\" in cui si consuma il contrasto fra l'\"essere\" (\u00ab\"Sein\"\u00bb) di una fattispecie determinata e il \"dover-essere\" (\u00ab\"Sollen\"\u00bb) di una conseguenza che l'ordinamento postula. Questa distinzione (che rappresenta il contrasto fra il \"reale\" e l'\"ideale\") costituisce il ponte fra la teoria generale del diritto kelseniana e la filosofia del diritto d'ispirazione neokantiana.\nIl formalismo giuridico nell'opera di Bobbio.\nNello scritto del 1965 intitolato \"Giusnaturalismo e positivismo giuridico\", Norberto Bobbio tenta di diradare i dubbi teorici suscitati dalla voce \u00abformalismo giuridico\u00bb, dato che \u00abuna polemica generale e generica contro il formalismo finisce per essere una fonte di confusione che produce equivoci, incomprensioni, discussioni inutili, esclusioni ingiustificate\u00bb.\nPer far ci\u00f2, l'autore fornisce quattro possibili significati di \u00abformalismo giuridico\u00bb, premettendo di non pretendere che siano i soli possibili. Tali possibili significati sono costituiti da:\nIn una nota alla sua esposizione, Bobbio mette a confronto la sua dottrina con quella di Giovanni Tarello, il quale \u00abdistingue diversi significati di \"formalismo giuridico\", secondoch\u00e9 l'espressione indichi un determinato tipo di ordinamento giuridico, un determinato atteggiamento del giurista di fronte al diritto, una determinata concezione del diritto (il diritto come forma), una determinata concezione della scienza giuridica (come scienza formale), un determinato modo d'interpretare il diritto\u00bb, concludendo che fra le loro interpretazioni si rinviene \u00abuna certa corrispondenza\u00bb.\nUna concezione formale della giustizia.\nIl primo assunto da cui muove la costruzione teorica del Bobbio \u00e8 quello d'identificare il formalismo giuridico con una certa idea di giustizia. Secondo tale impostazione, per giustizia s'intende quella teoria che ritiene giusto l'atto conforme alla legge e ingiusto quello difforme. Con maggior propriet\u00e0, si pu\u00f2 parlare di \u00abformalismo etico\u00bb, dato che quest'accezione di giustizia condivide con altre correnti formalistiche dell'etica l'asserzione che il \"giudizio etico\" consiste in un giudizio di conformit\u00e0 dell'atto alla norma, producendo la considerazione sulla bont\u00e0 o perniciosit\u00e0 dell'atto a seconda che sia o meno conforme alla legge. Dunque, in questa accezione, la giustizia coincide col \"legalismo\" (ossia, giustizia \u00e8 mera conformit\u00e0 alla norma). Per Bobbio una buona parte delle accuse mosse al formalismo giuridico scaturiscono dall'impostazione legalistica della giustizia, onde ne consegue l'esigenza di una giustizia pi\u00f9 elastica che sappia discernere il \"giudizio di legalit\u00e0\" dal \"giudizio sulla giustizia o ingiustizia delle azioni\". Difatti, \u00e8 possibile che i due giudizi divergano, dato che un'azione giusta pu\u00f2 essere illegale e legale pu\u00f2 essere un'azione ingiusta.\nAlle accuse promosse dagli assertori delle teorie antiformalistiche Bobbio replica che fra i giuristi una simile accezione della giustizia non \u00e8 comune e, anzi, essi propugnano la legalit\u00e0, che \u00e8 cosa diversa dal legalismo. La legalit\u00e0 \u00e8 uno strumento per distinguere la giuridicit\u00e0 o la non giuridicit\u00e0 di un atto, senza comportare una valutazione riguardo alla giustizia o all'ingiustizia dell'atto. Dunque, per Bobbio, il diritto positivo va osservato perch\u00e9 diritto, al di l\u00e0 di ogni giudizio di valore sulla giustizia o ingiustizia. Il legalismo, al contrario, presuppone un altro criterio, secondo cui \u00abla legge positiva \u00e8 giusta per il solo fatto di essere legge\u00bb. Invero, la concezione legalistica della giustizia riferita al diritto positivo \u00e8 assai rara e l'autore storicamente ne riconosce solo due modelli:\nQuello che Bobbio ritiene che non sia infrequente \u00e8 un legalismo riferito al diritto naturale, dato che anche nella storia del giusnaturalismo la definizione pi\u00f9 comune della giustizia \u00e8 quella formale. Attraverso questa constatazione l'autore perviene alla conclusione che \u00abla concezione formale della giustizia non \u00e8 affatto da ripudiare e tanto meno da irridere, ma da tener presente in ogni discussione intorno al giusto e all'ingiusto, perch\u00e9 ogni ordinamento giuridico, sia esso positivo o naturale, divino od umano, sembra non ne possa fare a meno\u00bb.\nInfine, la concezione formale della giustizia soddisfa due valori fondamentali che contribuiscono alla formulazione della comune accezione di giustizia:\nUna teoria formale del diritto.\nIn secondo luogo per formalismo giuridico Bobbio intende una precipua teoria del diritto, ossia la teoria di quella \u00absfera dell'attivit\u00e0 pratica dell'uomo che suole essere distinta dalla morale, dal costume, dall'economia, eccetera\u00bb. Scopo della teoria del diritto \u00e8 quello di fornire una definizione del diritto, in modo da distinguerlo dalla morale, dal costume, dall'economia, eccetera. Una teoria del diritto si dice \u00abformalistica\u00bb allorch\u00e9 definisca il diritto come forma, ossia consideri il diritto come momento formale di una realt\u00e0 pi\u00f9 ampia (per esempio quella sociale) che lo comprende.\nNella trattazione Bobbio individua una teoria del diritto come forma in Kant, ma la bolla come unilaterale \u2013 quantunque la ritenga utile per illustrare la pluralit\u00e0 delle accezioni di formalismo giuridico \u2013, dato che in ogni ordinamento giuridico, accanto alle norme che disciplinano le modalit\u00e0 di svolgimento dei comportamenti (cosiddette \"norme tecniche\", rispondenti al criterio \u00abse vuoi A, devi B\u00bb), vi sono norme che entrano nel merito del comportamento (per esempio le norme contenenti direttive economiche). L'unilateralit\u00e0 della teoria deriva dalla peculiare concezione ideologica del Kant di matrice individualistica e liberale, secondo cui il fine del diritto consiste nella limitazione delle libert\u00e0 individuali.\nLa teoria kantiana del diritto come forma differisce da quella propugnata dai giuristi. Nondimeno, in Kant si pu\u00f2 ritrovare un'anticipazione della teoria del diritto come forma sostenuta dai giuristi. Ci\u00f2 avviene, ad esempio, l\u00ec ove Kant, stabilendo che elemento costitutivo del diritto \u00e8 la \"coazione\", illustra che per aversi il passaggio dallo stato di natura (in cui vige il diritto naturale o privato) allo stato civile (in cui vige il diritto positivo o pubblico) deve istituirsi il potere coattivo, il cui fine \u00e8 quello di rendere perentori i rapporti intersoggettivi che nello stato di natura sono provvisori. A questa teoria del diritto come forma si rif\u00e0 la dottrina pura del diritto di Kelsen, il quale, dichiarandosi apertamente kantiano (nella sua concezione filosofica del diritto), pone a fondamento della sua trattazione la funzione coercitiva del diritto e dell'ordinamento giuridico. Per Kelsen ci\u00f2 che rileva non \u00e8 il fine o il contenuto della regolamentazione giuridica, ma la forma della regolamentazione e, in ispecie, la regolamentazione attraverso il potere coattivo.\nOltre questa possibile concezione formalistica del diritto, Bobbio indica come teoria del formalismo giuridico il cosiddetto \u00abnormativismo\u00bb. Per normativismo l'autore intende \u00abla dottrina secondo cui un fatto (nel senso pi\u00f9 largo) \u00e8 giuridico quando \u00e8 preso in considerazione da una norma che gli attribuisce determinate conseguenze\u00bb. In questa visione la forma assume la funzione di un contenitore che non muta al mutar del contenuto (che pu\u00f2 essere un fatto economico, sociale, morale).\nBobbio, infine, avverte che la teoria del diritto come forma e il normativismo, seppur sovente confusi fra loro, non coincidono, dacch\u00e9 la prima \u00e8 una \"teoria generale del diritto\" che risponde alla domanda: \u00abQual \u00e8 la natura del diritto?\u00bb; il secondo \u00e8 un \"modo di considerare i fenomeni giuridici\" che risponde al quesito: \u00abCome si distinguono i fatti giuridicamente rilevanti da quelli irrilevanti?\u00bb. Inoltre, la differenza fra i due indirizzi emerge anche con riguardo alle dottrine cui si oppongono, dato che la teoria del diritto come forma avversa qualsiasi teoria che cerchi di definire il fenomeno giuridico rinviando alla nozione di bene comune; mentre il normativismo respinge ogni teoria sociologica e realistica.\nUna scienza del diritto come scienza formale.\nLa nozione di normativismo permette al Bobbio di considerare un terzo gruppo di significati connessi al formalismo giuridico. Difatti, il normativismo designa un certo tipo di scienza giuridica e, specificamente, una scienza giuridica formale, denominata \u00abformalismo scientifico\u00bb.\nPer scienza giuridica in senso formale Bobbio intende una forma di sapere che qualifica normativamente i fatti, il cui fine \u00e8 la \u00abcostruzione\u00bb e il sistema. La nozione di costruzione, elaborata da Jhering, consiste in un processo tramite cui il giurista sussume un fatto, un atto, un rapporto o un istituto in una determinata categoria giuridica di guisa che gli possa attribuire una qualificazione e una collocazione entro il sistema giuridico. La costruzione permette di attribuire determinate conseguenze giuridiche a un fatto, un atto, un rapporto o un istituto, nonch\u00e9 permette la formazione del sistema giuridico. Cos\u00ec la costruzione, nell'interpretazione bobbiana, si collega intimamente alla \u00abdogmatica\u00bb, la quale costituisce, in senso dinamico, \u00abl'effetto della costruzione dei giuristi\u00bb, e, in senso statico, \u00abun insieme di modelli apprestati per l'opera di costruzione\u00bb. Un tale tipo di ricerca \u00e8 formale, poich\u00e9 il suo fine non \u00e8 la spiegazione causale o la giustificazione teleologica di un istituto, ma la determinazione del suo \"status\" normativo. Il \"trait d'union\" fra questo formalismo scientifico e il normativismo, spiega Bobbio, \u00e8 costituito dalla concezione formale della scienza giuridica propria del normativismo, secondo cui \u00abil diritto \u00e8 un insieme di qualificazioni normative di comportamenti, onde il compito di una ricerca scientifica del diritto si risolve in una riconduzione dei comportamenti alle strutture e in continua costituzione e ricostituzione delle strutture medesime\u00bb.\nNondimeno, Bobbio tiene a precisare che pu\u00f2 parlarsi di scienza giuridica formale anche prescindendo dal normativismo, \u00abperch\u00e9, se non si fanno le debite distinzioni, si finisce per coinvolgere nella critica al normativismo [...] alcune innocenti ricerche che possono dirsi formali senza essere necessariamente compromesse con la teoria normativa\u00bb. Difatti l'autore, nell'opera \"Studi sulla teoria generale del diritto\", ha chiamato \u00abformale\u00bb la teoria generale del diritto, avendo essa come oggetto di studio non gi\u00e0 il regolato ma i problemi relativi alla regola giuridica, nonch\u00e9 i problemi della struttura normativa del diritto come ordinamento giuridico, senza mai ritenere, tuttavia, che il normativismo fosse la sola unica teoria generale del diritto.\nNella sua dissertazione Bobbio richiama Angelo Ermanno Cammarata che, a parer suo, \u00abha fatto del termine\" \"formalismo\" \"un termine centrale della sua costruzione teorica\u00bb, intendendolo tuttavia come \u00abuno studio che prescinde da ogni indagine di carattere psicologico sui motivi dell'azione\u00bb. Dopo aver accennato a un'altra possibile interpretazione di \u00abformalismo\u00bb, Bobbio perviene alla conclusione che non \u00e8 dirimente \u00abgiudicare se i termini di \"teoria generale del diritto\" e di \"formalismo\" siano convenienti [o meno, ma \u00e8 importante rimarcare che nessuno dei due si propone come unica forma di conoscenza giuridica]. [Entrambi] mettono in luce [...] l'importanza e l'autonomia dei problemi di struttura e li distinguono dai problemi sociologici, storici, psicologici, eccetera. E rimproverare a ricerche strutturali di essere formali \u00e8 come rimproverare a un cavallo di essere equino\u00bb.\nCiononostante, Bobbio individua nella \u00ablogica giuridica\u00bb un'altra indagine formale, la quale pu\u00f2 essere intesa in due modi, ossia:\nDopo aver enumerato le duplici accezioni di logica giuridica in senso stretto (ossia logica applicata al diritto), l'autore avverte che essa, quantunque sia un ramo importante dello studio del diritto, \u00abnon si deve confondere con una qualsiasi concezione formalistica del diritto [e che] non implica affatto una concezione generale del diritto come forma priva di contenuto, o come sistema razionale ipotetico-deduttivo, e non insinua neppure la pretesa, paventata dai giuristi, che si voglia giungere ad una formalizzazione rigorosa del ragionamento giuridico\u00bb.\nUna interpretazione formale del diritto.\nBobbio sostiene che i \u00abconnotati di una teoria formalistica [...] sono tratti ora del metodo adottato per interpretare e per applicare la legge, ora dalla funzione attribuita all'interprete, ora congiuntamente, da entrambi\u00bb. Con riguardo al \"metodo\", si considera formalistica la preferenza accordata all'interpretazione logica e sistematica rispetto a quella storica e teleologica. L'autore fa notare che il dualismo fra queste modalit\u00e0 interpretative contrappone gli orientamenti della Scuola storica del diritto a quelli della Scuola della giurisprudenza degli interessi.\nCon riguardo alla \"funzione dell'interprete\", si ha teoria dell'interpretazione formale, ogniqualvolta al giudice sia attribuita una mera funzione dichiarativa del diritto positivo e non gi\u00e0 creativa. La prevalenza alla funzione dichiarativa \u00e8 assegnata dai seguaci del \u00abmetodo tradizionale\u00bb, mentre il contrario \u00e8 affermato dai sostenitori del movimento del diritto libero (cosiddetta \"Freie Rechtsfindung\" di Eugen Ehrlich).\nBobbio, dopo aver enumerato le contrapposte posizioni degli orientamenti test\u00e9 citati, conclude sostenendo la non necessit\u00e0 \u00abdi sottolineare la parentela tra le dispute intorno al metodo e quelle intorno alla funzione: chi pregia le argomentazioni di carattere logico-sistematico \u00e8 segno che vuole un giudice dichiaratore del diritto esistente; chi d\u00e0 prevalenza all'indagine dei fini sociali e degli interessi, \u00e8 segno che preferisce un giudice creatore di nuovo diritto\u00bb.\nSecondo l'autore, il quale trova conferma del suo convincimento in uno scritto di Luigi Bagolini, la scelta del giudice fra un'interpretazione basata sui concetti giuridici e una fondata sulle valutazioni degli interessi produce degli effetti sulla sentenza. Difatti, secondo che si scelga fra l'uno o l'altro degli orientamenti, si avr\u00e0 o una decisione alle \u00abquestioni logico-linguistiche che possiamo chiamare \"formali\"\u00bb o una decisione pi\u00f9 attenta alle \u00abquestioni di fatto (interessi in gioco, gli scopi sociali da raggiungere\u00bb. Bobbio prosegue sostenendo che, dati gli effetti scaturenti dall'adesione a uno degli indirizzi, \u00abla scelta stessa del metodo sia condizionata dall'apprezzamento favorevole o sfavorevole delle conseguenze della decisione. Il giudice adotter\u00e0 questo o quel metodo secondo che vorr\u00e0 conseguire questo o quel risultato\u00bb. Il filosofo continua l'argomentazione assegnando legittimit\u00e0 sia all'orientamento formalista (la giurisprudenza concettuale) sia a quello della giurisprudenza degli interessi, dacch\u00e9 \u00e8 lo scopo che si vuol raggiungere a stabilire quali degli indirizzi sia da adottare, secondo che l'interprete si proponga finalit\u00e0 \"conservatrici\" o \"progressiste\".\nAssegnando valore dirimente al fine dell'interpretazione, tuttavia, la disputa non ha pi\u00f9 natura metodologica, bens\u00ec ideologica e ci\u00f2 che dev'essere indagato \u00e8, semmai, quale sia l'ideologia da preferirsi. Bobbio, nondimeno, si interroga su chi abbia la possibilit\u00e0 di valutare la legittimit\u00e0 delle ideologie e in quali circostanze, sostenendo tale tesi: \u00abDire che l'interpretazione concettuale \u00e8 pi\u00f9 conservatrice e quella rivolta agli scopi sociali e agli interessi \u00e8 pi\u00f9 progressiva, non vuol dire formulare un giudizio di valore: \"conservatore\" e \"progressivo\" vengono usati in questo contesto nel loro uso descrittivo, l'uno indicante la funzione di mantenere uno\" status quo\", l'altro quella di mutarlo. Che questa funzione sia da apprezzare o disapprovare dipende unicamente dalla valutazione che diamo allo\" status quo\": se lo giudichiamo degno di essere conservato, l'operazione di mantenerlo \u00e8 buona; se lo consideriamo meritevole di ritocchi, buona \u00e8 l'operazione opposta\u00bb.\nFormalismo e positivismo giuridico.\nSecondo Bobbio il formalismo giuridico, in ognuna delle interpretazioni dianzi esposte, \u00e8 \u00abuno dei motivi di accusa e di condanna del positivismo giuridico\u00bb.\nA sostegno della sua tesi il filosofo adduce una constatazione sullo sviluppo della teoria antipositivista nell'Italia degli anni sessanta, la quale si articol\u00f2 in due indirizzi:\nA parer di Bobbio entrambi gli indirizzi \u00abcontengono spunti antiformalistici\u00bb, perch\u00e9, da un lato, la teoria giusnaturalistica \u00e8 presentata come teoria materiale del diritto, definendo il fenomeno giuridico non gi\u00e0 attraverso i procedimenti della sua produzione o applicazione, bens\u00ec tramite il suo contenuto e le sue finalit\u00e0; dall'altro lato, la teoria del diritto spontaneo \u00e8 presentata come una critica delle teorie formali delle fonti del diritto, secondo le quali il diritto sarebbe solamente quello posto attraverso le norme sulla produzione giuridica dagli organi legislativi preposti a tal funzione.\nL'autore conclude il ragionamento stabilendo che \u00absi pu\u00f2 sostenere che le due nozioni di formalismo e positivismo giuridico coincidano rispetto all'estensione, e di fatto vengono spesso usato come se fossero sinonimi\u00bb.\n\"Forma\" e \"formalismo\" nella nomenclatura giuridica.\nL'accezione di \u00abforma\u00bb nella nomenclatura giuridica differisce da quella filosofica, giacch\u00e9 essa si rif\u00e0 al senso ciceroniano di \u00ab\"\u03b5\u1f36\u03b4\u03bf\u03c2\"\u00bb (aspetto o forma) come \"aspetto esteriore visibile o sensibile\". Per i giuristi, dunque, la forma \u00e8 ci\u00f2 che d\u00e0 esteriore visibilit\u00e0 a un fenomeno le cui origini sono rinvenibili nella coscienza e nella volont\u00e0 dei soggetti, nonch\u00e9 negli interessi e valori di un gruppo sociale. In diritto civile, ad esempio, s'individua la forma come elemento essenziale del negozio giuridico, confermando l'adagio secondo cui \u00ab\"nemo sine voce dixisse existimatur\"\u00bb (\u00absenza il linguaggio si ritiene che nessuno abbia espresso la propria volont\u00e0\u00bb). Dal versante del diritto costituzionale, invece, Costantino Mortati distingue fra una costituzione materiale (ossia l'insieme dei principi e strutture del regime politico in atto, \u00abquel nucleo essenziale di fini e di forze che regge ogni singolo ordinamento positivo\u00bb) e una costituzione formale (ossia la formulazione linguistica emergente dal testo costituzionale).\nStoricamente, le voci \u00ab\"forma\"\u00bb e \u00ab\"formalis\"\u00bb \u2013 ancorch\u00e9 Andrea Guarneri Citati nello scritto del 1927 intitolato \"Indice delle parole, frasi e costrutti ritenuti indizio di interpolazione nei testi giuridici romani\" le ritenga interpolate \u2013 si rinvengono sovente e con diversa significazione nei testi latini. Esse potevano rappresentare l'aspetto esteriore visibile dei fenomeni giuridici, nonch\u00e9 (e questi sono i casi pi\u00f9 frequenti) il tenore di una regola o di un principio di diritto.\nMa la contrapposizione fra forma e sostanza del diritto \u00e8 maggiormente rappresentato dalle voci \u00ab\"voluntas\"\u00bb e \u00ab\"scripta\"\u00bb o \u00ab\"verba\"\u00bb. Tuttavia, nell'epoca protomedievale (secoli V-XI), caratterizzata da naturalismo e primitivismo giuridico, il formalismo caratterizzante il mondo classico perde pregnanza, lasciano spazio a una lettura spassionata della natura delle cose. Cionondimeno, dalla contrapposizione tra \u00ab\"voluntas\"\u00bb e \u00ab\"scripta\"\u00bb o \u00ab\"verba\"\u00bb, nel medioevo sapienziale (secoli XII-XIV) si definir\u00e0 meglio il rapporto fra forma e sostanza dei fenomeni giuridici e ci\u00f2 pu\u00f2 riscontrarsi in un passo dell'opera \"Commentaria in primam Digesti Veteris partem, de pactis, huius edicti\", in cui Baldo degli Ubaldi (definito da Charles Dumoulin come il pi\u00f9 filosofo dei giuristi per l'uso ricorrente di concetti e ragionamenti della Scolastica tomistica), commentando Ulpiano, scrive: \u00ab\"In stipulatione aliud est substantia, aliud est forma, substantia consistit in consensu, forma consistit in solemnitate verborum\"\u00bb (\u00absostanza \u00e8 il consenso, la volont\u00e0 dei contraenti; forma, invece, sono le parole, tramite cui la volont\u00e0 dei contraenti si manifesta all'esterno\u00bb).\nNella prima met\u00e0 del secolo XIX la forma assume una definizione pi\u00f9 stabile, anche grazie alla costruzione teorica della dichiarazione di volont\u00e0. Nella dichiarazione di volont\u00e0, infatti, sono distinguibili due momenti diversi: la \"forma\" (ossia la dichiarazione) e il \"contenuto\" (ossia la volont\u00e0); cos\u00ec la dichiarazione d\u00e0 forma al fenomeno interiore della volont\u00e0. Questa idea fu teorizzata dal fondatore della Scuola storica, Friedrich Carl von Savigny nella sua opera del 1840, \"System des heutigen r\u00f6mischen Rechts\" (\"Sistema del diritto romano attuale\").\nNell'ambito della sua teoria il Savigny distingue fra \"dichiarazioni di volont\u00e0 formali\" e \"dichiarazioni di volont\u00e0 informali o non formali\", da qui la derivazione delle moderne \"forme vincolate\" e \"forme libere\".\nPaul Laband trarr\u00e0 ispirazione dalla teoria del Savigny e la adatter\u00e0 alla disciplina pubblicistica e alle dichiarazioni di volont\u00e0 legislative, asserendo che esse assumono forma di \"documento pubblico\" tramite cui la legge diviene percepible dai sensi e giuridicamente esistente.\nNel 1865, con la pubblicazione dell'opera di Jhering \"Der Geist des r\u00f6mischen Rechts auf den verschiedenen Stufen seiner Entwicklung\" (\u00abLo spirito del diritto romano nei diversi gradi del suo sviluppo\u00bb), il formalismo si presenta come un fenomeno storico-culturale che non caratterizza il solo diritto. In Jhering la forma \u00e8 ci\u00f2 che d\u00e0 esteriore visibilit\u00e0 a sentimenti, pensieri e volizioni. Assecondando questa visione, egli formula la sua ipotesi per il diritto, avvertendo del pericolo di un formalismo troppo stringente, di un formalismo vincolato, minuzioso, e stabilendo, comunque, che non pu\u00f2 esservi diritto senza formalismo.\nNel secolo XX il concetto giuridico di forma trova la sua stabilit\u00e0 teorica. Fran\u00e7ois G\u00e9ny, nell'opera \"Science et technique en droit priv\u00e9 positif\", mette in relazione il formalismo con l'esigenza di oggettiva riconoscibilit\u00e0 dei valori giuridici, descrivendo la forma come un elemento esteriore e sensibile (\u00ab\"un \u00e9l\u00e9ment ext\u00e9rieur et sensible\"\u00bb) in grado di manifestare fenomeni immateriali. E chiude cos\u00ec il suo ragionamento: \u00abNoi definiremo come forma ogni fenomeno sensibile che riveste esteriormente un fenomeno capace di produrre creazione, modificazione o trasferimento di diritti soggettivi\u00bb (\u00ab\"nous d\u00e9finirons donc la forme, tout \u00e9l\u00e9ment sensible, qui rev\u00eat ext\u00e9rieurement un ph\u00e9nom\u00e8ne de nature \u00e0 produire cr\u00e9ation, modification, extinction ou transfert de droit subjectif\"\u00bb).\nMa, secondo Emilio Betti, spetta a Francesco Carnelutti il merito di \"\u00abavere elaborato la nozione di forma come categoria generale\u00bb\".\nBetti, nel suo scritto del 1955 intitolato \"Teoria generale del negozio giuridico\", ricostruisce il concetto di forma, stabilendo: \"\u00abNella vita di relazione un atto non \u00e8 riconoscibile agli altri se non attraverso la sua forma\u00bb\". Per Betti la forma \u00e8 una \"\u00abrealt\u00e0 sensibile\u00bb\" che dev'essere intesa nel senso delineato dal filosofo socialista Adelchi Baratono come \u00abrapporto unitario di elementi sensibili\u00bb. Le forme per il Betti hanno una funzione rappresentativa, perch\u00e9 \u00abper il tramite di forme rappresentative [...] , gli uomini pervengono a intendersi tra loro e a costituire nei rapporti reciproci comunioni di spiritualit\u00e0\u00bb.\nAttraverso le conclusioni di Betti si supera l'opposizione fra il formale e il non formale. Difatti, la dottrina suole distinguere fra sistemi formali (come, ad esempio, il diritto romano antico) e sistemi non formali (come il diritto privato moderno), nonch\u00e9 fra atti, negozi, contratti formali e atti, negozi, contratti non formali. Se si tiene conto delle conclusioni dianzi citate, per\u00f2, tutti i sistemi giuridici sono formali, giacch\u00e9 (come ben vide Jhering) senza formalismo non v'\u00e8 fenomeno giuridico. La distinzione di cui si parla, invero, non \u00e8 da bollare come erronea e non si deve dar a essa l'ostracismo, ma sarebbe pi\u00f9 corretto distinguere (ricorrendo alla nomenclatura del Carnelutti) fra \u00abforme libere\u00bb (pi\u00f9 elastiche e adattabili a ogni esigenza della vita sociale) e \u00abforme vincolate\u00bb (determinate in via eteronoma e richieste affinch\u00e9 un atto sia valido, come, ad esempio, statuisce l'articolo del codice civile italiano).\nAspetti problematici.\nCi\u00f2 che rende arduo il ricorso a un'interpretazione esclusivamente formale del diritto \u00e8 rinvenibile nella teoria pura di Kelsen. Difatti, la teoria pura kelseniana afferma recisamente il significato oggettivo della norma giuridica e fonda la difesa dell'oggettivit\u00e0 sul significato formale e univoco delle norme giuridiche, escludendo ogni possibile alternativa di sensi. Inoltre, sempre per eccessiva preoccupazione di oggettivit\u00e0, Kelsen nega ai dottori di guardare oltre la forma e cogliere gli interessi reali in gioco.\nEgli postula la distinzione fra interpretazione del giurista scienziato e quella del giudice o di altro organo amministrativo. In questa visione l'interpretazione autoritativa, giudiziaria o amministrativa, \u00e8 sempre creazione di nuovo diritto ed essa soltanto pu\u00f2 guardare oltre il testo formale della norma per cogliere gli interessi reali in gioco. Lo scienziato del diritto, invece, se vuol restare su terreno scientifico, non pu\u00f2 andare oltre il testo e deve fermare la propria opera interpretativa davanti a ogni alternativa di sensi.\nLa dottrina pura di Kelsen conduce la scienza giuridica in un paradosso: le impone di essere presente solo ove il significato del testo da interpretare sia manifestamente chiaro e univoco, impedendole, al contrario, di intervenire per rendere pi\u00f9 chiara la lettera della legge ove essa presenti alternative di sensi.\nLa circostanza che un testo presenta sempre alternative di sensi finisce per eliminare ogni utilit\u00e0 della scienza giuridica nel processo interpretativo. Inoltre, la distinzione e la contrapposizione fra interpretazione scientifica e interpretazione autoritativa fa venir meno il senso della scienza del diritto.\nLa teoria pura, adunque, si rivela una semplice teoria generale del diritto che, nata con la pretesa di difendere il giuspositivismo e nel giuspositivismo l'oggettivit\u00e0 dei valori giuridici formali, elimina ogni possibilit\u00e0 di realizzare una scienza giuridica positiva a causa di un angusto formalismo."}
{"id": "3794729", "revid": "767487", "url": "https://it.wikipedia.org/wiki?curid=3794729", "title": "Agadir Challenger 1990", "text": "L'Agadir Challenger 1990 \u00e8 stato un torneo di tennis facente parte della categoria ATP Challenger Series nell'ambito dell'ATP Challenger Series 1990. Il montepremi del torneo era di $75\u00a0000 ed esso si \u00e8 svolto nella settimana tra il 12 marzo e il 18 marzo 1990 su campi in terra battuta. Il torneo si \u00e8 giocato nella citt\u00e0 di Agadir in Marocco.\nVincitori.\nSingolare.\n Thomas Muster ha sconfitto in finale Guillermo P\u00e9rez Rold\u00e1n 6-2, 7-5.\nDoppio.\n Josef \u010cih\u00e1k / Cyril Suk hanno sconfitto in finale Omar Camporese / Diego Nargiso per ritiro."}
{"id": "3794735", "revid": "1305772", "url": "https://it.wikipedia.org/wiki?curid=3794735", "title": "Bratronice (Boemia centrale)", "text": "Bratronice \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3794740", "revid": "1318658", "url": "https://it.wikipedia.org/wiki?curid=3794740", "title": "Green Cross International", "text": "Green Cross International \u00e8 un'organizzazione ambientalista fondata dall'ex leader sovietico Michail Gorba\u010d\u00ebv nel 1993, sulla base del lavoro avviato dal Summit della Terra tenutosi nel 1992 a Rio de Janeiro, in Brasile. La missione di Green Cross International \u00e8 quella di contribuire a garantire un futuro sicuro e sostenibile per tutti, coltivando un senso di responsabilit\u00e0 condivisa nei confronti della natura. In trentuno paesi si sono stabilite delle organizzazioni nazionali che fanno parte di codesta ONG. \nStoria.\nNel gennaio 1990, durante un discorso al \"Global Forum on Environment and Development for Survival\", il presidente Michail Gorba\u010d\u00ebv (l'ex presidente dell'URSS) propose di dar vita ad un'organizzazione che rispondesse ai problemi ecologici quasi nello stesso modo in cui la Croce Rossa rispondeva a quelli riguardanti la medicina, come se fosse una \"Croce Rossa dell'ambiente\".\nSviluppando questa idea, i delegati al Summit della Terra di Rio de Janeiro (giugno 1992), condivisero le idee di Michail Gorba\u010d\u00ebv e gli chiesero di creare e lanciare un'organizzazione simile. Nel frattempo, il parlamentare svizzero Roland Wiederkehr fond\u00f2 la \"World Green Cross\" con lo stesso obiettivo. Le due organizzazioni si fusero nel 1993 per formare \"Green Cross International\" (GCI). GCI fu formalmente lanciato a Ky\u014dto il 18 aprile 1993. Su invito di Michail Gorba\u010d\u00ebv, molti personaggi famosi si unirono al suo Consiglio di Amministrazione e il suo Comitato d'onore.\nLa prima serie di Organizzazioni Nazionali ader\u00ec formalmente alla GCI nella citt\u00e0 de L'Aia, nella primavera del 1994. Tra queste:\nFino ad oggi, Green Cross International \u00e8 presente in 30 paesi in tutto il mondo. Uffici nazionali si trovano in Argentina, Australia, Austria, Bielorussia, Bolivia, Brasile, Burkina Faso, Canada, Corea del Sud, Costa d'Avorio, Repubblica Ceca, Danimarca, Estonia, Francia, Ghana, Ungheria, Italia, Giappone, Giordania, Paesi Bassi, Pakistan, Polonia, Russia, Spagna, Sri Lanka, Swaziland, Svezia, Svizzera, Ucraina e Stati Uniti d'America.\nGreen Cross International ha uno status consultivo presso il Consiglio Economico e Sociale delle Nazioni Unite e l'UNESCO.\nConsiglio di Amministrazione di Green Cross International.\nIl Consiglio di Amministrazione e il Comitato d'Onore di GCI sono i seguenti:\nMichail Gorba\u010d\u00ebv.\nCome fondatore della GCI, Michail Gorba\u010d\u00ebv era un'attiva ed importante guida per l'organizzazione. Attraverso i suoi scritti, Gorba\u010d\u00ebv contribu\u00ec a portare maggiore attenzione alle tre sfide umanitarie principali: garantire la sicurezza umana, eliminare la povert\u00e0 e prevenire catastrofi ambientali. In aggiunta al Green Cross, Gorba\u010d\u00ebv utilizz\u00f2 anche altri mezzi come il \"World Political Forum\" per sensibilizzare l'opinione pubblica mondiale su questi temi.\nMissione.\nLa missione di Green Cross International \u00e8 quella di contribuire a garantire un futuro giusto, sostenibile e sicuro per tutti, coltivando un nuovo senso di interdipendenza globale e responsabilit\u00e0 condivisa nel rapporto dell'umanit\u00e0 con la natura.\nAree di attivit\u00e0.\nGreen Cross offre programmi completi che esaltano i valori della cooperazione tra tutte le parti interessate. Il rapporto umano con la natura attraversa tutti i confini e trascende tutte le idee di classe, richiedendo una soluzione che va oltre il buon governo e la buona politica e che riguarda la responsabilit\u00e0 per un futuro giusto e sostenibile per tutti.\nGreen Cross International opera nelle seguenti aree:\nPrevenire e risolvere conflitti per le risorse naturali.\nNella sua missione di prevenire e risolvere i conflitti per le risorse naturali, GCI gestisce l'acqua per la pace, l'accesso ad essa, il diritto all'acqua ed energia intelligente per programmi di sviluppo sostenibile. Il loro obiettivo \u00e8 promuovere la cooperazione tra i paesi che condividono acque dello stesso fiume, l'incontro per i bisogni di consumo e servizi igienico-sanitari e l'uso delle tecnologie per le energie rinnovabili affrontando la crescente domanda di energia e povert\u00e0.\nAffrontare le conseguenze ambientali delle guerre e dei conflitti.\nIl programma di assistenza sociale, medica e di analisi ambientale sono programmi realizzati in tutto il mondo con lo scopo di assistere le persone colpite dalle conseguenze ambientali della guerra fredda ed altri conflitti in generale. Le attivit\u00e0 includono il supporto per i bambini, famiglie e comunit\u00e0 che soffrono stress socio-economici, medici e psicologici a lungo termine causati dall'esposizione al disastro nucleare di Chernobyl e dall'uso dell'Agente Arancio durante la guerra del Vietnam. Un certo numero di progetti include l'analisi degli impatti ambientali delle guerre e dei conflitti in Kuwait, Medio Oriente, i Balcani, Argentina, Burkina Faso, e in Asia meridionale, assicurando che la riabilitazione ambientale sia ora regolarmente garantita dagli interventi prima e dopo i conflitti stessi. Competenza \u00e8 stata sviluppata nella pulizia ambientale, soprattutto nell'ambito della contaminazione nucleare.\nLa promozione di valori e cambiamenti del comportamento.\nGCI cerca anche di raggiungere un cambiamento del comportamento attraverso iniziative come la Carta della Terra e i Dialoghi per la Terra. L'idea \u00e8 di sensibilizzare le persone, specialmente i giovani, con una consapevolezza positiva e la responsabilit\u00e0 che queste minacce comuni all'umanit\u00e0 poste dalla povert\u00e0, l'insicurezza e la distruzione ambientale esistano."}
{"id": "3794742", "revid": "1318658", "url": "https://it.wikipedia.org/wiki?curid=3794742", "title": "Manoscritto miscellaneo", "text": "Si definisce \"miscellaneo\" un manoscritto che contenga pi\u00f9 di un'opera. \nSe nell'antichit\u00e0 il rotolo di papiro non era generalmente in grado di contenere un'opera intera, la quale veniva divisa su pi\u00f9 rotoli (corrispondenti alla suddivisione in libri di un testo, come sono i 24 libri dell'Odissea o i 12 libri dell'Eneide), nel basso medioevo e nel rinascimento, un singolo manoscritto accoglie di norma pi\u00f9 opere (che possono essere dello stesso autore o di autori diversi, possono essere legate per argomento o genere, oppure no). Negli ultimi decenni negli studi filologici si \u00e8 data molta importanza ai manoscritti miscellanei come raccolte organiche, anzich\u00e9 semplici contenitori di testi."}
{"id": "3794744", "revid": "984922", "url": "https://it.wikipedia.org/wiki?curid=3794744", "title": "John Costello", "text": "Biografia.\nNato a New York il 27 agosto 1878, cominci\u00f2 a lavorare per la Vitagraph nel 1914, interpretando alcuni film diretto da Theodore Marston. Continu\u00f2 a lavorare per la Vitagraph. Nel 1918, lasci\u00f2 il cinema per qualche tempo. Ritorn\u00f2 a recitare negli anni venti, ma saltuariamente. Il suo ultimo film risale al 1928. Nella sua carriera cinematografica, gir\u00f2 una trentina di film.\nJohn Costello mor\u00ec il 29 gennaio 1946, a Los Angeles, all'et\u00e0 di 67 anni.\nFilm and new York stage actor John (Charles) Costello born New York City in 1859 and died in NYC in 1938 acted for Vitagraph Studios in Brooklyn, NY. Credits for John L. Costello below and John C. Costello sometimes become intertwined. Photographs or film pictures (e.g. \"Rips and Rushes\" 1917) may help differentiate the corresponding credits correctly."}
{"id": "3794745", "revid": "287204", "url": "https://it.wikipedia.org/wiki?curid=3794745", "title": "Chrzin", "text": ""}
{"id": "3794746", "revid": "287204", "url": "https://it.wikipedia.org/wiki?curid=3794746", "title": "12432 Usuda", "text": "12432 Usuda \u00e8 un asteroide della fascia principale. Scoperto nel 1996, presenta un'orbita caratterizzata da un semiasse maggiore pari a 3,0481180\u00a0UA e da un'eccentricit\u00e0 di 0,0395408, inclinata di 9,35989\u00b0 rispetto all'eclittica.\nL'asteroide \u00e8 dedicato all'Usuda Deep Space Center dell'Agenzia Spaziale Giapponese."}
{"id": "3794750", "revid": "767487", "url": "https://it.wikipedia.org/wiki?curid=3794750", "title": "Cvr\u010dovice (Boemia centrale)", "text": "Cvr\u010dovice \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3794757", "revid": "1345932", "url": "https://it.wikipedia.org/wiki?curid=3794757", "title": "\u010cernuc", "text": "\u010cernuc \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3794758", "revid": "287204", "url": "https://it.wikipedia.org/wiki?curid=3794758", "title": "Cernuc", "text": ""}
{"id": "3794759", "revid": "729019", "url": "https://it.wikipedia.org/wiki?curid=3794759", "title": "Vickers Type 143", "text": "Il Vickers Type 143 (a volte indicato anche con la designazione Vickers Type 143 Bolivian Scout) era un biplano monoposto realizzato dall'azienda britannica Vickers alla fine degli anni venti del XX secolo.\nNato dall'evoluzione del progetto che diede origine al Vickers Type 123, trov\u00f2 impiego nella Fuerza A\u00e9rea Boliviana che ne acquist\u00f2 sei esemplari, mettendoli in servizio a partire dal 1930.\nStoria del progetto.\nIl Type 143 nacque su richiesta delle autorit\u00e0 boliviane che avevano avuto modo di vedere all'opera il precedente Type 141 nel corso del 1929; il velivolo, per il quale furono richieste alcune modifiche (principalmente al motore ed alle ali), venne portato in volo per la prima volta l'11 giugno del 1929, convincendo l'aviazione boliviana ad acquistarne sei esemplari. Le consegne iniziarono nel gennaio dell'anno successivo e gli apparecchi furono immediatamente messi in servizio nella Forza A\u00e9rea Boliviana.\nSviluppi correlati.\nSu iniziativa privata la Vickers utilizz\u00f2 una settima cellula del Type 143 per dare origine ad un ulteriore sviluppo del progetto originario, cui venne assegnata la sigla identificativa di Vickers Type 177.\nPortato in volo per la prima volta il 26 novembre 1929, il Type 177 era equipaggiato con motore radiale Bristol Jupiter XFS e venne presentato alla Fleet Air Arm, unitamente al Type 143, in risposta alla specifica 21/26, con la quale si richiedeva un aereo da caccia imbarcato.\nNel corso delle prove di volo, svolte dal ponte della portaerei , uno dei piloti collaudatori, non abituato all'impiego dei freni a comando idraulico (una delle principali novit\u00e0 adottate dal Type 177), concluse malamente una manovra d'atterraggio danneggiando il muso dell'aereo e rendendolo inutilizzabile per la prosecuzione delle prove.\nTecnica.\nIl Type 143 si presentava come un'evidente evoluzione del progetto del Type 141, mantenendone la struttura interamente metallica con rivestimento in tela. Le modifiche principali riguardavano le ali, che presentavano le estremit\u00e0 di forma squadrata ed alettoni di diversa forma e corda. Altre modifiche di dettaglio riguardarono il carrello d'atterraggio, che rimaneva di tipo fisso, integrato da un pattino caudale all'estremit\u00e0 posteriore della fusoliera.\nLa principale modifica del Type 143 riguardava il motore: diversamente dai predecessori in questo caso venne impiegato un motore radiale; il 143 ospitava infatti il 9 cilindri Bristol Jupiter, nella versione VI\"A\" capace di sviluppare la potenza di 450\u00a0hp (pari a 336 kW).\nLa presenza del motore radiale consent\u00ec anche un diverso disegno della fusoliera che assunse una sezione ovale e determin\u00f2 una diversa conformazione della cabina di pilotaggio.\nRimase, al contrario, invariato l'armamento, costituito da due mitragliatrici Vickers calibro .30 in, disposte ai lati della fusoliera, che sparavano (mediante sincronizzatore) attraverso il disco dell'elica.\nImpiego operativo.\nI sei esemplari del Type 143 furono intensamente impiegati dall'aviazione boliviana: dal 1932, per la durata di tre anni, la Bolivia si vide impegnata nella guerra del Chaco contro il Paraguay.\nA quella data tre esemplari erano gi\u00e0 stati radiati, ma ad uno dei tre \"Bolivian Scout\" superstiti spetterebbe il primato del primo successo in un conflitto aereo nei cieli dell'America Latina, ai danni di un Wibault 73."}
{"id": "3794760", "revid": "298229", "url": "https://it.wikipedia.org/wiki?curid=3794760", "title": "Torsten Schmidt", "text": ""}
{"id": "3794762", "revid": "307923", "url": "https://it.wikipedia.org/wiki?curid=3794762", "title": "Doksy", "text": ""}
{"id": "3794765", "revid": "986213", "url": "https://it.wikipedia.org/wiki?curid=3794765", "title": "Roberto di W\u00fcrttemberg", "text": "Famiglia.\nRoberto era il quarto figlio del duca Filippo di W\u00fcrttemberg e di sua moglie l'Arciduchessa Maria Teresa d'Austria. Roberto apparteneva al quinto ramo (chiamato il ramo ducale) del Casato del W\u00fcrttemberg, che discendeva dal settimo figlio di Federico II Eugenio, duca del W\u00fcrttemberg. All'estinzione del ramo principale nel 1921, il ramo ducale divent\u00f2 il nuovo ramo dinastico della Casata.\nMatrimonio.\nRoberto spos\u00f2 l'arciduchessa Maria Immacolata d'Austria, settimogenita e quinta figlia femmina dell'Arciduca Carlo Salvatore d'Austria e della moglie la Principessa Maria Immacolata di Borbone-Due Sicilie, il 29 ottobre 1900 a Vienna. Roberto e Maria Immacolata non ebbero figli."}
{"id": "3794766", "revid": "2184720", "url": "https://it.wikipedia.org/wiki?curid=3794766", "title": "Heidi/Daniel e Bebel", "text": "Heidi/Daniel e Bebel \u00e8 un 45 giri della cantante italiana Elisabetta Viviani pubblicato dalla \"RCA Original Cast\", contenente nel Lato A la sigla dell'anime \"Heidi\" (adattamento della relativa versione tedesca) e nel Lato B la canzone \"Daniel e Bebel\".\nIl testo \u00e8 stato scritto da Franco Migliacci, su musica originale di Christian Bruhn. Il coro \u00e8 stato eseguito dalle Baba Yaga.\nLa canzone ottenne un successo clamoroso e il singolo arriv\u00f2 a superare il milione di copie vendute (gi\u00e0 ad Agosto del 1978 erano state conteggiate 600.000 copie).\nPosizione in classifica.\nIl 45 giri, tocc\u00f2 il picco massimo della terza posizione della classifica dei 45 giri pi\u00f9 venduti e risult\u00f2 essere il quindicesimo singolo pi\u00f9 venduto dell'anno, permanendovi per un totale di sedici settimane consecutive.\nEdizioni e Remix del 1983.\nPer via del grande successo del singolo, esistono diverse tirature stampate fino al 1980 che differiscono per piccoli dettagli del lettering e dei crediti scritti sulla label, sul fronte e sul retro della cover. Attualmente se ne contano nove versioni, escludendo la versione white label promozionale e la riedizione del 1983.\nNel 1983, per la perdita del master originale della canzone, il brano venne riarrangiato mantenendo la stessa traccia vocale. Venne pubblicato un nuovo 45 giri sempre su etichetta \"RCA\" con artwork differente e con, nel Lato A, la nuova versione di \"Heidi\", insieme a \"Daniel e Bebel\" nel Lato B (gi\u00e0 lato B della prima stampa)."}
{"id": "3794767", "revid": "767487", "url": "https://it.wikipedia.org/wiki?curid=3794767", "title": "Doksy (Boemia centrale)", "text": "Doksy \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3794768", "revid": "1318658", "url": "https://it.wikipedia.org/wiki?curid=3794768", "title": "Lago della Trinit\u00e0", "text": "Il lago della Trinit\u00e0 (o semplicemente lago Trinit\u00e0) \u00e8 un bacino artificiale della Sicilia, situato nel territorio di Castelvetrano.\nStoria.\nIl lago \u00e8 ottenuto dallo sbarramento, mediante una diga in terra, del fiume Arena, che cambia nome in corrispondenza dell'invaso (l'immissario \u00e8 denominato \"fiume Delia\"). La diga \u00e8 stata realizzata tra il 1954 e il 1959.\nIl serbatoio viene utilizzato a scopo irriguo dai territori dei comuni di Campobello di Mazara, Mazara del Vallo e Castelvetrano.\nIn assenza di opere di sistemazione idraulico-forestale nel bacino imbrifero, si \u00e8 avuto un rapido interrimento del lago che ha ridotto significativamente la capacit\u00e0 utile di invaso."}
{"id": "3794775", "revid": "339392", "url": "https://it.wikipedia.org/wiki?curid=3794775", "title": "Rivoluzione bianca (Russia)", "text": ""}
{"id": "3794776", "revid": "1522738", "url": "https://it.wikipedia.org/wiki?curid=3794776", "title": "Bosco Smarrimento", "text": ""}
{"id": "3794780", "revid": "1793900", "url": "https://it.wikipedia.org/wiki?curid=3794780", "title": "Pietra lavica ceramizzata", "text": "Col termine Pietra lavica ceramizzata viene comunemente indicato un oggetto di basalto lavico (pietra lavica) che presenta una decorazione superficiale in maiolica. In realt\u00e0, poich\u00e9 per ceramica si intende piuttosto un ampio raggruppamento di manufatti in terracotta, questa tecnica decorativa in ambito specialistico viene pi\u00f9 correttamente indicata come Pietra lavica maiolicata.\nOrigini.\nLe origini della tecnica risalgono alla met\u00e0 del XIX secolo, ad opera del pittore Filippo Severati che brevett\u00f2 a Roma, presso l'allora Stato Pontificio, una particolare tecnica decorativa a fuoco su supporto di porcellana e lava vulcanica, che mostrava particolare resistenza all'ambiente esterno, tanto che egli la utilizz\u00f2 per alcune opere nel Cimitero del Verano.\nSviluppi.\nPi\u00f9 recentemente, negli anni settanta del XX secolo, la tecnica di decorazione ceramica su supporto lavico \u00e8 stata ripresa e sviluppata Nella provincia Catanese, a Patern\u00f2, nel Distretto della pietra lavica dell'Etna, in particolare grazie all'opera del maestro ceramista Barbaro Messina, che ha sviluppato nuove tecniche per la maiolicatura della pietra lavica.\nTecnica.\nIl primo passo per l'ottenimento di un manufatto in pietra lavica ceramizzata , consiste nella scelta del supporto ovvero la pietra lavica, che sar\u00e0 pietra di \"fondo\" non di superficie. Ovvero estratta (scavata) dal fondo della colata, tale masso informe verra scelto da occhi esperti e lavorato come un qualunque blocco di granito, passato alla segagione, con lame o fili diamantati e portato in lastre con gli spessori della lavorazione. Arrivato in laboratorio (i pi\u00f9 attrezzati hanno frese di lavorazioni con programmi di taglio computerizzate) la lastra cambia ulteriormente nome per diventare, piastrella, tavolo, top da bagno, top da cucina, parete, pavimento, panca o semplice elemento di design. A questo punto il manufatto lapideo lavorato, grigio ma compatto nella sua materia, si appresta ad entrare nel reparto artistico. La tecnica \u00e8 applicabile anche a frammenti di pietra o sculture. Il substrato lapideo viene quindi cosparso di uno strato di smalto ceramico, con uno spessore di circa tre millimetri, e lasciato asciugare almeno 12 ore. In codesta fase, la differenza e la bravura dell'artista, della scuola, la lavorazione passa alla fase di decorazione, a mano libera o con stencil o a graffito, secondo tecniche vecchie e nuove proprie dell'arte ceramica. L'ultimo stadio altrettanto lungo \u00e8 quello della cottura, che viene effettuata intorno ai mille gradi ed abbisogna di circa 24 ore per portare il manufatto a diventare un unico corpo, lo smalto, il colore del decoro del perfilo, che si fondono con la pietra lavica dell'Etna. Esistono ovviamente altre scuole di lavorazione non Siciliane, con stili decorativi diversi a seconda della regione.\nProdotti.\nGrazie alle particolari potenzialit\u00e0 estetiche dovute alla ceramica, unite alle notevoli doti di resistenza meccanica e fisica del basalto, la pietra lavica ceramizzata (maiolicata) viene utilizzata per la produzione di pavimenti ad alto calpestio, rivestimenti da esterno, piscine, tavoli, top per cucine e bagni, mosaici, piatti doccia, lavelli."}
{"id": "3794789", "revid": "110157", "url": "https://it.wikipedia.org/wiki?curid=3794789", "title": "It's Goin' Down (Yung Joc)", "text": "It's Goin' Down \u00e8 un brano musicale del rapper statunitense Yung Joc, estratto come primo singolo dal suo album di debutto \"New Joc City\"."}
{"id": "3794790", "revid": "4252", "url": "https://it.wikipedia.org/wiki?curid=3794790", "title": "Locking (dance)", "text": ""}
{"id": "3794801", "revid": "547034", "url": "https://it.wikipedia.org/wiki?curid=3794801", "title": "Campionato del mondo rally 1980", "text": "Il Campionato del mondo rally 1980 \u00e8 stata la 8\u00aa edizione del Campionato del mondo rally. La stagione si \u00e8 svolta dal 19 gennaio al 14 dicembre, prevedendo 12 prove in altrettanti Paesi.\nLo svedese Bj\u00f6rn Waldeg\u00e5rd era il campione in carica, cos\u00ec come la Ford lo era per i costruttori.\nTuttavia la casa americana decide di abbandonare ufficialmente al termine della stagione 1979 in quanto la nuova vettura, la a trazione anteriore, venne ritenuta non adatta a competere con la concorrenza; la FIAT ebbe pertanto campo libero per conquistare sia il titolo piloti con il tedesco Walter R\u00f6hrl sia il mondiale marche con la 131 Abarth Rally.\nCalendario.\nPer la prima volta il mondiale sbarc\u00f2 in Sudamerica con il Rally d'Argentina che sostitu\u00ec il Rally del Canada disputatosi sino alla precedente stagione.\nRisultati e classifiche.\nClassifiche.\nClassifica Piloti.\nErano assegnati punti ai primi dieci classificati nel seguente ordine: 20 - 15 - 12 - 10 - 8 - 6 - 4 - 3 - 2 - 1.\nVenivano inoltre considerati soltanto i migliori sette risultati ottenuti .\nClassifica Costruttori.\nVenivano considerati soltanto i migliori sette risultati ottenuti; inoltre i Rally di Svezia e di Finlandia non assegnavano punti per il campionato costruttori ."}
{"id": "3794805", "revid": "112585298", "url": "https://it.wikipedia.org/wiki?curid=3794805", "title": "Trionfo della fede sull'eresia ad opera dei Domenicani", "text": "Il Trionfo della fede sull'eresia ad opera dei Domenicani \u00e8 un affresco eseguito tra il 1701 e il 1707 da Francesco Solimena per la volta della sacrestia della chiesa di san Domenico Maggiore di Napoli.\nL'opera si sviluppa centralmente con una serie di personaggi distribuiti caoticamente nella scena. In alto a sinistra vi \u00e8 il crocefisso sorretto da alcuni putti, mentre nel resto della scena si possono riconoscere:\nIl predominante gusto Rococ\u00f2 dell'affresco \u00e8 sapientemente modulato dalla vivacit\u00e0 della composizione e dei colori che ravviano i fasti del primo rinascimento, lasciando intravedere peraltro, nella scelta dei colori oppositivi blu e rosso delle vesti della Vergine l'influenza di modelli che ricordano il Guercino. "}
{"id": "3794808", "revid": "767487", "url": "https://it.wikipedia.org/wiki?curid=3794808", "title": "Andreas Mayer", "text": "Carriera.\nClub.\nMayer cominci\u00f2 la carriera con la maglia del Bayern Monaco, per poi passare al St. Pauli. Pass\u00f2 poi ai norvegesi dello Stab\u00e6k e del Rosenborg, prima di accordarsi con gli scozzesi dell'Aberdeen.\nTorn\u00f2 poi in patria, per giocare nello Hessen Kassel, ancora al St. Pauli, nel Wilhelmshaven, nell'Oldenburg, nel S\u00fcsterfeld, nel Meppen e nel Reinstetten."}
{"id": "3794809", "revid": "128695", "url": "https://it.wikipedia.org/wiki?curid=3794809", "title": "Marty Mulligan", "text": ""}
{"id": "3794812", "revid": "420971", "url": "https://it.wikipedia.org/wiki?curid=3794812", "title": "Campionato del mondo rally 1981", "text": "Il Campionato del mondo rally 1981 \u00e8 stata la 9\u00aa edizione del Campionato del mondo rally. La stagione si \u00e8 svolta dal 24 gennaio al 25 novembre, prevedendo 12 prove in altrettanti Paesi.\nLa stagione.\nIl tedesco Walter R\u00f6hrl era il campione in carica, cos\u00ec come la FIAT lo era per i costruttori. Per la prima volta, e a tutt'oggi anche l'unica, un pilota concorrente per un team privato vinse il campionato: fu infatti il finlandese Ari Vatanen ad aggiudicarsi il titolo piloti al volante di una Ford Escort RS1800 affidata al Rothmans Rally Team. Il titolo costruttori and\u00f2 invece alla Talbot grazie ai punti conquistati dalle vetture Sunbeam Lotus.\nIl mondiale 1981 segn\u00f2 l'inizio di una nuova era con il felice debutto dell'Audi quattro, la prima vettura a trazione integrale a prendere parte a una rally iridato; le vetture tedesche riuscirono infatti ad aggiudicarsi tre gare. Vi fu inoltre la prima vittoria in un rally mondiale per una donna con la francese Mich\u00e8le Mouton che, navigata dall'italiana Fabrizia Pons, vinse il Rally di Sanremo proprio alla guida di una \"quattro\". Anche la Renault e la Mitsubishi si misero in gioco nel massimo campionato, rispettivamente con la R5 Turbo, vittoriosa al Rally di Monte Carlo, e con la Lancer 2000 Turbo che esord\u00ec al Rally dell'Acropoli ma non ottenne risultati significativi al termine della stagione.\nCalendario.\nL'unico cambiamento significativo nel calendario fu l'introduzione di una seconda gara da disputarsi in Sudamerica, il Rally del Brasile che si corse subito dopo la confinante tappa Argentina; per far posto alla prova brasiliana venne soppresso il Rally della Nuova Zelanda. Il Tour de Corse fu inoltre spostato ai primi di maggio e vennero invertite le ultime due prove, con il Rally della Costa d'Avorio a precedere il Rally di Gran Bretagna in chiusura di campionato.\nRisultati e classifiche.\nClassifiche.\nClassifica Piloti.\nErano assegnati punti ai primi dieci classificati nel seguente ordine: 20 - 15 - 12 - 10 - 8 - 6 - 4 - 3 - 2 - 1.\nVenivano inoltre considerati soltanto i migliori sette risultati ottenuti.\nClassifica Costruttori.\nVenivano considerati soltanto i migliori sette risultati ottenuti.\nI Rally di Svezia e del Brasile non assegnavano punti per il campionato costruttori."}
{"id": "3794818", "revid": "118946330", "url": "https://it.wikipedia.org/wiki?curid=3794818", "title": "CAM Alice", "text": "Il CAM Alice \u00e8 un autobus prodotto in Italia nei primi anni '90.\nProgetto.\nIl CAM Alice vede la luce alla fine degli anni '80, dopo il termine della produzione di vetture sul telaio Siccar 177.\nIl mezzo viene progettato a partire dal telaio Siccar 286, lo stesso del Bredabus 2001, con il quale condivide anche la meccanica e l'assetto rigido delle sospensioni. Anche esteticamente vi \u00e8 una leggera parentela; sono gi\u00e0 visibili alcuni stilemi (come la fascia paracolpi in plastica lungo la fiancata) che verranno in seguito replicati sul Busotto.\nTecnica.\nCome gi\u00e0 accennato, il mezzo condivide la meccanica del Bredabus 2001: il motore \u00e8 il Fiat 8460.21 da 9.500 cm3, erogante 210 cavalli e posto in posizione trasversale posteriore; si trattava di una soluzione cinematica avanzata per l'epoca, tuttora in uso su alcuni modelli in produzione. \nCome altri autobus del periodo, \u00e8 assente il pianale ribassato che sar\u00e0 introdotto dalla CAM sul successivo Busotto. Oltre che in allestimento urbano, sono state prodotte alcune vetture con allestimento suburbano a 2 o 3 porte (in quest'ultimo caso solo per ACAP Padova ed ATV Verona).\nVersioni.\nEcco un riepilogo delle versioni prodotte:\nDiffusione.\nDurante il periodo di produzione, il CAM Alice ha riscosso uno scarso successo. Ne sono stati infatti prodotti pochi esemplari, che hanno circolato per ATV Verona, APS Padova, SITA Rovigo, APM Perugia e l'ex ATCM di Modena (poi SETA).\nAlcune vetture suburbane, dismesse da ATV Verona, sono state acquistate dal noto parco divertimenti Gardaland e impiegate sui servizi navetta gratuiti gestiti dall'azienda."}
{"id": "3794821", "revid": "767487", "url": "https://it.wikipedia.org/wiki?curid=3794821", "title": "Sigbj\u00f8rn Slinning", "text": "Carriera.\nClub.\nViking.\nSlinning gioc\u00f2 523 incontri totali per il Viking, amichevoli incluse. Occupa il secondo posto nella classifica di presenze con questa maglia, alle spalle del primatista Svein Kvia. Debutt\u00f2 nel 1962 e gioc\u00f2 l'ultimo incontro nel 1982. Vinse quattro campionati: nel 1972, nel 1973, nel 1974 e nel 1975.\nNazionale.\nDisput\u00f2 42 incontri per la . La FIFA ne considera ufficiali soltanto 38, al contrario della federazione norvegese che gliene riconosce 42. Il primo di questi fu datato 3 luglio 1969, nel 3-0 inflitto alle . Il 17 luglio 1975 segn\u00f2 l'unica rete, nel successo per 3-2 sull'."}
{"id": "3794831", "revid": "767487", "url": "https://it.wikipedia.org/wiki?curid=3794831", "title": "My Country", "text": "My Country \u00e8 un cortometraggio muto del 1918. Il nome del regista non viene riportato.\nUn cortometraggio di propaganda prodotto dalla Kalem per il Liberty Loan Committee, interpretato da John Costello.\nProduzione.\nIl film fu prodotto dalla Kalem Company per il Liberty Loan Committee.\nDistribuzione.\nDistribuito dalla General Film Company, il film usc\u00ec nelle sale cinematografiche USA nell'ottobre 1918."}
{"id": "3794839", "revid": "767487", "url": "https://it.wikipedia.org/wiki?curid=3794839", "title": "A Double Error", "text": "A Double Error \u00e8 un cortometraggio muto del 1914 diretto da Theodore Marston. Fu l'esordio cinematografico per John Costello.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 23 settembre 1914."}
{"id": "3794842", "revid": "484362", "url": "https://it.wikipedia.org/wiki?curid=3794842", "title": "Make-up", "text": ""}
{"id": "3794844", "revid": "287204", "url": "https://it.wikipedia.org/wiki?curid=3794844", "title": "Apocalypse (Arachnes)", "text": "Apocalypse \u00e8 il quarto studio album della band progressive italiana Arachnes, pubblicato nel 2002."}
{"id": "3794852", "revid": "1543377", "url": "https://it.wikipedia.org/wiki?curid=3794852", "title": "Naufragio al largo di Vesta", "text": "Naufragio al largo di Vesta (\"Marooned off Vesta\") \u00e8 un racconto di fantascienza di Isaac Asimov pubblicato nel 1939. \u00c8 stato il terzo racconto scritto da Asimov e il primo ad essere pubblicato.. \nAccolto freddamente dalla critica di quegli anni, il racconto \u00e8 diventato nei decenni una pietra miliare della fantascienza classica.\nIl racconto contiene una descrizione ricca di dettagli della fisica e dell'esperienza inerenti all'essere nel vuoto spaziale, un tema che spesso riemerge nelle opere successive dell'autore.\nStoria editoriale.\nLo scrittore lo compose nel luglio del 1938, a diciott'anni. Il racconto fu rifiutato dalla rivista \"Astounding Science Fiction\" in agosto e successivamente accettato da \"Amazing Stories\" l'ottobre dello stesso anno, per essere pubblicato nel numero di marzo dell'anno successivo.\nAsimov stesso lo incluse nelle sue antologie \"Misteri. I racconti gialli di Isaac Asimov\" (\"Asimov's Mysteries\") del 1968 e \"Il meglio di Asimov\" (\"The Best of Isaac Asimov\") del 1973.\nTrama.\nTre uomini sopravvivono allo schianto dell'astronave \"Silver Queen\" nella Cintura degli Asteroidi. \nI tre si ritrovano intrappolati all'interno di uno dei pochi compartimenti ancora integri del relitto, il quale \u00e8 alla deriva in moto orbitale attorno all'asteroide 4 Vesta, uno dei maggiori della Fascia principale. \nHanno accesso a tre stanze stagne, una tuta spaziale, una scorta d'aria per tre giorni, cibo per una settimana e acqua per un anno. In pi\u00f9 \u00e8 presente una bottiglia di un forte distillato, chiamato \"Acqua di Jabra marziana\".\nDa un'iniziale rassegnazione e risoluzione all'ubriacatura in attesa dell'inevitabile fine, i tre passano all'azione. Con coraggio, ingenuit\u00e0 e ingegno tipicamente asimoviani i naufraghi riescono ad impiegare le poche e apparentemente obsolete risorse a loro disposizione per salvarsi.\nSeguito.\nNel 1958, per commemorare il 20\u00ba anniversario della pubblicazione di \"Naufragio al largo di Vesta\", Asimov scrisse un seguito dal titolo \"Anniversario\", ambientato a vent'anni dall'originale. I due racconti apparvero assieme nel numero di marzo 1959 di \"Amazing Stories\"."}
{"id": "3794853", "revid": "7969", "url": "https://it.wikipedia.org/wiki?curid=3794853", "title": "Jessica Cornish", "text": ""}
{"id": "3794855", "revid": "287204", "url": "https://it.wikipedia.org/wiki?curid=3794855", "title": "Primary Fear", "text": "Primary Fear \u00e8 il quinto studio album della band progressive italiana Arachnes, pubblicato nel 2005."}
{"id": "3794857", "revid": "767487", "url": "https://it.wikipedia.org/wiki?curid=3794857", "title": "Regan's Daughter", "text": "Regan's Daughter \u00e8 un cortometraggio muto del 1914 diretto da Theodore Marston.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche statunitensi il 29 settembre 1914."}
{"id": "3794858", "revid": "287204", "url": "https://it.wikipedia.org/wiki?curid=3794858", "title": "In Praise of Science", "text": "In Praise of Science \u00e8 il sesto studio album della band progressive italiana Arachnes, pubblicato nel 2006."}
{"id": "3794865", "revid": "729019", "url": "https://it.wikipedia.org/wiki?curid=3794865", "title": "Isola di Sverdlov", "text": "L'isola di Sverdlov (in russo \u041e\u0441\u0442\u0440\u043e\u0432 \u0421\u0432\u0435\u0440\u0434\u043b\u043e\u0432\u0430, \"ostrov Sverdlova\") \u00e8 un'isola russa che fa parte dell'arcipelago di Severnaja Zemlja ed \u00e8 bagnata dal mare di Kara.\nAmministrativamente fa parte del distretto di Tajmyr del Territorio di Krasnojarsk, nel Distretto Federale Siberiano.\nGeografia.\nL'isola \u00e8 situata 500\u00a0m a sud della costa sud-orientale dell'isola della Rivoluzione d'Ottobre e a est del capo di Sverdlov (\u043c\u044b\u0441 \u0421\u0432\u0435\u0440\u0434\u043b\u043e\u0432\u0430, \"mys Sverdlova\"). 600\u00a0m a est c'\u00e8 un isolotto senza nome di 250\u00a0m di lunghezza.\nHa una forma irregolare, con promontori e insenature; ha una lunghezza massima di 3,5\u00a0km e una larghezza di circa 2\u00a0km. Nella parte sud-orientale raggiunge un'altezza di 65 m s.l.m. \u00c8 presente un piccolo lago e un torrente."}
{"id": "3794867", "revid": "767487", "url": "https://it.wikipedia.org/wiki?curid=3794867", "title": "The Love of Pierre Larosse", "text": "The Love of Pierre Larosse \u00e8 un cortometraggio muto del 1914 diretto da Theodore Marston. Prodotto dalla Vitagraph, il film era interpretato da James Morrison.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 1\u00ba ottobre 1914."}
{"id": "3794875", "revid": "767487", "url": "https://it.wikipedia.org/wiki?curid=3794875", "title": "Within an Ace", "text": "Within an Ace \u00e8 un cortometraggio muto del 1914 diretto da Theodore Marston.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche statunitensi il 31 ottobre 1914."}
{"id": "3794880", "revid": "92723", "url": "https://it.wikipedia.org/wiki?curid=3794880", "title": "Jeff Lerg", "text": "Caratteristiche.\n\u00c8 alto 168\u00a0cm per 74\u00a0kg di peso. \u00c8 il cugino dell'ex compagno di squadra Bryan Lerg. Jeff Lerg era il pi\u00f9 basso giocatore di hockey nel corso della sua carriera universitaria, tuttavia questo lo rese pi\u00f9 reattivo e agile nei movimenti a breve raggio. Jeff Lerg soffre di asma cronica dall'et\u00e0 di 4 anni che lo costringe ad un frequente utilizzo di farmaci in via aerosolica.\nCarriera.\nPrima di intraprendere la carriera universitaria, Lerg ha giocato in USHL con i River City Lancers prima e con gli Omaha Lancers poi. Approdato ad Omaha nella stagione 2004-2005, ha ottenuto il maggior numero di shutout, il minor numero di gol subiti per partita, il maggior numero di vittorie, il maggior numero di minuti giocati ed il secondo posto nella graduatoria di percentuale di parate di tutta la lega. \nTutti questi record hanno contribuito alla squadra a vincere il campionato. L'anno seguente \u00e8 cos\u00ec approdato in NCAA, giocando con i Michigan State University, dove \u00e8 rimasto per 4 stagioni. Gi\u00e0 al primo anno \u00e8 stato nominato rookie dell'anno per le sue ottime prestazioni come debuttante. Nel 2008 \u00e8 stato selezionato come finalista per il James E. Sullivan Award (un premio assegnato al miglior atleta amatoriale degli Stati Uniti). Nella stagione 2008-2009 \u00e8 diventato capitano della squadra (inusuale per un portiere), ed ha battuto alcuni record come quello del maggior numero di parate di tutti i tempi della lega (record di 3.996 parate, che ancora oggi persiste), nonostante un serio infortunio subito a fine campionato (rottura del crociato anteriore) nonostante il quale ha comunque continuato a giocare. Ancora una volta le sue ottime prestazioni hanno permesso alla squadra di vincere il titolo. \nDopo un periodo di riabilitazione, il 31 luglio del 2009 Jeff Lerg firma per i New Jersey Devils, un contratto che inizialmente ne prevedeva l'utilizzo nelle minors, ma una settimana prima del \"training camp\" subisce l'identico infortunio, ma all'altro ginocchio. In seguito passa ai Trenton Devils (ECHL) dove ricomincia a giocare prima di subire un ulteriore infortunio, questa volta rompendosi un dito della mano.\nNella stagione 2011/12, viste le sue ottime prestazioni, \u00e8 stato ingaggiato dall'Hockey Club Asiago (primo portiere statunitense nella storia della societ\u00e0 dell'Altopiano), chiamato a sostituire il partente Daniel Bellissimo, che, nonostante avesse un contratto che lo legava ancora alla societ\u00e0 vicentina, decise di provare la seconda esperienza all'estero, giocando in Allsvenskan (seconda lega svedese). Jeff Lerg ha dichiarato di aver accettato con entusiasmo l'offerta dell'Asiago, quale stimolo per la ricerca di nuove sfide .\nNel suo debutto ad Asiago si \u00e8 fatto notare soprattutto per la sua abilit\u00e0 nel parare i tiri di rigore: nella prima parte di stagione, tra massimo campionato e Continental Cup, sono stati 23 i rigori consecutivi parati da Jeff Lerg. \nTuttavia, dopo la prima parte di campionato schierato da titolare, a seguito di un infortunio subito a met\u00e0 stagione gli viene preferito il back-up Anthony Grieco. Torna titolare a fine stagione.\nL'anno seguente non gli viene rinnovato il contratto e passa all'Ours de Villard-de-Lans, in Ligue Magnus, dove rimase due stagioni.\nTrascose poi due stagioni in ECHL coi Toledo Walleye, raccogliendo anche alcune presenze, perlopi\u00f9 senza subentrare, in squadre della American Hockey League.\nNell'estate del 2016 fece ritorno in Europa, nel campionato danese col Rungsted Ishockey, ma gi\u00e0 nel successivo mese di gennaio ritorn\u00f2 ai Toledo Walleye. Nel 2017 \u00e8 tornato in Ligue Magnus, con la maglia del Gap Hockey Club."}
{"id": "3794881", "revid": "767487", "url": "https://it.wikipedia.org/wiki?curid=3794881", "title": "The Moonshine Maid and the Man", "text": "The Moonshine Maid and the Man \u00e8 un cortometraggio muto del 1914 diretto da Charles L. Gaskill.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 7 dicembre 1914."}
{"id": "3794886", "revid": "110157", "url": "https://it.wikipedia.org/wiki?curid=3794886", "title": "Tempo di Ljapunov", "text": "In matematica e fisica, il tempo di Ljapunov o tempo caratteristico \u00e8 il tempo oltre il quale un sistema dinamico diventa caotico; in questo senso esso predice il limite temporale oltre cui non sar\u00e0 pi\u00f9 possibile fare previsioni su quel sistema in oggetto. Prende il nome dal matematico russo Aleksandr Michajlovi\u010d Ljapunov.\nSi tratta del reciproco del massimo esponente di Ljapunov; per convenzione \u00e8 definito come il tempo che impiega la distanza tra due traiettorie vicine del sistema ad aumentare di un fattore formula_1 (numero di Nepero).\nEsempi.\nTipici valori del tempo di Ljapunov sono:"}
{"id": "3794887", "revid": "767487", "url": "https://it.wikipedia.org/wiki?curid=3794887", "title": "Lights of New York (film 1916)", "text": "Lights of New York \u00e8 un film muto del 1916 diretto da Van Dyke Brooke.\nTrama.\nHawk Chovinsky, un ladruncolo rimasto al verde, per rimettere a posto le sue finanze vuole accalappiare una moglie ricca. Cos\u00ec, si prende come insegnante un maestro di ballo che gli dovr\u00e0 insegnare il galateo e le buone maniere. Impadronitosi degli elementi base dell'etichetta, Hawk posa a gentiluomo europeo e si mette a corteggiare la bella Yolande. Questa si rende conto di chi sia in verit\u00e0 il suo pretendente, ma, nonostante tutto, se ne innamora.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla V-L-S-E, il film usc\u00ec nelle sale cinematografiche statunitensi il 29 maggio 1916."}
{"id": "3794888", "revid": "128695", "url": "https://it.wikipedia.org/wiki?curid=3794888", "title": "Maria-Emilia Salerni", "text": ""}
{"id": "3794891", "revid": "484362", "url": "https://it.wikipedia.org/wiki?curid=3794891", "title": "Archi del centro storico di Gioia del Colle", "text": "L'abitato di Gioia del Colle, risalente al IX secolo, conserva parecchie testimonianze del suo passato. In particolare la struttura urbanistica del centro storico ha mantenuto la conformazione originaria, sebbene le costruzioni stesse abbiano subito parecchie trasformazioni e rifacimenti; alcune, tuttavia, hanno attraversato i secoli senza subire alcuna modifica; tra queste, caso peculiare della cittadina gioiese, gli archi che fungevano da ingresso alle \"corti\", uno slargo che racchiudeva l'accesso a pi\u00f9 abitazioni di propriet\u00e0 di un unico signore. Un portone ligneo o metallico, presente in epoca passata, ne indica la funzione difensiva che si aggiungeva a quella fornita dalle mura cittadine.\nArco Cimone.\nL'arco Cimone, situato all'incrocio tra corso Vittorio Emanuele e via Principe Amedeo, era l'accesso ad una corte da cui si accedeva ad un'abitazione risalente al periodo normanno (XI-XII secolo) che ospitava il rappresentante dell'abate Eustachio di San Nicol\u00f2 di Bari, delegato per curare gli interessi della Chiesa di Bari.\nL'arco, che rappresenta la parte terminale dell'omonimo vicolo, \u00e8 lungo circa 10 metri e presenta una forma ogivale, ribassato rispetto alla sua larghezza. All'interno della corte sono presenti inoltre due archetti sovrapposti che fungono da contrafforti tra due abitazioni separate da un vicolo.\nTestimonianze dell'antichit\u00e0 della costruzione sono i vari fregi ed elementi architettonici, tra cui uno stemma araldico con tre rose posto sulla chiave di volta dell'arco (appartenente alla famiglia D'Andrano), e la scalinata esterna che conduce all'abitazione posta al piano superiore.\nLe ultime tracce della famiglia Cimone (che ha dato il nome all'arco) risalgono al 2 febbraio 1802, con Vito Stasi Cimone, \"membro magnifico\" nel pubblico parlamento nella causa che il Comune di Gioia del Colle intenta contro Pasquale Soria per il possesso del demanio di Marzagaglia.\nAll'abitazione originaria si sono aggiunte altre costruzioni nel corso delle epoche successive.\nArco Nardulli.\nL'arco Nardulli risale probabilmente al XV secolo e verosimilmente prende il nome dalla famiglia che viveva in quel luogo al momento della sua costruzione.\nL'arco immette in una corte medievale, sede del Connestabile, il comandante delle milizie in epoca sveva, la cui abitazione si trovava sulla sinistra dopo aver varcato l'arco stesso e vi si accedeva tramite una scalinata esterna ed un portone con volta ad ogiva. La signorilit\u00e0 dell'abitazione \u00e8 provata da una bifora (ora murata) presente sulla parete su cui si sviluppa la scalinata.\nL'arco \u00e8 caratterizzato da una struttura in bugnato a raggiera, simile al portone d'ingresso al castello, suggerendo una funzione difensiva per gli ambienti presenti all'interno della corte, indicazione confermata dalla presenza di una torre di vedetta nella parte superiore dell'arco.\nL'arco \u00e8 sormontato da una copia di una tavola settecentesca, oggi perduta. Nella parte interna dell'arco \u00e8 presente un arco a muro in tufo carparo significativamente pronunciato, sorretto su un lato da un gattone. Sotto l'arco \u00e8 presente un'edicola che contiene un'icona in legno raffigurante immagini sacre: si tratta di una copia realizzata pochi anni fa in sostituzione dell'originale conservata a palazzo San Domenico.\nUna seconda apertura della corte conduce in via Gelso; questa \u00e8 sormontata da un secondo arco, composto da una serie di tre archi paralleli che creano una specie di corridoio-portico che sorregge due stanze di un'abitazione superiore i cui proprietari originari avevano fatto eseguire l'altorilievo del proprio stemma araldico. Un'edicola posta sotto l'arco raffigura la Madonna Addolorata.\nAbbandonato ed in stato pericolante, l'arco \u00e8 stato abbattuto nel 1870 su delibera comunale. Nel corso della demolizione di una casa medievale \u00e8 stata rinvenuta una moneta bizantina di bronzo del X secolo in corso durante l'impero di Giovanni I Zimisce, recante la scritta, in caratteri greci, \"Ges\u00f9 Cristo Re dei Re\": un'ulteriore testimonianza delle origini bizantine di Gioia del Colle.\nArco Costantinopoli.\nUn dipinto della Madonna di Costantinopoli risalente al XVII secolo, presente in una nicchia posta sotto l'arco, d\u00e0 il nome a questo arco. L'icona che si osserva oggi \u00e8 una copia eseguita nel 2005 dal pittore Sergio Gatti, a sostituzione dell'originale rovinato dal tempo.\nL'arco ha l'aspetto di una botte ribassata nella parte esterna, mentre nella parte interna presenta un arco a sesto leggermente acuto, realizzato in parte in pietra ed in parte in tufo.\nAl centro della corte si conserva ancora un pozzo del XVI secolo, mentre su un lato di essa si conserva una balconata del XVII secolo, con colonne lavorate e sostenuta da gattoni.\nArco Mastrocinto.\nPrende probabilmente il nome dalla famiglia omonima vissuta a Gioia nel XVII secolo ed ora estinta.\nAll'interno della corte \u00e8 presente un'abitazione seicentesca, probabilmente costruita sulla struttura di una costruzione antecedente.\nL'arco, realizzato in pietra, ha una conformazione a sesto acuto con bordi a forma di diamante e apre a una corte da cui si diramano quattro scalinate che conducono ad altrettante abitazioni.\nArco San Nicola.\nCos\u00ec chiamato poich\u00e9 situato all'interno dell'antico borgo di San Nicola, il pi\u00f9 antico di Gioia del Colle, che a sua volta prende il nome dal fatto che la cittadina faceva parte della diocesi di San Nicol\u00f2 di Bari.\nLa piccola corte a cui si accede presenta cinque scalinate e ospitava un tempo un forno (detto di San Nicola) di propriet\u00e0 del comune.\nL'arco stesso funge da ponte tra due abitazioni, in quanto una scalinata posta di fianco ad esso permette di salire al di sopra di esso. L'arco San Nicola \u00e8 realizzato in tufo e presenta una scritta \"Arco San Nicola\"."}
{"id": "3794892", "revid": "767487", "url": "https://it.wikipedia.org/wiki?curid=3794892", "title": "Masayuki Yanagisawa", "text": ""}
{"id": "3794899", "revid": "2036644", "url": "https://it.wikipedia.org/wiki?curid=3794899", "title": "Dalian Shide Zuqiu Julebu", "text": "Il Dalian Shide Zuqiu Julebu (), a volte tradotto come \"Dalian Shide Football Club\", \u00e8 stata una societ\u00e0 calcistica di propriet\u00e0 dello Shide Group con sede a Dalian che ha militato nella Chinese Super League, la massima serie del calcio cinese. Vantava sette titoli nella vecchia Jia-A League e un titolo nella Chinese Super League ottenuto nel 2005, rendendola la squadra calcistica pi\u00f9 titolata della Cina.\nStoria.\nPrecedentemente chiamata Dalian Football Club venne riorganizzata nella stagione 1983-84 per entrare ufficialmente nella serie professionistica. Il suo periodo pi\u00f9 fiorente di successi fu dal 1994 al 2003 dove la si \u00e8 vista collezionare sette titoli nella Jia-A League, ovvero la vecchia denominazione della massima serie cinese.\nDal 2008 la societ\u00e0 facente riferimento allo Shide Group possiede inoltre una squadra satellite nella S.League di Singapore chiamata Dalian Shide Siwu F.C.\nIl 30 novembre 2012 il club viene acquistato dall'Aerbin Group formando cos\u00ec il Dalian Aerbin Football Club (successivamente rinominato Dalian Pro) e causando lo scioglimento della squadra.\nOrganico.\nRosa 2011-2012.\n\"Rosa e numerazione aggiornate al 22 gennaio 2012\"."}
{"id": "3794901", "revid": "287204", "url": "https://it.wikipedia.org/wiki?curid=3794901", "title": "A New Day (Arachnes)", "text": "A New Day \u00e8 il settimo studio album della band progressive italiana Arachnes, pubblicato nel 2011."}
{"id": "3794915", "revid": "767487", "url": "https://it.wikipedia.org/wiki?curid=3794915", "title": "Kaleidoscope (Frank Caruso)", "text": "Kaleidoscope \u00e8 il primo album solo di Frank Caruso, chitarrista degli Arachnes e Strings 24."}
{"id": "3794921", "revid": "1776051", "url": "https://it.wikipedia.org/wiki?curid=3794921", "title": "Labyrinth (Firehouse)", "text": "Labyrinth \u00e8 il secondo studio album della band progressive italiana Firehouse poi diventati Arachnes, pubblicato nel 1994."}
{"id": "3794928", "revid": "1318658", "url": "https://it.wikipedia.org/wiki?curid=3794928", "title": "Mario Amura", "text": "Biografia.\nDopo gli studi di Diritto Internazionale superati con lode presso la facolt\u00e0 di giurisprudenza di Napoli, frequenta il corso di fotografia presso il Centro sperimentale di cinematografia. Inizia a lavorare come fotoreporter nel 1993. Nel 1999 viene pubblicato un catalogo del suo lavoro da parte dello Studio d'Arte Memoli di Milano.\nIl suo esordio come direttore della fotografia avviene con \"E io ti seguo\", un film di Maurizio Fiume sull'omicidio del giornalista del Mattino Giancarlo Siani. Il film viene presentato al Montreal World Film Festival.\nNel 2003 inizia la sua collaborazione con Vincenzo Marra col quale girer\u00e0 tre documentari (\"Paesaggio a sud\", \"L'udienza \u00e8 aperta\", \"Il grande progetto\") e nel 2004 il film \"Vento di terra\", che presentato alla 61\u00aa Mostra internazionale d'arte cinematografica di Venezia, riceve il premio Fipresci quale opera pi\u00f9 innovativa, oltre che la menzione speciale nella sezione Orizzonti. Per lo stesso film vince il Premio Giuseppe Rotunno nel 2005.\nCollabora con Paolo Sorrentino alla realizzazione della versione televisiva della commedia \"Sabato, domenica e luned\u00ec\" di Eduardo De Filippo, che viene trasmessa nella notte del 25 dicembre. Con lo stesso Sorrentino gira il cortometraggio \"La notte lunga\", ed il documentario collettivo \"La primavera del 2002 - L'Italia protesta, l'Italia si ferma\".\nNel 2004 \u00e8 chiamato da Luca Guadagnino per realizzare \"Cuoco contadino\", presentato in concorso al festival di Venezia. Con lo stesso regista lavorer\u00e0 sul film \"Melissa P.\".\nNel 2005 cura la fotografia del film \"Nessun messaggio in segreteria\", diretto da Paolo Genovese e Luca Miniero. Con Luca Miniero lavorer\u00e0 a vari spot pubblicitari nel corso degli anni.\nNel 2007 cura la fotografia del film \"In memoria di me\", di Saverio Costanzo, presentato in concorso al Festival internazionale del cinema di Berlino, ricevendo nuovamente il premio Giuseppe Rotunno e una nomination al Ciak d'oro. Dello stesso anno sono \"Due vite per caso\" di Alessandro Aronadio presentato in concorso al Festival di Berlino 2010 (sezione Panorama) e \"Into Paradiso\" di Paola Randi presentato alla Mostra Internazionale d'Arte Cinematografica di Venezia nel 2010. Ha collaborato inoltre con Nina Di Majo, Volfango De Biasi, Serafino Murri.\nCome regista nel 2003 dirige \"Racconto di guerra\", un cortometraggio ambientato a Sarajevo durante gli anni dell'assedio. Racconto di guerra riceve il premio David di Donatello nel 2003. Lavora dal 2007 ad un progetto di performance live-set chiamato \"StopEmotion\"."}
{"id": "3794932", "revid": "767487", "url": "https://it.wikipedia.org/wiki?curid=3794932", "title": "Light from the Dark", "text": "Light From The Dark \u00e8 un side project di Frank Caruso, chitarrista degli Arachnes e Strings 24."}
{"id": "3794937", "revid": "204376", "url": "https://it.wikipedia.org/wiki?curid=3794937", "title": "Shachrit", "text": ""}
{"id": "3794938", "revid": "767487", "url": "https://it.wikipedia.org/wiki?curid=3794938", "title": "Strings 24", "text": "Strings 24 \u00e8 un progetto di Frank Caruso, Sebo Xotta e Gianluca Ferro."}
{"id": "3794944", "revid": "513281", "url": "https://it.wikipedia.org/wiki?curid=3794944", "title": "Yokohama BayStars", "text": ""}
{"id": "3794964", "revid": "547034", "url": "https://it.wikipedia.org/wiki?curid=3794964", "title": "Domenico Serena", "text": "Fu per gran parte della sua vita assistente di Gaspare Beretta, ingegnere maggiore di Lombardia, che segu\u00ec in gran parte del nord Italia. Fu attivo nel 1674 a Novara, a Valenza Po in diverse occasioni, a Finale Ligure nel 1677, ad Alessandria nel 1681 e dal 1688 al 1689, a Serravalle Scrivia nel 1682, a Domodossola nel 1686 e nel 1692, a Tortona nel 1687 e nel 1693, al Castello Sforzesco di Milano nel 1687, nel Savonese nel biennio 1682 - 1683."}
{"id": "3794969", "revid": "1442080", "url": "https://it.wikipedia.org/wiki?curid=3794969", "title": "Governor's Cup Lagos 2011 - Singolare femminile", "text": "Zuzana Ku\u010dov\u00e1 era la detentrice del titolo, ma quest'anno non ha partecipatp.\nIl singolare femminile del torneo di tennis Governor's Cup Lagos 2011, facente parte della categoria ITF Women's Circuit, ha avuto come vincitrice Elina Svitolina che ha battuto in finale Donna Veki\u0107 6\u20134, 6\u20133."}
{"id": "3794970", "revid": "1442080", "url": "https://it.wikipedia.org/wiki?curid=3794970", "title": "Governor's Cup Lagos 2011 - Doppio femminile", "text": "Nina Brat\u010dikova e Agnes Szatmari erano le detentrici del titolo, ma quest'anno hanno partecipato con partner differenti.\nIl doppio femminile del torneo di tennis Governor's Cup Lagos 2011, facente parte della categoria ITF Women's Circuit, ha avuto come vincitrici Szatmari ha fatto coppia con Anna Floris, ma ha perso nel 1\u00ba turno contro Karolina Nowak e Conny Perrin, mentre Bratchikova con Melanie Klaffner e ha battuto in finale Tadeja Majeri\u010d e Aleksandrina Najdenova 7\u20135, 5\u20137, [10\u20136]."}
{"id": "3794972", "revid": "287204", "url": "https://it.wikipedia.org/wiki?curid=3794972", "title": "AEGON Pro Series Glasgow 2 2011 - Singolare femminile", "text": "Karol\u00edna Pl\u00ed\u0161kov\u00e1 era la detentrice del titolo, ma quest'anno non ha partecipato.\nIl singolare femminile del torneo di tennis AEGON Pro Series Glasgow 2 2011, facente parte della categoria ITF Women's Circuit, ha avuto come vincitrice Claire Feuerstein che ha battuto in finale Yvonne Meusburger 6\u20133, 6\u20131."}
{"id": "3794973", "revid": "729019", "url": "https://it.wikipedia.org/wiki?curid=3794973", "title": "Isola Lagernyj", "text": "L'isola Lagernyj (in russo \u043e\u0441\u0442\u0440\u043e\u0432 \u041b\u0430\u0433\u0435\u0440\u043d\u044b\u0439, \"ostrov Lagernyj\"; in italiano \"accampamento\", \"campo\") \u00e8 un'isola russa che fa parte dell'arcipelago di Severnaja Zemlja ed \u00e8 bagnata dal mare di Kara.\nAmministrativamente fa parte del Tajmyrskij rajon del Territorio di Krasnojarsk, nel Distretto Federale Siberiano.\nGeografia.\nL'isola si trova nella parte nord-occidentale dell'arcipelago, a una distanza di 800\u00a0m dalla costa nord-ovest dell'isola Komsomolets, ad ovest della foce del fiume Blizkaja. A ovest di Lagernyj si trovano le isole di Dem'jan Bednyj.\nLagernyj ha una forma arrotondata con un piccolo promontorio a sud; \u00e8 lunga 1,3\u00a0km e larga 1\u00a0km; una scogliera nella parte nord raggiunge i 26\u00a0m di altezza, mentre verso est banchi di sabbia la collegano a Komsomolets."}
{"id": "3794974", "revid": "599013", "url": "https://it.wikipedia.org/wiki?curid=3794974", "title": "Tam\u00e1s Marcz", "text": ""}
{"id": "3794976", "revid": "287204", "url": "https://it.wikipedia.org/wiki?curid=3794976", "title": "AEGON Pro Series Glasgow 2 2011 - Doppio femminile", "text": "Karen Barbat e Julia Mayr erano le detentrici del titolo, ma Mayr non ha partecipato. Barbat ha fatto coppia con Nikola Hofmanov\u00e1, ma ha perso nei quarti di finale Marta Domachowska e Ioana Raluca Olaru.\nIl doppio femminile del torneo di tennis AEGON Pro Series Glasgow 2 2011, facente parte della categoria ITF Women's Circuit, ha avuto come vincitrici Emma Laine e Kristina Mladenovic che hanno battuto in finale Yvonne Meusburger e Stephanie Vogt 6\u20132, 6\u20134."}
{"id": "3794979", "revid": "1442080", "url": "https://it.wikipedia.org/wiki?curid=3794979", "title": "Governor's Cup Lagos 2 2011 - Singolare femminile", "text": "Nina Brat\u010dikova era la detentrice del titolo, ma ha perso nel 2\u00ba turno contro Donna Veki\u0107 per ritiro.\nIl singolare femminile del torneo di tennis Governor's Cup Lagos 2 2011, facente parte della categoria ITF Women's Circuit, ha avuto come vincitrice Tamaryn Hendler che ha battuto in finale Donna Veki\u0107 6\u20134, 7\u20135."}
{"id": "3794981", "revid": "1442080", "url": "https://it.wikipedia.org/wiki?curid=3794981", "title": "Governor's Cup Lagos 2 2011 - Doppio femminile", "text": "Melanie Klaffner e Karolina Kosi\u0144ska erano le detentrici del titolo, mat Kosi\u0144ska quest'anno non ha partecipato.\nIl doppio femminile del torneo di tennis Governor's Cup Lagos 2 2011, facente parte della categoria ITF Women's Circuit, ha avuto come vincitrici Klaffner ha fatto coppia con Agnes Szatmari e ha battuto in finale Danka Kovini\u0107 e Elina Svitolina 6\u20130, 6\u20137(1\u20137), [10\u20135]."}
{"id": "3794982", "revid": "1573940", "url": "https://it.wikipedia.org/wiki?curid=3794982", "title": "Ceraticelus", "text": "Ceraticelus \u00e8 un genere di ragni appartenente alla famiglia Linyphiidae.\nDistribuzione.\nLe 35 specie oggi attribuite a questo genere sono state rinvenute prevalentemente nell'America settentrionale: ben 27 sono gli endemismi in territorio statunitense (di cui due in Alaska); alcuni rinvenimenti si sono avuti nell'America centrale insulare: due specie (C. nigripes e C. tumidus) sono endemiche dell'isola di Cuba.\nUna specie, la C. orientalis \u00e8 endemica della Russia orientale, mentre la specie dall'areale pi\u00f9 ampio \u00e8 la C. bulbosus reperita in varie localit\u00e0 della regione olartica.\nTassonomia.\nNon \u00e8 un sinonimo anteriore di \"Idionella\" , secondo uno studio dell'aracnologo Ivie del 1967.\nA maggio 2011, si compone di 35 specie e 2 sottospecie secondo Platnick e 34 specie e 2 sottospecie secondo Tanasevitch:"}
{"id": "3794987", "revid": "118932881", "url": "https://it.wikipedia.org/wiki?curid=3794987", "title": "Talbot Sunbeam Lotus", "text": "La Talbot Sunbeam Lotus \u00e8 una versione sportiva della Chrysler Sunbeam, specificatamente progettata elaborata dalla Talbot per partecipare al Campionato del mondo rally, campionato in cui ha gareggiato per cinque stagioni dal 1979 al 1983, e vincendo il titolo costruttori nel 1981.\nStoria.\nLa vettura Gruppo 2, si present\u00f2 ai nastri del Campionato del mondo rally nel 1979.\nAncora oggi \u00e8 possibile vederne alcuni esemplari in competizioni sportive \"rally d'epoca\" dove raggiunge con una certa regolarit\u00e0 buoni piazzamenti."}
{"id": "3794988", "revid": "1442080", "url": "https://it.wikipedia.org/wiki?curid=3794988", "title": "Nyrstar Port Pirie Tennis International 2011 - Singolare femminile", "text": "Erika Sema era la detentrice del titolo, ma ha perso in semifinale contro Olivia Rogowska.\nIl singolare femminile del torneo di tennis Nyrstar Port Pirie Tennis International 2011, facente parte della categoria ITF Women's Circuit, ha avuto come vincitrice Olivia Rogowska che ha battuto in finale Bojana Bobusic 6\u20133, 6\u20132."}
{"id": "3794993", "revid": "484362", "url": "https://it.wikipedia.org/wiki?curid=3794993", "title": "Stegola", "text": "La stegola \u00e8 l'impugnatura che consente di manovrare l'aratro permettendo di direzionare i solchi.\nCon l'avvento della meccanizzazione anche nelle macchine di pi\u00f9 ridotta dimensione che sono comunque manovrate dall'operatre che procede a piedi quali il motocoltivatore, la sarchiatrice, il tagliaerba, la seminatrice e la motozappa, le appendici che permettono la guida prendono il nome di stegole."}
{"id": "3794994", "revid": "1442080", "url": "https://it.wikipedia.org/wiki?curid=3794994", "title": "Nyrstar Port Pirie Tennis International 2011 - Doppio femminile", "text": "Bojana Bobusic e Alenka Hubacek erano le detentori del titolo, ma quest'anno hanno partecipato con partner differenti.\nBobusic ha fatto coppia con Monique Adamczak e Hubacek con Daniella Dominikovic, si sono incontrati in semifinale, con la vittoria della coppia formata da Bobusic e Adamczak.\nBojana Bobusic con Monique Adamczak hanno perso in finale per walkover.\nIl doppio femminile del torneo di tennis Nyrstar Port Pirie Tennis International 2011, facente parte della categoria ITF Women's Circuit, ha avuto come vincitrici Isabella Holland e Sally Peers che hanno battuto in finale Monique Adamczak e Bojana Bobusic per walkover."}
{"id": "3794995", "revid": "2034231", "url": "https://it.wikipedia.org/wiki?curid=3794995", "title": "T. O'Conor Sloane", "text": "Piccolo inventore e divulgatore scientifico, cur\u00f2 la rivista fantascientifica \"Amazing Stories\" dal 1929 fino al 1938, quando la propriet\u00e0 della rivista venne trasferita alla Ziff-Davis a Chicago, che nomin\u00f2 Raymond A. Palmer come suo successore. Fu curatore editoriale associato per \"Scientific American\" e \"Science and Invention\".\nBiografia.\nAveva un dottorato di ricerca (Ph.D.) in ingegneria elettronica e per diversi anni insegn\u00f2 fisica e matematica alla Seton Hall University.\nScrisse numerosi manuali di divulgazione scientifica, tra cui \"Electricity simplified: the practice and theory of electricity\" (1891), \"The Standard Electrical Dictionary\" (1892), \"How to become a Successful Electrician\", \"Arithmetic of Electricity\" (1930), ', \"Electric Toy Making for Amateurs\" (1909), \"Liquid air and the liquefaction of gases : a practical work\" (1920), \"Rapid arithmetic, quick and special methods in arithmetical calculation\" (1922). Tradusse dal danese \"Den hellige Frans af Assisi\" (\"Saint Francis of Assisi: A Biography\") di Johannes J\u00f8rgensen in inglese.\nSloane venne coinvolto in \"Amazing Storie\" fin dall'inizio, impiegato inizialmente come assistente di Hugo Gernsback. Il suo ruolo nella rivista crebbe e nel 1929 ne divenne il curatore editoriale. Nonostante avesse scritto in un editoriale che credeva che l'uomo non avrebbe mai realizzato il volo spaziale, pubblic\u00f2 le prime opere di autori come Jack Williamson, John W. Campbell (di cui per\u00f2 perse il manoscritto della prima storia), Clifford D. Simak e E.E. \"Doc\" Smith.\nA causa probabilmente dell'et\u00e0 avanzata (era quasi ottantenne quando assunse l'incarico ad \"Amazing Stories\") era un po' distratto e in alcuni casi conservava i manoscritti cos\u00ec a lungo nei cassetti da restituirli dicendo che erano po' invecchiati, come avvenne nel caso del primo racconto di Simak, o in un altro caso di pubblicarlo quando nel frattempo l'autore, stanco di aspettare, l'aveva pubblicato su un'altra rivista (\"The Ho-Ming Gland\" di Malcolm R. Afford pubblicato sul numero di febbraio 1933 di \"Amazing Stories\", ma gi\u00e0 pubblicato sul numero di gennaio 1931 di \"Wonder Stories\").\nLa sua invenzione pi\u00f9 nota fu un fotometro per la misurazione del potere di illuminazione del gas.\nSuo figlio, John Eyre Sloane, si spos\u00f2 con la figlia di Thomas Alva Edison, Madeleine, nel 1914; i loro quattro figli furono gli unici nipoti di Edison."}
{"id": "3795000", "revid": "287204", "url": "https://it.wikipedia.org/wiki?curid=3795000", "title": "Latrobe City Tennis International 2011 - Singolare femminile", "text": "Julia Glushko era la detentrice del titolo, ma quest'anno non ha partecipato.\nIl singolare femminile del torneo di tennis Latrobe City Tennis International 2011, facente parte della categoria ITF Women's Circuit, ha avuto come vincitrice Casey Dellacqua che ha battuto in finale Sacha Jones 7\u20135, 7\u20136(8\u20136)."}
{"id": "3795003", "revid": "287204", "url": "https://it.wikipedia.org/wiki?curid=3795003", "title": "Latrobe City Tennis International 2011 - Doppio femminile", "text": "T\u00edmea Babos e Melanie South erano le detentrici del titolo, ma Babos quest'anno non ha partecipato.\nIl doppio femminile del torneo di tennis Latrobe City Tennis International 2011, facente parte della categoria ITF Women's Circuit, ha avuto come vincitrici South ha fatto coppia con Olivia Rogowska, ma ha perso nei quarti di finale contro Stephanie Bengson e Tyra Calderwood, che hanno battuto in finale Monique Adamczak e Bojana Bobusic 6\u20137(2\u20137), 6\u20131, [10\u20138]."}
{"id": "3795007", "revid": "599013", "url": "https://it.wikipedia.org/wiki?curid=3795007", "title": "Guy Fr\u00e9quelin", "text": "Biografia.\nHa partecipato al campionato del mondo rally dal 1973 al 1987, oltre alla vittoria al Rally di Argentina del 1981 ed ai 7 podi conquistati, fu vicecampione del mondo nel campionato del mondo rally 1981 guidando una Talbot Sunbeam Lotus, vettura che, soprattutto grazie al suo apporto, si aggiudic\u00f2 il titolo costruttori.\nSuo copilota nelle stagioni d'oro 1980 e 1981, fu Jean Todt, in seguito diventato importante direttore sportivo, prima nei rally e poi in Formula 1."}
{"id": "3795008", "revid": "287204", "url": "https://it.wikipedia.org/wiki?curid=3795008", "title": "Guy Frequelin", "text": ""}
{"id": "3795010", "revid": "1318658", "url": "https://it.wikipedia.org/wiki?curid=3795010", "title": "Innere Stadt (Berna)", "text": "Lo \"Stadtteile\" di Innere Stadt \u00e8 formato dal centro storico di Berna, dichiarato patrimonio dell'umanit\u00e0 dall'UNESCO. In questo stadtteile hanno sede il Palazzo federale (la sede del Governo svizzero), il municipio di Berna, la cattedrale di Berna, la torre Zytglogge, il ponte Untertorbr\u00fccke, la chiesa di Nydegg e molte fontane allegoriche.\nMonumenti.\nPalazzo Federale.\nLa sede del governo elvetico. Inaugurato del 1902, ha due sale principali, il Consiglio nazionale e il Consiglio degli Stati, separate da una grossa sala con cupola.\nMunicipio di Berna.\nIl municipio di Berna, chiamato Erlacherhof, \u00e8 situato nel centro storico. \u00c8 sede del sindaco e della sua giunta. Fu costruito tra il 1745 e il 1752.\nCattedrale di Berna.\nLa cattedrale di Berna, chiamata anche M\u00fcnster di Berna, fu costruita nel 1421. L'interno ha tre navate \u00e8 l'edificio ha un campanile in stile neogotico.\nTorre Zytglogge.\nLa torre Zytglogge fu costruita nel XIII secolo e delimitava la cittadina medioevale di Berna. Nel XV secolo fu dotata di un orologio astronomico.\nPonte Untertorbr\u00fccke.\nIl ponte Untertorbr\u00fccke fu il primo ponte a collegare le due sponde del fiume Aare e fu l'unico fino al XIX secolo. Fu costruito nel 1461 e terminato nel 1489. \u00c8 un ponte a 3 campate."}
{"id": "3795012", "revid": "486946", "url": "https://it.wikipedia.org/wiki?curid=3795012", "title": "Find Me Guilty", "text": ""}
{"id": "3795013", "revid": "1543377", "url": "https://it.wikipedia.org/wiki?curid=3795013", "title": "Coppa Italia 2011-2012 (pallanuoto maschile)", "text": "La Coppa Italia di pallanuoto maschile 2011-2012 \u00e8 stata la 21\u00aa edizione del trofeo assegnato annualmente dalla FIN. La AN Brescia ha conquistato la coppa per la prima volta, battendo in finale i detentori della Pro Recco.\nSi sono contese la coppa le 12 squadre di Serie A1 e otto formazioni di Serie A2. La formula prevedeva inizialmente tre fasi a gironi, da disputarsi in sede unica, seguite dalla \"Final Four\", ma, dopo i primi due turni, societ\u00e0 e Settore Pallanuoto della FIN hanno concordato la disputa di una \"Final Eight\" a eliminazione diretta che si \u00e8 svolta a Napoli.\nPrima fase.\nPrimo turno.\nI quattro gironi si sono disputati dal 13 al 15 gennaio 2012 in sede unica. Le prime tre di ciascun gruppo sono avanzate al secondo turno.\nSecondo turno.\nSi sono disputati quattro gironi il 21 e 22 gennaio (il girone H il 14 e 15 febbraio) che hanno qualificato le prime due di ciascun di essi alla fase successiva. Sono entrate in gara le prime quattro classificate della Serie A1 2010-2011: Pro Recco, RN Savona, CN Posillipo, RN Bogliasco.\nFinal Eight.\nLa \"Final Eight\" si \u00e8 svolta nella Piscina Felice Scandone di Napoli dal 4 al 6 aprile. Le otto squadre qualificate si sono affrontate in un tabellone a eliminazione diretta, sorteggiate in base al piazzamento della fase precedente (prime classificate contro seconde); le squadre sconfitte nei quarti sono state abbinate in base al risultato ottenuto e hanno disputato le finali per il quinto e il settimo posto."}
{"id": "3795016", "revid": "116319146", "url": "https://it.wikipedia.org/wiki?curid=3795016", "title": "Marek Wolf", "text": "\u00c8 direttore dell'Istituto di Astronomia dell'Universit\u00e0 Carolina di Praga.\nIl Minor Planet Center gli accredita la scoperta di diciotto asteroidi, effettuate tra il 1995 e il 2001, la maggior parte dei quali in collaborazione con Petr Pravec e Lenka \u0160arounov\u00e1.\nIn letteratura \u00e8 citato come \"M. Wolf\" da non confondersi con \"M. F. Wolf\" che indica Max Wolf, astronomo tedesco, pioniere dell'astrofotografia."}
{"id": "3795017", "revid": "46931", "url": "https://it.wikipedia.org/wiki?curid=3795017", "title": "Hollywood-Monster", "text": ""}
{"id": "3795031", "revid": "180559", "url": "https://it.wikipedia.org/wiki?curid=3795031", "title": "Jahan Malek Khatun", "text": "Biografia.\nLe informazioni riguardanti la vita di Jahan Malek sono poche ed evanescenti. Di grande aiuto nella ricostruzione della biografia della poetessa \u00e8 l'introduzione al divan, da lei scritta, insieme ad alcuni riferimenti sparsi in tutta la sua opera. Grazie a queste ed altri brevi fonti storiche possiamo collocare la data di nascita di Jah\u0101n Malek Kh\u0101t\u016bn dopo il 1324, anno del matrimonio del padre, Jal\u0101l ad-D\u012bn Mas\u201b\u016bd Sh\u0101h - figlio maggiore del fondatore della dinastia injuide Sharaf al-D\u012bn Ma\u1e25m\u016bd Sh\u0101h - con la figlia, o la nipote, di Rash\u012bd ad-D\u012bn Fa\u1e0dall\u0101h.\nMas\u201b\u016bd Sh\u0101h regn\u00f2 sul F\u0101rs fino alla sua morte, avvenuta nel 1343. A questo punto fu Shaykh Ab\u016b Is\u1e25\u0101q, zio di Jahan, a salire sul trono.\nTra il 1343 e il 1347 Jah\u0101n spos\u00f2 Am\u012bn al-D\u012bn Jahrum\u012b. \nPochi anni dopo gli injuidi persero il potere a favore della dinastia mozaffaride.\nJahan Malek trascorse il resto della sua vita senza mai spostarsi da Shiraz. Mor\u00ec intorno al 1393.\nOpere.\nIl divan (Canzoniere) di Jahan Malek Khatun \u00e8 la pi\u00f9 ampia opera di una poetessa iraniana pre-moderna giunta fino a noi.\nLa prima edizione in stampa, pubblicata a Tehran solo nel 1995 - data che potrebbe spiegare perch\u00e9 l'opera della poetessa \u00e8 rimasta in gran parte sconosciuta, sia all'estero che in Iran -, contiene 1413 ghazal, 4 qa\u1e63\u012bda, una tarj\u012b\u201bband, una lunga marthia,12 muqat\u1e6d\u1ea1 e 357 rub\u0101\u201b\u012b, oltre ad un'introduzione di quattro pagine scritta dalla poetessa stessa.\nL'edizione si basa su tre dei quattro manoscritti a nostra disposizione. \nIl primo \u00e8 conservato nella Biblioteque Nationale di Parigi (n\u00b0 1580) e contiene pi\u00f9 di 15.000 versi oltre all'introduzione, \u00e8 stato datato al periodo di vita della poetessa.\nIl secondo manoscritto si trova ad Istanbul, nella Topkapi Palace Library (H.867) e risale al 1437.\nIl terzo, risalente al 1619, fu portato in Inghilterra ad E.G. Browne ed \u00e8 affidato alla University Library di Cambridge (V.32 6). Si tratta del manoscritto pi\u00f9 breve contenente una selezione di 500 versi e una versione modificata dell'introduzione con una sezione in lode di Sh\u0101h Shuj\u0101\u201b.\nUn ultimo manoscritto, non utilizzato dagli editori per la versione stampata si trova nella Biblioteque Nationale (n\u00b0 1581) e raccoglie, oltre a 214 ghazal e 158 rubai di Jahan Malek Khatun, anche le opere di un altro autore o autrice che scrive con il takhallos di Bi-Nishan (\u201cSenza Traccia\u201d).\nL'opera di Jahan \u00e8 costituita essenzialmente da ghazal, in un numero decisamente notevole se confrontato con l'opera di altri poeti -ha composto il doppio dei ghazal di Sadi, il triplo di quelli di Hafiz e dieci volte il numero di ghazal contenuti nel divan di Ubayd-i Zakani-, mentre il gran numero di rub\u0101\u201b\u012b potrebbe suggerire che la poetessa componeva anche per recitare nei maj\u0101lis, o quantomeno in pi\u00f9 ristretti e privati circoli letterari."}
{"id": "3795033", "revid": "729019", "url": "https://it.wikipedia.org/wiki?curid=3795033", "title": "Battaglia di Minsk-Bia\u0142ystok", "text": " \nLa battaglia di Minsk-Bia\u0142ystok fu il primo grande scontro tra truppe tedesche e sovietiche nelle fasi iniziali dell'operazione Barbarossa durante la seconda guerra mondiale. La battaglia, combattuta con grande asprezza e violenza dalle due parti, si concluse in pochi giorni con l'accerchiamento e la successiva distruzione della maggior parte delle numerose e ben equipaggiate forze sovietiche schierate in difesa della Bielorussia, colte di sorpresa dell'attacco tedesco ed entrate in combattimento nella confusione a causa degli ordini contraddittori dei comandi dell'Armata Rossa. La Wehrmacht ottenne un primo grande successo operativo e le potenti Panzer-Division poterono proseguire, dopo la chiusura della sacca a Minsk, direttamente verso la Dvina occidentale ed il Dniepr, ma le forze di fanteria furono impegnate per molti giorni a schiacciare la disperata resistenza delle truppe accerchiate, subendo perdite impreviste. Questo tragico scontro termin\u00f2 con la sanguinosa sconfitta delle truppe di prima linea sovietiche ma evidenzi\u00f2 subito il carattere particolarmente violento e brutale della guerra all'est e la volont\u00e0 di resistenza dell'avversario sovietico.\nL'offensiva del Gruppo d'armate Centro.\nAvanzata a tenaglia.\nL'offensiva del Gruppo d'armate Centro del feldmaresciallo Fedor von Bock ebbe inizio alle ore 03.05 del 22 giugno a partire dai due fianchi dell'esposto saliente bielorusso difeso, con uno schieramento eccessivamente avanzato, dalle tre armate (3\u00aa, 10\u00aa e 4\u00aa Armata) del Fronte occidentale del generale D.G.Pavlov. I due raggruppamenti corazzati assegnati al Gruppo d'armate, \"Panzergruppe 3\" del generale Hermann Hoth e \"Panzergruppe 2\" del generale Heinz Guderian, costituivano due potenti arieti strategici, schierati a nord e a sud del saliente ed equipaggiati con oltre 1.700 carri armati. Si trattava di alcune delle divisioni corazzate pi\u00f9 esperte della Wehrmacht, veterane delle precedenti campagne e guidate da comandanti esperti di guerra con mezzi corazzati. Mentre tra gli 840 mezzi corazzati assegnati a Hoth, predominavano i carri di origine ceca (oltre 510 Panzer 38(t) nelle quattro Panzer-Division), affidabili ma non molto potenti, nel gruppo di Guderian (930 mezzi corazzati) erano presenti una maggioranza di Panzer III e Panzer IV ultimo modello (540 Panzer III e oltre 100 Panzer IV nelle cinque Panzer-Division) in grado di surclassare i modelli leggeri sovietici ed anche di sostenere il confronto con i nuovi carri medi nemici.\nL'attacco del \"Panzergruppe 3\" del generale Hoth venne sferrato con quattro Panzer-Division divise nel 39\u00ba \"Panzerkorps\" del generale Rudolf Schmidt e nel 57\u00ba \"Panzerkorps\" del generale Adolf Kuntzen e inizialmente non venne intralciato dalla presenza di importanti corsi d'acqua; l'avanzata si svilupp\u00f2 rapidamente, nonostante il terreno in parte boscoso e paludoso, e mise immediatamente in difficolt\u00e0 le truppe di frontiera sovietiche colte di sorpresa e i primi reparti delle divisioni di fucilieri che stavano affluendo in prima linea. Inoltre l'avanzata, penetrando nel punto di congiunzione tra il Fronte Occidentale del generale D.G.Pavlov e il Fronte Nord-Occidentale del generale F. I.Kuznetsov, cre\u00f2 subito un pericolo strategico per i sovietici: le due armate contigue, la 11\u00aa Armata del generale Morozov e la 3\u00aa Armata del generale V. I.Kuznetsov, persero i collegamenti e, minacciate di aggiramento sui fianchi, iniziarono a ripiegare rispettivamente verso nord-est e verso sud-est, allontanandosi l'una dall'altra e ampliando sempre pi\u00f9 l'area dello sfondamento dove stavano irrompendo i panzer del generale Hoth.\nLa 3\u00aa Armata sovietica, aggirata sul suo fianco destro, venne anche attaccata frontalmente nell'area di Grodno dalla fanteria dell'8\u00ba Corpo d'armata tedesco, dipendente dalla 9\u00aa Armata del generale Adolf Strauss, e il generale V. I.Kuznetsov si trov\u00f2 ancor pi\u00f9 in difficolt\u00e0: completamente privo di notizie da parte della 11\u00aa Armata e totalmente all'oscuro della situazione della 10\u00aa Armata del generale Golubev, schierata sulla sua sinistra, Kuznetsov cerc\u00f2 di improvvisare un contrattacco con l'impiego delle sue riserve corazzate, raggruppate nell'11\u00ba Corpo meccanizzato del generale Mostovenko, equipaggiato in teoria con 360 mezzi corazzati, tra cui alcune decine di T-34.\nNonostante le difficolt\u00e0 nel traffico a causa della carenza di strade e della presenza dei pesanti convogli dell'8\u00b0 \"Fliegerkorps\" della Luftwaffe, i due \"Panzerkorps\" del generale Hoth marciarono il primo giorno direttamente fino al Niemen, ad oltre 80\u00a0 km dalla frontiera, superando agevolmente la resistenza delle deboli divisioni di fucilieri della 11\u00aa Armata (appartenente al Fronte Nord-Occidentale). Il 39\u00ba \"Panzerkorps\" del generale Schmidt si diresse sui ponti di Alytus, mentre il 57\u00ba \"Panzerkorps\" del generale Kuntzen avanz\u00f2 verso Merkin\u0117; i ponti rimasero intatti e i genieri sovietici presenti sul posto non ricevettero ordine di farli saltare in aria.\nNella giornata del 22 giugno la 5\u00aa Divisione carri sovietica, distaccata dal 3\u00ba Corpo meccanizzato del Fronte Nord-Occidentale e dotata di carri moderni, cerc\u00f2 di sbarrare il passo alle due divisioni corazzate del 39\u00ba \"Panzerkorps\" ad Alytus, ma, attaccata dalla 7. Panzer-Division del generale Hans von Funck, aggirata a nord dalla 20. Panzer-Division del generale Horst Stumpff, e colpita pesantemente dagli attacchi aerei tedeschi, venne superata e decimata dopo una coraggiosa resistenza. Il giorno 23 giugno la 5\u00aa Divisione carri sovietica era rimasta con solo 15 mezzi corazzati ancora in azione e la 7. Panzer-Division, pot\u00e9 impadronirsi, nonostante significative perdite, dei ponti e proseguire, insieme alla 20. Panzer-Division, oltre il Niemen direttamente verso Vilnius. Pi\u00f9 a sud anche la 12. Panzer-Division del generale Josef Harpe e la 19. Panzer-Division del generale Otto von Knobelsdorff superarono il Niemen senza difficolt\u00e0 a Merkin\u0117 e proseguirono verso est; la profonda penetrazione delle forze corazzate del generale Hoth metteva in grave pericolo le due ali del Fronte Nord-Occidentale e del Fronte Occidentale, allargando sempre pi\u00f9 il varco nello schieramento sovietico.\nIl \"Panzergruppe 2\" del generale Guderian, il raggruppamento pi\u00f9 potente dell'esercito tedesco con cinque divisioni corazzate e tre divisioni motorizzate suddivise in tre \"Panzerkorps\", sferr\u00f2 l'attacco poco dopo le ore 03.00 del mattino del 22 giugno lungo la linea del fiume Bug; le forze tedesche organizzarono una serie di colpi di mano per conquistare ponti strategici sul fiume e aprire la strada ai panzer, a nord e a sud della fortezza di Brest."}
{"id": "3795034", "revid": "46931", "url": "https://it.wikipedia.org/wiki?curid=3795034", "title": "Detective in corsia", "text": ""}
{"id": "3795038", "revid": "1442080", "url": "https://it.wikipedia.org/wiki?curid=3795038", "title": "Agadir Challenger 1990 - Singolare", "text": "Il tabellone singolare dell'Agadir Challenger 1990, torneo di tennis che faceva parte del circuito ATP Challenger Series nell'ambito dell'ATP Challenger Series 1990, \u00e8 stato vinto da Thomas Muster (tds n. 1). In finale ha sconfitto Guillermo P\u00e9rez Rold\u00e1n (tds n. 2) con il punteggio di 6-2, 7-5."}
{"id": "3795044", "revid": "1543377", "url": "https://it.wikipedia.org/wiki?curid=3795044", "title": "Andr\u00e9 Orl\u00e9an", "text": "Biografia.\nDopo gli studi all'\u00c9cole polytechnique, dove si laure\u00f2 a 21 anni nel 1971, Orl\u00e9an \u00e8 diventato amministratore dell'Institut national de la statistique et des \u00e9tudes \u00e9conomiques (INSEE) nel 1974, poi \"directeur de recherche\" al Centre national de la recherche scientifique (CNRS) nel 1987.\n\u00c8 stato membro del consiglio scientifico della Commissione di vigilanza sul mercato borsistico (\"Commission des op\u00e9rations de bourse\", oggi \"Autorit\u00e9 des march\u00e9s financiers\"). Dal 2006 \u00e8 \"directeur d'\u00e9tudes\" alla \u00c9cole des hautes \u00e9tudes en sciences sociales (EHESS). Fa parte del comitato direttivo della \"Revue des Annales\".\nDal 2009 \u00e8 presidente dell'associazione francese di economia politica (AFEP).\nInsieme a Philippe Askenazy, Thomas Coutrot e Henri Sterdidyniac \u00e8 promotore del \"Manifeste d'\u00e9conomistes atterr\u00e9s: Crise et dettes en Europe : 10 fausses \u00e9vidences, 22 mesures en d\u00e9bat pour sortir de l'impasse\"..\nNel 2012 ha ricevuto il premio Paul Ricoeur per il suo libro \u201cL'Empire de la valeur\u201d pubblicato nel 2011..\nProfilo scientifico.\nL'ambiente culturale in cui Andr\u00e9 Orl\u00e9an si muove \u00e8 principalmente quello della cosiddetta scuola della regolazione francese: egli condivide con i regolazionisti (in particolare con Michel Aglietta) la consapevolezza che i rapporti sociali non sono legami virtuosi e mutuamente vantaggiosi tra soggetti razionali, ma separazioni, dunque pone l'attenzione sulla trasformazione delle separazioni che caratterizzano le diverse forme istituzionali.\nEppure egli mantiene una sua atipicit\u00e0 rispetto all'approccio regolazionista. I suoi riferimenti principali sono luoghi distanti dall'economia ortodossa e, in alcuni casi, molto discussi anche nell'ambito delle scuole economiche eterodosse: per quanto attiene i concetti di incertezza e convenzione egli sviluppa gli spunti presenti nei capitoli della \"General Theory\" che John Maynard Keynes dedica alle aspettative; per quanto attiene il concetto di mimetismo, il riferimento \u00e8 costituito da \"La violence et le sacre\", di Ren\u00e9 Girard; per quanto riguarda l'autoreferenzialit\u00e0 dei mercati finanziari Orl\u00e9an sviluppa un'originale lettura delle teorie della finanza comportamentale.\nL'analisi della stabilit\u00e0 macroeconomica viene fatta dipendere principalmente dall'emergere di una convenzione sociale: per poter evitare il caos \u00e8 necessario individuare un concetto di ricchezza che abbia per tutti la stessa validit\u00e0. In assenza di questo punto fermo, gli uomini si affidano al mimetismo: la razionalit\u00e0 mimetica \u00e8 tipica di quegli individui che ricercano una forma di ricchezza assoluta. Il comportamento mimetico spinge ogni uomo a volersi impadronire di ci\u00f2 che l'altro riconosce come prezioso. Dalla teoria del mimetismo di Girard trae forza la tesi che Orl\u00e9an sostiene in diversi scritti con Michel Aglietta l'imitazione generalizzata converge verso una credenza comune su cui pu\u00f2 costituirsi la liquidit\u00e0 assoluta (teorema girardiano fondamentale).\nQuindi la stessa moneta \u2013 legame sociale primordiale delle societ\u00e0 mercantili \u2013 \u00e8 il risultato di un processo cognitivo collettivo. Ne consegue che il desiderio unanime di ricchezza astratta d\u00e0 potere di negoziazione e precede il valore delle cose. Tutto ci\u00f2 si fonda sul mimetismo: solo il comportamento mimetico conduce ad individuare una moneta. La moneta sorge allora in quanto espressione dell'essere insieme che caratterizza un gruppo, essa \u00e8 l'espressione della totalit\u00e0 sociale.\nQuesta \u00e8 in sintesi la struttura teorica che sorregge la posizione critica assunta da Orl\u00e9an nei confronti della politica monetaria della Banca Centrale Europea: essa - ha sottolineato pi\u00f9 volte Orl\u00e9an - \u00e8 condizionata dai governi europei. L'operato del governatore della BCE soprattutto a partire dal 2008 svela una contraddizione che evidenzia come il modello della moneta come variabile neutra - la cosiddetta teoria quantitativa della moneta -non funziona, confermando che la moneta \u00e8, in realt\u00e0, un rapporto sociale gerarchico.."}
{"id": "3795048", "revid": "373458", "url": "https://it.wikipedia.org/wiki?curid=3795048", "title": "Campionato nordamericano di pallavolo maschile 1989", "text": "L'XI campionato nordamericano di pallavolo maschile si \u00e8 svolto dall'8 al 15 luglio 1989 a San Juan, a Porto Rico. Al torneo hanno partecipato 12 squadre nazionali nordamericane e la vittoria finale \u00e8 andata per l'ottava volta, la seconda consecutiva, a Cuba.\nPodio.\nCampione.\nCuba(Ottavo titolo)\nSecondo posto.\nCanada\nTerzo posto.\nStati Uniti"}
{"id": "3795049", "revid": "57342", "url": "https://it.wikipedia.org/wiki?curid=3795049", "title": "Globo d'oro alla carriera", "text": "Il Globo d'oro alla carriera \u00e8 un premio assegnato ogni anno alla carriera dal 1995. "}
{"id": "3795053", "revid": "46931", "url": "https://it.wikipedia.org/wiki?curid=3795053", "title": "Fifty/Fifty", "text": ""}
{"id": "3795057", "revid": "336956", "url": "https://it.wikipedia.org/wiki?curid=3795057", "title": "SG 751", "text": ""}
{"id": "3795058", "revid": "640277", "url": "https://it.wikipedia.org/wiki?curid=3795058", "title": "Jahan malek khatun", "text": ""}
{"id": "3795062", "revid": "1781005", "url": "https://it.wikipedia.org/wiki?curid=3795062", "title": "Saab 96", "text": "La 96 \u00e8 un'autovettura prodotta dalla casa svedese Saab dal 1960 al 1980.\nStoria.\nEvoluzione della Saab 93F, viene presentata nel 1960 e prodotta fino al gennaio 1980. La 96 \u00e8 caratterizzata dall'aver utilizzato due tipologie di propulsori, fino al 1967 era mossa da un 3 cilindri a due tempi, successivamente da un V4 a quattro tempi; \u00e8 una delle poche auto al mondo ad aver montato due tipologie cos\u00ec differenti di motori. Grazie ad un'importante serie di successi nei rally, sia per la versione a due tempi che quattro tempi, la casa svedese inizi\u00f2 ad essere conosciuta a livello internazionale. Il pilota Saab pi\u00f9 influente \u00e8 stato lo svedese Erik Carlsson detto \"on the roof\" per la tendenza a ribaltare le 96 durante le prove speciali e ad uscirne incolume; la rigidezza strutturale della scocca impediva lo schiacciamento del tetto ed una volta girata la vettura sulle ruote, la 96 poteva continuare a gareggiare. Fu il primo modello Saab ad essere importato ufficialmente nel Regno Unito. La vettura venne prodotta in due diversi stabilimenti: dal 1960 al 1978 a Trollh\u00e4ttan in Svezia e tra il 1970 e il 1980, con l'adozione delle motorizzazioni V4, anche ad Uusikaupunki in Finlandia.\nCaratteristiche salienti.\nLe differenze rispetto alla 93F riguardavano il nuovo lunotto avvolgente e pi\u00f9 ampio del 117%; il cruscotto e altri elementi dell'abitacolo; particolare attenzione venne rivolta alla sicurezza, sedili pi\u00f9 ampi e completamente riprogettati e dotati di cinture di sicurezza avio, cio\u00e8 ancorate al sedile; la scocca possiede zone a deformazione programmata ed \u00e8 munita di numerosi rinforzi che ne impediscono lo schiacciamento in caso di ribaltamento; impianto frenante sdoppiato a X.\nInizialmente la vettura era dotata di un motore completamente nuovo, un 3 cilindri 841 cc a due tempi (miscela 3%) da 38 CV montato longitudinalmente e abbinato ad un cambio a 4 marce con leva al volante. Tra i due organi meccanici era posto un meccanismo a ruota libera disinseribile che consentiva di scollegare il propulsore dalla trasmissione (preservandolo dai deleteri effetti del freno motore). Il particolare schema delle sospensioni e lo sterzo a cremagliera la resero adatta all'uso sportivo soprattutto nei rally.\nEvoluzione.\nIl modello del 1960 era caratterizzato dal motore a tre cilindri a due tempi da 38 CV, peso vettura di 861 kg e spazio per quattro adulti. Esteticamente eredita dalla 93 anche il Saab hockey stick. I colori disponibili furono: rosso toreador, blu, grigio perla, beige/marrone, nero, verde scuro. Due gli optional principali disponibili: frizione semiautomatica Saxomat e tettuccio apribile in tela. A partire dal 1960 venne prodotta anche una versione wagon denominata Saab 95.\nDal 1961 si differenzi\u00f2 ulteriormente dalla 93 e venne presentata una versione sportiva: \"850 GranTurismo\" da 57 CV (SAE). Grazie a questa versione si ebbe un incremento delle vendite in Svezia del 42%.\nNel 1962 vennero introdotte le cinture di sicurezza a tre punti per i posti anteriori. La \"850 Granturismo\" venne rimpiazzata dalla \"96 Sport:\" dotata di tre carburatori per 52 CV (DIN), cambio a quattro marce e freni a disco anteriori.\nNel 1964 debutt\u00f2 il nuovo sistema frenante sdoppiato e incrociato, nuovi strumenti, un parabrezza pi\u00f9 ampio e sicuro.\nNel 1965 il frontale venne modificato, ristilizzato sia per esigenze estetiche che funzionali. Il motore, per la versione di accesso, venne portato a 40 CV (DIN) e venne introdotto il comando idraulico per la frizione. Su tutte le versioni venne adottato un nuovo sistema di raffreddamento motore con radiatore nella parte anteriore ed un riscaldamento abitacolo migliorato.\nNel 1966 la versione di accesso alla gamma ottenne un nuovo alternatore, un nuovo sistema di alimentazione a tre carburatori (derivato dalla \"96 Sport)\" con l'incremento a 48 CV (SAE) che consent\u00ec l'utilizzo di miscela all'1,5%. La \"96 Sport,\" in seguito alle vittorie del Rally di Montecarlo, cambi\u00f2 denominazione in \"96 Montecarlo 850\" adottando tutte le modifiche estetiche precedenti e mantenendo il motore da 52 CV (DIN).\nNel 1967 venne introdotta la 96 V4 con motore a quattro tempi da 1,5 litri e 65 CV a 4700 giri/min. Con questo propulsore le prestazioni aumentarono considerevolmente ed in contemporanea aumentarono le vendite. Con la V4 venne adottato un nuovo alternatore, nuove cinture di sicurezza e nuovi rivestimenti per gli interni.\nNel 1968 usc\u00ec di produzione l'ultimo modello Saab a due tempi dopo 320.000 vetture prodotte. Le ultime 96 a due tempi con motore di 816 cm\u00b3 da 40 CV vennero esportate esclusivamente negli USA.\nLa storia della 96 quindi prosegu\u00ec con la Saab 96 V4.\nRisultati sportivi.\nLa 96 a due tempi \u00e8 stata una delle Saab pi\u00f9 vincenti nei rally nazionali e internazionali, soprattutto guidata dal pilota svedese Erik Carlsson \"on the roof\" e dalla moglie Pat Moss (sorella minore di Stirling Moss). Di seguito i successi pi\u00f9 importanti:\n1960: Rally delle nevi finlandesi (1\u00ba assoluto), Rally di Svezia (1\u00ba assoluto), Rally di Finlandia (1\u00ba assoluto), Viking Rally (1\u00ba assoluto), RAC Rally (Erik Carlsson 1\u00ba assoluto), Campionato nordico Rally (1\u00ba assoluto).\n1961: Rally canadese (1\u00ba assoluto), Rally delle nevi finlandesi (1\u00ba assoluto), Rally norvegese (1\u00ba assoluto), Rally dell'Acropoli (Erik Carlsson 1\u00ba assoluto), Rally di Svezia (1\u00ba assoluto), RAC Rally (Erik Carlsson 1\u00ba assoluto), Campionato nordico di Rally (1\u00ba assoluto).\n1962: Rally di Montecarlo (Erik Carlsson 1\u00ba assoluto), RAC Rally (Erik Carlsson 1\u00ba assoluto), Rally delle nevi finlandesi (1\u00ba assoluto), East African Safari Rally (Erik Carlsson 7\u00ba assoluto), Tulip Rally (Erik Carlsson 4\u00ba posto).\n1963: Rally di Montecarlo (Erik Carlsson 1\u00ba assoluto), Rally dei 1000 Laghi (1\u00ba assoluto), Vltava Rally (1\u00ba assoluto), Liegi-Sofia-Liegi Rally (Erik Carlsson 2\u00ba assoluto).\n1964: Rally dei Fiori (Rally di Sanremo) (Erik Carlsson 1\u00ba assoluto), Liegi-Sofia-Liegi Rally (Erik Carlsson 2\u00ba assoluto), East African Safari Rally (Erik Carlsson 2\u00ba assoluto).\n1965: BP Australian Rally (Erik Carlsson 2\u00ba assoluto), Rally dell'Acropoli (Erik Carlsson 2\u00ba assoluto).\n1966: Rally di Svezia (1\u00ba assoluto), Rally dell'inverno norvegese (1\u00ba assoluto), Tulip Rally (1\u00ba assoluto), Rally dell'Acropoli (1\u00ba assoluto), Gulf Rally (1\u00ba assoluto), Vltava Rally (1\u00ba assoluto), Rally dei 1000 Laghi (1\u00ba assoluto), Coppa delle Alpi (1\u00ba assoluto), Lyon-Charbonni\u00e8re Rally (1\u00ba assoluto), Rally di Ginevra (1\u00ba assoluto), Rally Volta a Portugal (1\u00ba assoluto), Rally d'Angola (1\u00ba assoluto), Rally di Libia (1\u00ba assoluto), Rally della Malaysia (1\u00ba assoluto), Campionato Svedese di Rally (1\u00ba assoluto).\nDal 1966 i programmi sportivi Saab si spostarono sulla 96 V4. Quell'anno termin\u00f2 l'attivit\u00e0 sportiva ufficiale delle 96 a due tempi ma esse continuarono a correre a lungo nelle mani di piloti privati."}
{"id": "3795063", "revid": "729019", "url": "https://it.wikipedia.org/wiki?curid=3795063", "title": "SG 751 SAPR", "text": "Il SG 751 SAPR \u00e8 un fucile d'assalto (\"SturmGewehr\") prodotto dalla Swiss Arms AG (in precedenza denominata Schweizerische Industrie Gesellschaft - \"SIG\") di Neuhausen in Svizzera.\nCamerato per il calibro 7,62 \u00d7 51 mm NATO \u00e8 disponibile in versione corta e lunga per soddisfare le esigenze di combattimento ravvicinato usandolo come \"battle rifle\" o per l'ingaggio di obiettivi distanti come fucile da supporto alle squadre di fanteria, ossia \"designated marksman rifle\". L'arma \u00e8 basata sul precedente fucile SIG SG 550 in calibro 5,56 \u00d7 45 mm. La variante militare prevede 3 modalit\u00e0 di fuoco: singolo, burst (3 colpi) e automatico.\n\u00c8 in concorrenza con FN SCAR H e Heckler &amp; Koch HK417 entrambi camerati nello stesso calibro.\nVarianti.\nLe varianti principali sono:\nLe versioni per il mercato civile dispongono di solo fuoco semi-automatico."}
{"id": "3795064", "revid": "1305772", "url": "https://it.wikipedia.org/wiki?curid=3795064", "title": "Edelstein", "text": "Edelstein:"}
{"id": "3795066", "revid": "1543377", "url": "https://it.wikipedia.org/wiki?curid=3795066", "title": "Kotatsu", "text": "Il \u00e8 il telaio in legno di un basso tavolino, sopra il quale viene posto un Futon o una pesante coperta. Sopra la coperta \u00e8 presente un piano di appoggio per consentirne l'uso come un normale tavolo, mentre sul lato inferiore della struttura viene montata una fonte di calore (tipicamente una resistenza elettrica). Il Kotatsu \u00e8 usato quasi esclusivamente in Giappone.\nStoria.\nLa storia del \"kotatsu\" inizia nel periodo Muromachi (corrispondente al XIV secolo). Le sue origini derivano dal sistema di cottura tipico giapponese conosciuto come \"irori\", che prevede un focolare incassato al centro di una stanza ricoperta di tatami. Dal XIV secolo fu introdotta una seduta intorno all'irori, separando le sue funzioni di cottura di cibi da quelle di luogo di aggregazione per i membri della famiglia. Sulla sommit\u00e0 di una struttura in legno posta sopra all'irori fu messa una trapunta (detta \"oki\") che intrappolava e localizzava il calore del braciere sotto alla struttura. Questo primordiale antenato del kotatsu fu chiamato \"horigotatsu\". La parola giapponese \n\"horigotatsu\" (\u6398\u308a\u70ac\u71f5) risulta dall'unione dei kanji \u6398-\u308a (fosso, buca), \u70ac (fiaccola o fuoco), e \u71f5 (scaldapiedi).\nLa realizzazione dell'\"horigatsu\" fu leggermente cambiata nel periodo Edo, nel XVII secolo. Queste modifiche riguardarono il pavimento intorno all\"'irori\", dove si inizi\u00f2 a realizzare una buca di forma quadrata intorno al braciere. La struttura di legno del \"horigatsu\" fu piazzata intorno a questa buca, formando un focolare. La coperta veniva posta sempre sopra la struttura, creando un luogo caldo dove fosse possibile mettere le gambe una volta seduti.\nI \"kotatsu\" spostabili furono creati pi\u00f9 tardi partendo dal concetto degli \"horigatsu\", e si sono diffusi grazie all'uso comune dei tatami nelle case giapponesi. Le braci non furono pi\u00f9 messe all'interno dell\"'irori\" ma dentro una pentola di coccio che veniva posta sul pavimento; in questo modo era possibile posizionare il \"kotatsu\" ovunque si volesse. Questo modello di \"kotatsu\" \u00e8 conosciuto come \"okigotasu\". Nella lingua giapponese la parola \"okigotatsu\" (\u7f6e\u304d\u70ac\u71f5) deriva dall'unione dei kanji \u7f6e\u304d (posizionare), \u70ac (fiaccola o fuoco), e \u71f5 (scaldapiedi).\nNella met\u00e0 del XX secolo l'elettricit\u00e0 sostitu\u00ec il carbone come fonte di riscaldamento, e fu possibile fissare una resistenza elettrica alla struttura del \"kotatsu\" invece di utilizzare il braciere in coccio. In questo modo divent\u00f2 facile spostare il \"kotatsu\" a piacere, e questo contribu\u00ec alla sua diffusione nelle abitazioni giapponesi.\nTipologie di \"kotatsu\".\nAttualmente in Giappone vengono utilizzate due tipologie di \"kotatsu\", che differiscono tra di loro per la struttura e per il tipo di riscaldamento:\nUso.\nAi giorni d'oggi il \"kotatsu\" \u00e8 formato da una resistenza elettrica fissata al telaio del tavolo, che pu\u00f2 essere realizzato oltre che con il tradizionale legno anche con plastica o altri materiali. Solitamente una coperta viene drappeggiata intorno al telaio sotto al piano del tavolo. Questa coperta viene rivestita da una seconda coperta pi\u00f9 pesante che prende il nome di . I \"Kotatasugake\" hanno spesso una funzione decorativa, e possono essere disegnati per abbinarsi all'arredamento dell'abitazione. Per riscaldarsi ci si siede sul pavimento o su degli \"zabuton\", mettendo le gambe sotto al tavolo con la parte inferiore del corpo avvolta dal \"kotatsugake\". Il \"kotatsu\" \u00e8 stato ideato pensando ai tradizionali abiti giapponesi che permettono al calore di entrare dalla parte bassa dei vestiti e di uscire dal collo, riuscendo cos\u00ec a scaldare tutto il corpo.\nLa maggior parte delle abitazioni giapponesi non sono isolate termicamente in maniera efficace come accade per quelle occidentali e non sono dotate di impianti di riscaldamento centralizzati per scaldare i vari ambienti. Riscaldare la casa \u00e8 molto costoso, sia per l'insufficiente isolamento termico che per l'esposizione alle correnti d'aria degli appartamenti. L'utilizzo dei \"kotatsu\" consente di avere una fonte di calore relativamente economica a cui affidarsi durante i mesi invernali, tenendo conto del fatto che i futon riescono a trattenere l'aria calda. Le famiglie possono scegliere di concentrare le loro attivit\u00e0 nella stanza in cui \u00e8 collocato il \"kotatsu\" per risparmiare sui costi dell'energia. Nella stagione estiva la coperta viene rimossa ed il \"kotatsu\" pu\u00f2 essere usato come un normale tavolino.\n\u00c8 possibile dormire sotto i \"kotatsu\", anche se normalmente il corpo di una persona (a meno che non sia piuttosto bassa) non \u00e8 completamente coperto dal futon. Dormire sotto al \"kotatsu\" viene considerato accettabile per dei sonnellini, ma non \u00e8 l'ideale per il riposo notturno per vari motivi: il corpo non \u00e8 completamente coperto ed \u00e8 riscaldato in maniera non uniforme; il tavolo \u00e8 corto ed \u00e8 possibile toccare accidentalmente gli elementi riscaldanti muovendosi durante il sonno, esponendosi al rischio di scottature. Ai bambini viene detto che se dormono sotto ad un \"kotatsu\" si prendono un raffreddore; comunque \u00e8 frequente il caso di animali domestici (come i gatti) che dormono sotto ai \"kotatsu\" riuscendo a stare con tutto il loro corpo all'interno della coperta - in maniera simile ai gatti che dormono vicino alle bocchette del riscaldamento a pavimento nei paesi occidentali (le abitazioni giapponesi non hanno questo tipo di riscaldamento).\nNei mesi invernali in Giappone il \"kotatsu\" \u00e8 spesso il centro della vita familiare. Nelle serate i familiari si riuniscono intorno al \"kotatsu\" per mangiare, guardare la televisione, giocare e conversare tenendo le gambe al caldo sotto al \"kotatsu\".\nApparecchi simili usati in altre nazioni.\nUn apparecchio simile al \"kotatsu\", chiamato \"korsi\" viene utilizzato in Iran.\nUn altro oggetto simile chiamato \"sandali\" \u00e8 stato largamente utilizzato per secoli in \nTagikistan ed Afghanistan. I \"sandali\" vengono utilizzati ancora oggi in molte abitazioni tipiche, dove costituiscono il luogo dove i familiari si ritrovano per mangiare e riscaldarsi\nIn Spagna si usa la \"mesa camilla\": un piccolo tavolo generalmente di forma rotonda sotto al quale viene collocata una fonte di calore (di solito un braciere), coperto da una pesante tovaglia che svolge le funzioni del futon."}
{"id": "3795079", "revid": "287204", "url": "https://it.wikipedia.org/wiki?curid=3795079", "title": "Campionato mondiale di hockey su ghiaccio 2012", "text": "Il Campionato mondiale di hockey su ghiaccio 2012 \u00e8 stata la 76\u00aa edizione del massimo campionato di hockey su ghiaccio per nazionali organizzato dalla IIHF.\nI tornei.\nCampionato mondiale di hockey su ghiaccio maschile.\nIl 76\u00b0 Campionato mondiale di hockey su ghiaccio maschile di gruppo A si \u00e8 tenuto dal 4 al 20 maggio ad Helsinki e a Stoccolma, in Finlandia e Svezia.\nI tornei delle divisioni inferiori si sono tenute nelle date e nei luoghi seguenti:\nCampionato mondiale di hockey su ghiaccio femminile.\nIl 14\u00b0 Campionato mondiale di hockey su ghiaccio femminile di gruppo A si \u00e8 disputato dal 7 al 14 aprile a Burlington, negli Stati Uniti.\nLe divisioni inferiori sono svolte nelle date e nei luoghi seguenti:\nCampionato mondiale di hockey su ghiaccio U-20 maschile.\nIl 36\u00b0 Campionato mondiale di hockey su ghiaccio U20 maschile di gruppo A si \u00e8 svolto dal 26 dicembre al 5 gennaio a Calgary e ad Edmonton, in Canada.\nLe divisioni inferiori si sono disputate nelle date e nei luoghi seguenti:\nCampionato mondiale di hockey su ghiaccio U-18 maschile.\nIl 14\u00b0 Campionato mondiale di hockey su ghiaccio U18 maschile di gruppo A si \u00e8 svolto dal 12 al 22 aprile a Brno e Znojmo, in Repubblica Ceca.\nLe divisioni inferiori si sono disputate nelle date e nei luoghi seguenti:\nCampionato mondiale di hockey su ghiaccio U-18 femminile.\nIl 5\u00b0 Campionato mondiale di hockey su ghiaccio U18 femminile di gruppo A si \u00e8 tenuto dal 31 dicembre al 7 gennaio a Zl\u00edn e a P\u0159erov, in Repubblica Ceca.\nLe divisioni inferiori si sono disputate nelle date e nei luoghi seguenti:"}
{"id": "3795080", "revid": "57342", "url": "https://it.wikipedia.org/wiki?curid=3795080", "title": "Globo d'oro alla miglior opera prima", "text": "Il Globo d'oro alla miglior opera prima \u00e8 un premio assegnato ogni anno alla miglior opera prima italiana. "}
{"id": "3795081", "revid": "1305772", "url": "https://it.wikipedia.org/wiki?curid=3795081", "title": "Fifty/Fifty (serie televisiva)", "text": "Fifty/Fifty (\"Partners in Crime\") \u00e8 una serie televisiva statunitense in 13 episodi trasmessi per la prima volta nel corso di una sola stagione nel 1984.\nTrama.\nSan Francisco. Carole Stanwyck, una fotografa \"free-lance\", e Sydney Kovack, una suonatrice di viola, sono due donne che hanno poco in comune tranne il fatto che sono state sposate entrambe a Raymond, l'ex-marito. Quando Raymond finisce assassinato, Carole e Sydney cercano di trovare il colpevole e alla fine decidono di portare avanti l'agenzia di investigazione privata che Raymond ha lasciato loro in eredit\u00e0. Vengono aiutate dall'ex assistente di Raymond, Harmon Shain, dalla madre di Raymond, Jeanine, e dal tenente Ed Vronsky.\nProduzione.\nLa serie fu prodotta da Carson Productions e girata a San Francisco in California. Tra i registi \u00e8 accreditato James Sheldon. La serie dur\u00f2 solo 13 episodi, trasmessi in prima TV dal 22 settembre al 29 dicembre del 1984.\nDistribuzione.\nLa serie fu trasmessa negli Stati Uniti nel 1984 sulla rete televisiva NBC. \nIn Italia \u00e8 stata trasmessa con il titolo \"Fifty/Fifty\" su Canale 5.\nAlcune delle uscite internazionali sono state:"}
{"id": "3795083", "revid": "287204", "url": "https://it.wikipedia.org/wiki?curid=3795083", "title": "Is\u1e25\u0101q al-Maw\u1e63il\u012b", "text": "Nato da una rinomata famiglia di musicisti, Is\u1e25\u0101q al-Maw\u1e63il\u012b era figlio di Ibr\u0101h\u012bm al-Maw\u0219il\u012b - forse il pi\u00f9 noto musicista espresso dalla cultura islamica araba e persiana -\nsegu\u00ec il padre a Baghdad, dove port\u00f2 a compimento studi sul Corano e sui \"\u02bea\u1e25\u0101d\u012bth\" ma anche di \"adab\", seguendo l'insegnamento tra gli altri di Haytham b. Bash\u012br al-Kis\u0101\u02be\u012b, al-A\u1e63m\u0101\u02bf\u012b (Ab\u016b Sa\u02bf\u012bd \u02bfAbd al-Malik b. Qurayb) e Ab\u016b \u02bfUbayda Ma\u02bfmar b. al-Muthann\u0101.\nStudi\u00f2 invece musica (che s'accompagnava a una compiuta conoscenza della poesia e che fino a quel momento era malvista dagli ambienti pi\u00f9 conservatori della cultura islamica) sotto la guida del cognato Man\u1e63\u016br Zalzal e \u02bf\u0100tika bint Shu\u02bfba (o Shadh\u0101).\nFu maestro di Ziryab, grandemente apprezzato nella societ\u00e0 andalusa e nella corte dell'Emiro omayyade Abd al-Rahman II."}
{"id": "3795084", "revid": "726373", "url": "https://it.wikipedia.org/wiki?curid=3795084", "title": "In due s'indaga meglio", "text": "In due s'indaga meglio (\"Agatha Christie's Partners in Crime\") \u00e8 una serie televisiva britannica in 10 episodi trasmessi per la prima volta nel corso di una sola stagione dal 1983 al 1984. La serie, ispirata alla raccolta di racconti brevi di Agatha Christie pubblicata nel 1929, \"\" (\"Partners in crime\"), \u00e8 stata anticipata nel 1983 dal film TV \"Avversario segreto\", con protagonisti sempre Francesca Annis e James Warwick.\nTrama.\nTommy e Tuppence Beresford sono due coniugi britannici che hanno da poco preso in gestione un'agenzia investigativa con sede a Londra. Ogni episodio presenta uno dei racconti del libro. Tra questi ci sono episodi che vedono i due coinvolti nella ricerca di gioielli dispersi, nell'indagine su dei poltergeist e una storia su alcuni cioccolatini avvelenati.\nProduzione.\nLa serie \u00e8 stata prodotta da London Weekend Television. Le musiche sono state composte da Joseph Horovitz.\nRegisti.\nTra i registi della serie sono accreditati:\nDistribuzione.\nLa serie fu trasmessa in Gran Bretagna dal 1983 al 1984 sulla rete televisiva Independent Television. In Italia \u00e8 stata trasmessa da Rai 2 a partire dal 26 dicembre 1984.\nAlcune delle uscite internazionali sono state:"}
{"id": "3795086", "revid": "11959", "url": "https://it.wikipedia.org/wiki?curid=3795086", "title": "Abd al-Rahman II", "text": ""}
{"id": "3795091", "revid": "57342", "url": "https://it.wikipedia.org/wiki?curid=3795091", "title": "Globo d'oro al miglior regista", "text": "Il Globo d'oro al miglior regista \u00e8 un premio assegnato ogni anno al miglior regista italiano dal 2001.\nAlbo d'oro.\nIn grassetto i nomi dei vincitori, in corsivo i nominati."}
{"id": "3795092", "revid": "56705", "url": "https://it.wikipedia.org/wiki?curid=3795092", "title": "Nehrim", "text": ""}
{"id": "3795094", "revid": "1305772", "url": "https://it.wikipedia.org/wiki?curid=3795094", "title": "Eckman", "text": "Eckman (o Eckmann) pu\u00f2 riferirsi a:"}
{"id": "3795096", "revid": "767487", "url": "https://it.wikipedia.org/wiki?curid=3795096", "title": "Notizie degli scavi (film)", "text": "Notizie degli scavi \u00e8 un film del 2010 diretto da Emidio Greco.\nIl racconto originale da cui \u00e8 tratta la storia \u00e8 stato pubblicato nel 1964 da Franco Lucentini. Dopo essere stato presentato in anteprima alla 67\u00aa Mostra internazionale d'arte cinematografica di Venezia nel 2010 \u00e8 uscito nelle sale cinematografiche italiane il 29 aprile 2011.\nTrama.\nUn uomo all'apparenza ritardato, chiamato ironicamente \"il professore\", vive in una casa di tolleranza con alcune prostitute. Per accontentare le richieste di una ex-convivente inizia a visitare una prostituta ricoverata, soprannominata \"la marchesa\". Tra i due nasce una tenera storia."}
{"id": "3795098", "revid": "125668782", "url": "https://it.wikipedia.org/wiki?curid=3795098", "title": "L'ultima lezione (film 2001)", "text": "L'ultima lezione \u00e8 un film del 2001 diretto da Fabio Rosi, vincitore del Globo d'oro alla miglior opera prima.\nIl film \u00e8 dedicato all'economista Federico Caff\u00e8, professore di politica economica presso la Sapienza Universit\u00e0 di Roma, e che \u00e8 misteriosamente scomparso nel 1987."}
{"id": "3795101", "revid": "1494169", "url": "https://it.wikipedia.org/wiki?curid=3795101", "title": "Zois", "text": ""}
{"id": "3795102", "revid": "767487", "url": "https://it.wikipedia.org/wiki?curid=3795102", "title": "Il cielo cade", "text": "Il cielo cade \u00e8 un film del 2000 diretto da Andrea e Antonio Frazzi. Il film \u00e8 tratto dal romanzo autobiografico della regista Lorenza Mazzetti, pubblicato nel 1961.\nTrama.\n1943. Negli anni centrali della seconda guerra mondiale Penny e Baby, due sorelline toscane, rimangono orfane di entrambi i genitori. Le due vengono cos\u00ec prese in custodia dagli zii tedeschi Katchen e Wilhelm Einstein (cugino dello scienziato Albert), e si trasferiscono nella loro villa in Toscana. Le due bambine si adattano faticosamente alla nuova realt\u00e0: Penny, la pi\u00f9 grande delle due, ha avuto un'educazione fortemente influenzata dalla religione cattolica e dalla propaganda fascista, mentre lo zio Wilhelm, ebreo di nascita ma ateo e libero pensatore, mal sopporta i comportamenti delle due bambine.\nPian piano, anche grazie agli sforzi di Katchen, le due bambine si integrano nella famiglia Einstein: dopo un iniziale conflitto, diventano amiche delle cugine e di alcuni bambini del posto; imparano a conoscere e amare i membri della servit\u00f9, nonch\u00e9 il piccolo universo di amici e intellettuali che gravitano intorno alla famiglia. Penny inizia a nutrire sincero affetto anche per lo zio Wilhelm, arrivando a preoccuparsi per la salvezza della sua anima e a temere che lui non arriver\u00e0 mai ad amarla come membro effettivo della sua famiglia. Intanto la ragazzina vive tante nuove esperienze che la portano progressivamente a cambiare punto di vista sulla guerra, sul regime fascista e sulla sua stessa vita.\nDopo lo Sbarco in Sicilia il conflitto s'inasprisce e l'esercito tedesco inizia a farsi sempre pi\u00f9 presente nella quotidianit\u00e0 della famiglia: Wilhelm, convinto antinazista, comincia ad aiutare segretamente gli alleati. Penny inizia pertanto a temere non solo per la salvezza dell'anima di suo zio, ma per la sua stessa sopravvivenza. Nell'estate del 1944 Wilhelm scopre che le SS stanno marciando in direzione della sua casa, e decide di nascondersi nei boschi per precauzione, convinto che la moglie e le figlie, non ebree di nascita, siano al sicuro. Questo errore si rivela fatale: dopo essersi rifiutta di rivelare dov'\u00e8 nascosto Wilhelm, Katchen viene fucilata insieme alle sue figlie, mentre Penny e Baby sono costrette ad assistere impotenti al massacro. Quando le SS lasciano la casa Wilhelm fa ritorno, ma incapace di sottostare al dolore si suicida.\nMentre Penny e Baby abbandonano la casa degli zii assieme a ci\u00f2 che resta della famiglia, degli amici e della servit\u00f9, giunge la notizia che la zona \u00e8 stata liberata dagli alleati."}
{"id": "3795105", "revid": "767487", "url": "https://it.wikipedia.org/wiki?curid=3795105", "title": "Elvjs e Merilijn", "text": "Elvjs e Merilijn \u00e8 un film italiano del 1998 diretto da Armando Manni."}
{"id": "3795107", "revid": "131145", "url": "https://it.wikipedia.org/wiki?curid=3795107", "title": "Parco di Bomarzo", "text": ""}
{"id": "3795108", "revid": "1543377", "url": "https://it.wikipedia.org/wiki?curid=3795108", "title": "Grand Prix de Ouest-France 2011", "text": "Il Grand Prix de Ouest-France 2011, settantacinquesima edizione della corsa e valida come evento dell'UCI World Tour 2011, si svolse il 28 agosto 2011 su un percorso totale di 248,3\u00a0km. Fu vinta dallo sloveno Grega Bole che termin\u00f2 la gara in 6.32'40\" alla media di 37,65\u00a0km/h.\nPartenza a Plouay con 190 ciclisti di cui 151 portarono a termine il percorso."}
{"id": "3795110", "revid": "1543377", "url": "https://it.wikipedia.org/wiki?curid=3795110", "title": "Coppa Libertadores 2012", "text": "La Copa Libertadores de Am\u00e9rica 2012 (ufficialmente Copa Santander Libertadores de Am\u00e9rica 2012 per ragioni di sponsorizzazione) \u00e8 stata la 53\u00aa edizione della Copa Libertadores, la maggiore competizione internazionale per club organizzata dalla CONMEBOL, la federazione calcistica sudamericana. Iniziata il 24 gennaio, ha visto l'atto conclusivo il 4 luglio e vi hanno preso parte 38 club provenienti da 11 paesi: Argentina, Bolivia, Brasile, Cile, Colombia, Ecuador, Paraguay, Per\u00f9, Uruguay, Venezuela e Messico.\nIl Corinthians ha conquistato per la prima volta la coppa battendo nella doppia finale il Boca Juniors, ottenendo cos\u00ec anche l'accesso alla Coppa del mondo per club FIFA 2012 e contender\u00e0 la Recopa Sudamericana 2013 al vincitore della Copa Sudamericana 2012.\nSquadre qualificate.\nA partire da questa edizione, le seguenti federazioni hanno adottato un nuovo metodo di qualificazione per questo torneo:\nLe squadre in grassetto accedono direttamente alla fase a gironi.\nPrimo turno.\nAl primo turno hanno partecipato dodici squadre. Le sei vincitrici del doppio confronto (andata e ritorno) si sono qualificate alla fase a gironi.\nFase a gironi.\nLa fase a gironi \u00e8 iniziata il 7 febbraio ed \u00e8 terminata il 19 aprile. Le prime due classificate di ciascun girone si sono qualificate per la fase a eliminazione diretta.\nFase a eliminazione diretta.\nGli accoppiamenti degli ottavi di finale avvengono in base ad un'immaginaria classifica che si basa sul numero di punti ottenuto dalle squadre ammesse. La prima squadra della classifica affronter\u00e0 l'ultima, la seconda la penultima, la terza la terzultima, la quarta la quartultima e cos\u00ec via. Le prime di ogni girone del secondo turno sono classificate tra le posizioni 1-8, le seconde tra le posizioni 9-16."}
{"id": "3795111", "revid": "767487", "url": "https://it.wikipedia.org/wiki?curid=3795111", "title": "Il verificatore", "text": "Il verificatore \u00e8 un film del 1995 diretto da Stefano Incerti.\nTrama.\nControllore dell'azienda del gas a Napoli, Crescenzio \u00e8 un giovane marcantonio che si consuma d'amore per la timida Giuliana, alle dipendenze di un trucido anziano. L'infelicit\u00e0 gli d\u00e0 la forza di compiere un gesto radicale.\nPremi.\nHa vinto sei premi tra cui un David di Donatello, una Grolla d'oro e un Globo d'oro."}
{"id": "3795123", "revid": "599013", "url": "https://it.wikipedia.org/wiki?curid=3795123", "title": "Monumento ai Martiri di Belfiore", "text": "Il monumento ai Martiri di Belfiore \u00e8 stato innalzato per commemorare i patrioti del Risorgimento italiano che furono giustiziati tra il 1851 e il 1855 sulla riva meridionale del lago Superiore nella valletta di Belfiore situata all'epoca nel territorio del comune di Curtatone e attualmente di Mantova.\nStoria.\nNel ventennale dell'eccidio di don Enrico Tazzoli, dott. Carlo Poma, Bernardo Canal, Angelo Scarsellini e Giovanni Zambelli, il 7 dicembre 1872 fu inaugurato al centro di Piazza Sordello, posto su una collinetta, un monumento che racchiudeva le spoglie dei Martiri. Contemporaneamente un cippo di marmo bianco di Verona fu posto sul luogo dell'esecuzione in Valletta Belfiore. Il monumento fu profanato da ignoti al punto che, restaurato, fu inaugurato nuovamente il 5 giugno 1887.\nIl 27 settembre 1930 il monumento di piazza Sordello fu smantellato per riportare la piazza allo stato originario. Il monumento fu diviso e le parti destinate in vari luoghi: il sarcofago contenente le reliquie fu trasferito nella chiesa di San Sebastiano trasformata in Famedio e la statua del \"Genio dell`Umanit\u00e0\" fu posta nel Cortile d'Onore del Palazzo Ducale.\nNel 2002, 150\u00ba anniversario, il monumento fu restaurato e ricomposto nei giardini della valletta di Belfiore e inaugurato solennemente il 20 novembre dal presidente della Repubblica Carlo Azeglio Ciampi.\nDescrizione.\nIl monumento, opera scolpita in marmo di Carrara di Pasquale Miglioretti, \u00e8 costituito da un sarcofago con raffigurati in bassorilievo, ai lati, i Martiri di Belfiore in forma di medaglioni. Questa basamento con un elemento di forma piramidale si raccorda con la statua raffigurante il \"Genio dell`Umanit\u00e0\" evocato da una lapide posta sulla base:\nOltre alle effigi degli undici martiri, una targa marmorea ricorda Attilio Mori:"}
{"id": "3795127", "revid": "154893", "url": "https://it.wikipedia.org/wiki?curid=3795127", "title": "Meteoriti condritiche", "text": ""}
{"id": "3795130", "revid": "767487", "url": "https://it.wikipedia.org/wiki?curid=3795130", "title": "Antarashat", "text": "Antarashat (o \"Antarrashat\", in armeno \"\u0531\u0576\u057f\u0561\u057c\u0561\u0577\u0561\u057f\"; precedentemente \"Tort'in\"/\"Tort'n\"/\"Tortni\"/\"Dort'ni\"/\"Torini\") \u00e8 un comune dell'Armenia, precisamente della provincia di Syunik; nel 2010, ovvero nell'ultimo censimento, si contavano 120 abitanti."}
{"id": "3795133", "revid": "1781005", "url": "https://it.wikipedia.org/wiki?curid=3795133", "title": "Saab 96 V4", "text": "La 96 V4 \u00e8 una vettura prodotta dalla Saab tra il 1967 e il 1980. Ha avuto un'importante storia nei rally.\nStoria.\nLa vettura, destinata a sostituire la 96 a due tempi (diventata obsoleta sul piano delle prestazioni e dei consumi), adottava un motore V4 1,5 litri di origine Ford da 65 CV a 4700 giri/min mantenendo tutte le migliorie apportate alla 96 nel corso degli anni come freni a disco anteriori e nuovi rivestimenti per gli interni. La carrozzeria monoscocca, lo schema delle sospensioni, l'assetto, il motore pi\u00f9 prestante e lo sterzo a cremagliera continuarono a renderla competitiva nei rally, dopo i successi della 96 a due tempi, guidata da piloti come Stig Blomqvist e Per Eklund.\nEvoluzione.\nNel 1968 la 96 V4 venne accolta positivamente infatti aumentarono le vendite del 41,5% in Svezia e del 10% all'estero. Il progetto 96 era in continua evoluzione: venne aumentata la sicurezza con l'adozione del parabrezza stratificato e fu presentata la versione \"DeLuxe\" dotata di ulteriori accessori come luci di retromarcia, doppi profili cromati sulle fiancate, coppe ruota cromate e vetri posteriori apribili a compasso. \nNel 1969 venne aggiornato il frontale con una nuova griglia, un nuovo logo Saab e proiettori rettangolari, tecnologia alogena a richiesta. Sul fronte della sicurezza debutt\u00f2 il piantone dello sterzo collassabile, nuova pompa freni con servofreno e poggiatesta su tutti i sedili.\nAd Uusikaupunki in Finlandia venne aperto un nuovo stabilimento Saab nel corso del 1970 e sulla 96 debuttarono nuovi interni disponibili in diverse combinazioni di colori.\nNel 1971 usc\u00ec di produzione la versione \"DeLuxe\" mentre debutt\u00f2 la motorizzazione V4 1.7 litri per il solo mercato USA. Tutte le versioni di 96 ottennero un migliore trattamento antiruggine e l'adozione di un nuovo freno di stazionamento.\nNel 1972 venne aggiornata la gamma dei colori, erano disponibili le colorazioni giallo ambra, verde Verona, bianco polare, rosso toreador, nero, blu medio. Il sedile del conducente ora poteva essere riscaldato elettricamente, esteriormente i paraurti vennero dotati di nuovi inserti in plastica nera.\nNel 1974 arrivarono ulteriori modifiche: nuova griglia anteriore, nuovi paraurti anteriori e posteriori in plastica nera\\grigia, rivestimenti rinnovati con tessuti pi\u00f9 morbidi, pneumatici radiali di serie, cinture di sicurezza con arrotolatore e dotate di sensore capace di verificare il corretto agganciamento (l'anno seguente queste migliorie vennero adottate anche per le cinture posteriori).\nNel 1975 venne presentata la versione \"96 Jubileum\" dotata di una verniciatura di colore silver crystal metallizzato con adesivi dedicati sulle fiancate. Debutt\u00f2 anche la versione \"V4 1.7S\" ispirata ai rally: dotata di propulsore V4 destinato agli USA, cerchi in lega sportivi, contagiri, volante rivestito in pelle, sedili sportivi, colore arancione e strisce laterali specifiche.\nNel 1976 venne adeguata alle nuove norme antinquinamento svedesi, adott\u00f2 un nuovo sedile posteriore meno ingombrante, venne dotata di lunotto termico, vennero installati paraurti uguali alla Saab 99 (presentata nel 1968). L'anno seguente vennero installati altri particolari derivati sempre dalla 99.\nNel 1978 termin\u00f2 la produzione della 96 in Svezia. La produzione continu\u00f2 nello stabilimento finlandese dove la vettura venne dotata di nuovi proiettori. L'anno successivo venne introdotto il colore verde acacia dotata di strisce laterali simili alla versione \"96 Jubileum\".\nNel gennaio 1980, per commemorare le ultime modifiche e celebrare il 25\u00ba anniversario delle esportazioni di automobili Saab nei Paesi Bassi, vennero prodotte le ultime trecento 96 in serie numerata. Queste erano tutte di colore aquamarine blue con cerchi in lega silver spoke ed interni derivati dalla Saab 900 (presentata nel 1979). L'ultima Saab 96 prodotta fu guidata dal pilota Mr. Saab Erik Carlsson e condotta al Saab Car Museum dov'\u00e8 tutt'ora conservata.\nRisultati sportivi.\nLa vettura, con il nuovo propulsore V4, venne utilizzata a partire alla prima edizione del Campionato internazionale costruttori 1970. Specificamente elaborata da Saab in versione Gruppo 4, partecip\u00f2 al Campionato del mondo rally (per sette stagioni dal 1970 al 1976) vincendo cinque gare, conquistando quindici podi e un 4\u00ba posto nella classifica costruttori del 1976. Nel 1971 la 96 V4 si laureava vice-campione nel campionato internazionale costruttori. La vettura risult\u00f2 essere molto competitiva soprattutto in tre tappe del campionato del mondo rally: Rally di Svezia, Rally dei Mille Laghi (Rally di Finlandia) e RAC Rally (Rally di Gran Bretagna).\nPodi nel mondiale rally.\nNella tabella sono inclusi i risultati del campionato internazionale costruttori (tre edizioni dal 1970 al 1972) antesignano dell'attuale campionato del mondo rally.\nTutt'oggi le 96 sono utilizzate nei rally storici di regolarit\u00e0 riscuotendo discreti successi."}
{"id": "3795136", "revid": "155634", "url": "https://it.wikipedia.org/wiki?curid=3795136", "title": "FK Klaip\u0117da", "text": "L'FC Klaip\u0117da \u00e8 una societ\u00e0 calcistica di Klaip\u0117da, in Lituania.\nStoria.\nFondata il 18 ottobre del 2005 con il nome di FK Glestum, si iscrive l'anno successivo alla Lyga II (terzo livello del campionato lituano. Dopo due anni ottiene il passaggio in Lyga I.\nNell'agosto del 2009 cambia denominazione assumendo quella attuale; al termine della stessa stagione, grazie ad una ristrutturazione del campionato, ottiene la promozione in A Lyga.\nAl termine del campionato 2011 finisce ultima e retrocede in Lyga I."}
{"id": "3795145", "revid": "120130420", "url": "https://it.wikipedia.org/wiki?curid=3795145", "title": "Road to Justice - Il giustiziere", "text": "Road to Justice - Il giustiziere (\"18 Wheels of Justice\") \u00e8 una serie televisiva statunitense in 44 episodi trasmessi per la prima volta nel corso di 2 stagioni dal 2000 al 2001. \u00c8 conosciuta in Italia anche con il titolo 18 Wheels of Justice.\nTrama.\nL'agente Michael Cates ha cambiato identit\u00e0 dopo la morte della moglie e della figlia, uccise su ordine di un potente boss. Ora, per combattere il crimine e aiutare gli indifesi, gira gli Stati Uniti a bordo di un equipaggiatissimo camion a 18 ruote (un T2000, autoarticolato prodotto dalla ditta Kenworth).\nProduzione.\nLa serie fu prodotta da Stu Segall Productions e girata a San Diego in California.\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti dal 2000 al 2001. \nIn Italia \u00e8 stata trasmessa con il titolo \"18 Wheels of Justice\" su Duel TV e con il titolo \"Road to Justice - Il giustiziere\" su Italia 1 e Rete 4.\nAlcune delle uscite internazionali sono state:"}
{"id": "3795146", "revid": "46931", "url": "https://it.wikipedia.org/wiki?curid=3795146", "title": "18 Wheels of Justice", "text": ""}
{"id": "3795150", "revid": "46931", "url": "https://it.wikipedia.org/wiki?curid=3795150", "title": "Road to justice - Il giustiziere", "text": ""}
{"id": "3795152", "revid": "767487", "url": "https://it.wikipedia.org/wiki?curid=3795152", "title": "Nino Soprano", "text": "Biografia.\nFiglio d'arte (il padre \u00e8 chitarrista), inizia prima a suonare il pianoforte (all'et\u00e0 di otto anni) per passare alla chitarra; forma quindi i primi complessi, con cui inizia ad esibirsi nella sua citt\u00e0, fino ai Nino Soprano &amp; i 93, formato da cinque elementi (e il cui nome deriva dalla somma delle et\u00e0 dei componenti al momento della nascita del complesso).\nNel 1960 con il suo quintetto l'attivit\u00e0 diventa professionale, ed effettua spettacoli in tutta Italia, in celebri locali come l'\"Astoria\" di Milano o l\"'Open Gate\" di Firenze.\nOttenuto un contratto discografico con la Arcobaleno, la casa discografica di Cesare Ruggiero; debutta a dicembre del 1960; l'anno successivo ottiene un buon successo con \"Annamaria\" (che procura a lui e al gruppo il primo passaggio televisivo il 26 luglio sul Programma Nazionale) , e continuano gli spettacoli in tutta la penisola (nel 1962 suona con il gruppo per un mese al \"Principe\" di Torino).\nNel 1963 i \"93\" si sciolgono, e Soprano forma un altro complesso che lo accompagna dal vivo e nelle incisioni successive, e con questo gruppo partecipa nel 1964 al primo \"Festival Nazionale dei Complessi di Musica Leggera\".\nPartecipa al Festival di Napoli 1964 con \"Inutilmente\" e al Festival di Napoli 1965 con \"Uno ca te vo' bene\"; nella seconda met\u00e0 degli anni '60 si avvicina al beat.\nContinua l'attivit\u00e0 nei due decenni successivi; a partire dagli anni '80 si dedica al pianobar, continuando a pubblicare album.\nA novembre del 2011 il suo nuovo CD, intitolato \"Gli indimenticabili anni '60: al di l\u00e0...dell'amore\" \u00e8 stato pubblicato in allegato al quotidiano Il Mattino di Napoli."}
{"id": "3795154", "revid": "61051", "url": "https://it.wikipedia.org/wiki?curid=3795154", "title": "Muslu Nalbanto\u011flu", "text": ""}
{"id": "3795157", "revid": "767487", "url": "https://it.wikipedia.org/wiki?curid=3795157", "title": "Luster (film)", "text": "Luster \u00e8 film drammatico a tematica LGBT del 2002 diretto da Everett Lewis."}
{"id": "3795158", "revid": "121621833", "url": "https://it.wikipedia.org/wiki?curid=3795158", "title": "Andrew Durante", "text": "Caratteristiche tecniche.\nAndrew Durante \u00e8 un centrale difensivo forte fisicamente, dotato di un'ottima elevazione e ha nel suo repertorio un discreto colpo di testa. La sua grinta ed il suo carisma lo rendono un trascinatore della squadra.\nCarriera.\nClub.\nDurante inizia la carriera nel con cui debutta nel 2001. Dopo tre stagioni si trasferisce al Paramatta Power, totalizzando solamente 5 presenze prima di trasferirsi nel maggio del 2005 al Balestrier Khalsa.\nDopo un'altra breve parentesi al Sydney Olympic, passa al Newcastle Jets con cui vince la A-League nel 2008. L'anno seguente si trasferisce al Wellington Phoenix, l'unico club neozelandese iscritto al campionato australiano. Inseritosi immediatamente nei meccanismi della squadra, contribuisce al raggiungimento della finale della \"Pre-Season Cup\" persa contro il Melbourne Victory. Nella stagione 2009-10 ha giocato ininterrottamente tutti gli incontri del Phoenix senza essere sostituito, portando per la prima volta i neozelandesi alla qualificazione dei play-off della A-League. In semifinale realizza la sua prima marcatura nella categoria, siglando la rete del momentaneo 1-1 contro il Sydney FC, che poi vincer\u00e0 l'incontro per 4-2. Il 21 febbraio 2011, il Wellington Phoenix annuncia che Durante sarebbe stato prestato al Sydney FC, per aiutarli nella loro prima Champions League asiatica. Con la maglia azzurra gioca 5 partite, per fare quindi ritorno in Nuova Zelanda.\nHa disputato l'ultima stagione con il Western United FC prima di ritirarsi al termine della stagione 2020/2021.\nNazionale.\nOttenuta la cittadinanza neozelandese, il 26 marzo 2013 Durante ha esordito con gli \"All Whites\" nell'incontro vinto contro le Isole Salomone. Nel 2016 gioca ambedue le amichevoli internazionali contro Usa e Messico. Fa inoltre parte dei 23 giocatori selezionati per la Confederation Cup 2017 nella quale parte dal primo minuto in tutti e tre i match:contro la Russia, padrona di casa, il Messico ed infine il Portogallo di Cristiano Ronaldo. A novembre 2017 gioca la partita decisiva dei playoff Contro il Per\u00f9, persa 2-0.A seguito della mancata qualificazione ai mondiali 2018, annuncia il suo ritiro dal calcio internazionale."}
{"id": "3795160", "revid": "114463878", "url": "https://it.wikipedia.org/wiki?curid=3795160", "title": "Les mamelles de Tir\u00e9sias", "text": "Les mamelles de Tir\u00e9sias (\"Le mammelle di Tiresia\") \u00e8 un'opera in due atti e un prologo di Francis Poulenc, tratto dall'omonimo testo teatrale di Guillaume Apollinaire.\nLa prima rappresentazione ebbe luogo all'Op\u00e9ra-Comique di Parigi il 3 giugno 1947 diretta da Albert Wolff.\nNel Regno Unito la premi\u00e8re \u00e8 stata il 16 giugno 1958 nella Jubilee Hall di Aldeburgh diretta da Charles Mackerras.\nNel 1970 va in scena nella George Square Theatre di Edimburgo.\nAl Metropolitan Opera House di New York la premi\u00e8re \u00e8 stata nel 1981 diretta da Manuel Rosenthal con Catherine Malfitano e Jean Kraft e fino al 2002 ha avuto 31 recite.\nNel 2005 va in scena al Teatro Lauro Rossi per il St\u00e1tn\u00ed opera Praha con Luca Canonici per lo Sferisterio di Macerata.\nTrama.\nL'azione si svolge nella ipotetica citt\u00e0 di Zanzibar, sulla riviera francese, dove Th\u00e9r\u00e8se decide di abbandonare il marito, uomo greve e prepotente, e decide di assumere un'identit\u00e0 maschile. Lega il marito e ne prende le vesti, poi decide di chiamarsi Tir\u00e9sias e lascia volar via le sue mammelle. Nel frattempo arriva un gendarme che libera il marito credendolo una donna in difficolt\u00e0. Il marito rimasto solo allora assume una forma femminile e materna e mette al mondo, in un solo giorno, 40.049 bambini. Interviene di nuovo il gendarme, il quale vedendo tutta quella prole teme per le sorti della nazione che dovr\u00e0 sfamare tutte quelle bocche. Tra una continua serie di equivoci e giochi di parole l'opera si conclude con la ritrasformazione di Tir\u00e9sias in Th\u00e9r\u00e8se e la riconciliazione con il marito."}
{"id": "3795161", "revid": "599013", "url": "https://it.wikipedia.org/wiki?curid=3795161", "title": "Vitali Lakhmatov", "text": "Carriera.\nClub.\nDal 1997 al 2001 Vitali Lakhmatov, dopo essersi trasferito dall'Ucraina, crebbe nel settore giovanile dell'HC Ambr\u00ec-Piotta. Nella stagione 1998-1999 venne mandato in prestito in Lega Nazionale B all'HC La Chaux-de-Fonds, dove totalizz\u00f2 25 punti in 52 partite disputate. Nella stagione successiva avvenne il suo debutto in prima squadra ed in Lega Nazionale A, concludendo l'annata con 8 punti in 53 gare.\nRimase con i leventinesi fino al 2004, anno in cui pass\u00f2 ai SCL Tigers. Con la formazione bernese disput\u00f2 due stagioni nelle quali gioc\u00f2 100 partite e raccolse 41 punti. Nel 2006 fu ceduto ai ZSC Lions, formazione con cui nella stagione 2007-2008 conquist\u00f2 il suo primo titolo nazionale. Concluse quell'anno l'esperienza presso i Lions con 39 punti in 117 partite.\nNella stagione successiva scelse di ritornare in patria accasandosi con il Sokil Kyiv, militante quell'anno nella seconda divisione russa. Dopo aver giocato 64 partite, con 34 punti all'attivo, Lakhmatov ritorn\u00f2 in Svizzera con la maglia dell'HC Fribourg-Gott\u00e9ron.\nDopo la prima stagione a Friborgo, Lakhmatov prolung\u00f2 di un altro anno il suo contratto. Al termine della stagione 2010-2011 Lakmatov lasci\u00f2 la squadra con 26 punti ottenuti in 94 partite disputate. Il 22 giugno 2011 firm\u00f2 un contratto annuale con l'HC Ambr\u00ec-Piotta, sua squadra d'origine, con un'opzione per la stagione successiva.\nNel 2013 firm\u00f2 un contratto biennale con opzione per la terza stagione con il Red Ice Martigny, formazione della Lega Nazionale B.\nNazionale.\nNell'inverno fra 2001 e 2002 Lakhmatov fu convocato dalla selezione Under-20 nel Campionato mondiale di categoria del 2002, occasione in cui la Svizzera chiuse al sesto posto mentre egli fu autore di una rete e due assist in sette match."}
{"id": "3795162", "revid": "599013", "url": "https://it.wikipedia.org/wiki?curid=3795162", "title": "Abdulla Koni", "text": ""}
{"id": "3795167", "revid": "36426", "url": "https://it.wikipedia.org/wiki?curid=3795167", "title": "Monte Netto", "text": "Il Monte Netto, denominato anche \"Monte di Capriano\" (in bresciano \"Monten\u00e8t\") \u00e8 un'altura isolata della parte settentrionale della Bassa Bresciana, posta tra i territori comunali di Capriano del Colle, Flero e Poncarale, che raggiunge un'altezza massima di 133 m slm.\nCaratterizzato dalla coltivazione della vite, \u00e8 zona di produzione dei vini DOC del gruppo \"Capriano del Colle\" (Capriano del Colle rosso, Capriano del Colle rosso riserva, Capriano del Colle novello rosso, Capriano del Colle Trebbiano e Capriano del Colle Trebbiano frizzante) e degli IGT \"Montenetto\". La sua particolare conformazione geologica ha impedito un'estesa antropizzazione, consentendo il mantenimento di una fauna e di una flora particolare. Per tale motivo, l'area collinare e la sua fascia pedecollinare sono protette all'interno del parco regionale detto del Monte Netto.\nOrigine del nome.\nLocalit\u00e0 collinare che venne disboscata per dar spazio alle piantagioni di vigneti. Si possono trovare ancora tracce di fasce boschive ai piedi del Montenetto, in zona Capriano ove esiste ancora il Bosco delle Colombere e all'estremit\u00e0 opposta, sul territorio di Poncarale ove ritroviamo in prossimit\u00e0 della Chiesa il Bosco del Castagneto (el castagner) accessibile dalla omonima via del castagneto e ben visibile entrando in Poncarale da Brescia. \nL'oronimo Monte-Netto deriva dunque dalla scarsit\u00e0 di vegetazione che ha caratterizzato negli ultimi secoli la sua vasta sommit\u00e0.\nCaratteristiche geologiche.\nL'altitudine massima del rilievo \u00e8 di 133 m slm sovralzandosi dalla pianura circostante per una quota variabile tra i 12 e 33 metri. Si estende longitudinalmente per quattro chilometri, mentre da nord a sud \u00e8 lungo 2,5\u00a0km.\nLargo e basso, il rilievo \u00e8 frutto di un movimento sotterraneo avvenuta durante la glaciazione Riss. Il movimento geologico scorre sotto il suolo in direzione nord-est per riemergere presso l'altipiano di Castenedolo.\nLe argille sommitali del Monte Netto risalirebbero alla pi\u00f9 antica fase del Quaternario e avrebbero colorazione azzurro-giallastra. Lo strato inferiore \u00e8 composto da sabbia grigia con ghiaia a grosse lenti per lo pi\u00f9 calcaree. Allo strato pi\u00f9 superficiale, di origine alluvionale a seguito delle deposizioni dei fiumi provenienti dalle valli, succede una sezione di alcune centinaia di metri costituita dai sedimenti marini che composero la pianura padana sul finire del Terziario.\nFauna e vegetazione.\nIl rilievo collinare ha una bassa antropizzazione, che si concentra principalmente presso i due centri abitati storici di Capriano del Colle, a sud-ovest, e di Poncarale, ad est, oltre che dalle cascine a corte delle aziende agricole.\nBuona parte della superficie \u00e8 coltivata a vite, essendo zona di produzione dei vini tutelati dal consorzio \"Vini del Montenetto\", che tutela i vini della \"DOC Capriano del Colle\". Modesta \u00e8 la parte impiegata in passato per l'estrazione della ghiaia.\nIl \"bosco delle Colombaie\" \u00e8 il lembo arboreo pi\u00f9 rilevante per estensione e per ricchezza della sua vegetazione. Si estende per quattordici ettari; all'interno vi dimorano esemplari di roveri e di farnie, oltre che di carpino bianco, di orniello e di castagno. Limitate le presenze di nocciolo, corniolo, fusaria, acero, ligustro e biancospino. Tra gli arbusti si trova l'edera, ma anche il pungitopo e la pervinca minore, con qualche rara felce.\nNelle fasce boschive pi\u00f9 modeste ed esterne del rilievo sono pi\u00f9 frequenti le robinie e le piante di sambuco.\nDate le caratteristiche arboree sopracitate, sul Monte Netto \u00e8 diffusa la microfauna.\nAntropizzazione.\nNel X secolo il territorio del Monte Netto fece parte delle propriet\u00e0 del capitolo della Cattedrale di Brescia. Nel Quattrocento fu ceduto alla famiglia dei Bornati. Il comune e la parrocchia di Poncarale contestarono tale assegnazione, vantando dei diritti civici sull'altura, come l'\"erbatico\" e il \"legnatico\". L'accordo, raggiunto nel 1454, prevedeva che i Bornati restassero proprietari del \"Monte Netto\", ma che il comune di Poncarale ottenesse in cambio duecento pi\u00f2.\nCon l'acquisizione dei Bornati inizi\u00f2 la fase di disboscamento e di dissodamento del terreno. Data la scarsit\u00e0 dell'irrigazione, le coltivazioni principali furono la vite e il lino; attiva fu anche la pastorizia.\nNel corso dell'Ottocento furono costruite le strade che collegarono le cascine Torrazza e San Bernardo ai centri abitati di Capriano e di Poncarale sostituendosi alle precedenti rotabili e interpoderali. Nel 1912, il comune di Poncarale, sotto l'amministrazione del sindaco Bertazzoli, distribu\u00ec i 200 pi\u00f2 della dotazione medievale a diversi privati cittadini.\nNel 2007 fu istituito il parco regionale del Monte Netto per difenderne le caratteristiche peculiari."}
{"id": "3795168", "revid": "767487", "url": "https://it.wikipedia.org/wiki?curid=3795168", "title": "Jos\u00e9 Carlos Castillo Garc\u00eda-Tudela", "text": ""}
{"id": "3795169", "revid": "164044", "url": "https://it.wikipedia.org/wiki?curid=3795169", "title": "Vito Wormgoor", "text": "Carriera.\nClub.\nDebutta in Eredivisie il 14 settembre 2008 nella sconfitta fuori casa contro il Groningen per 2-0.\nGioca la sua ultima partita nell'Utrecht il 21 maggio 2009 nella sconfitta fuori casa contro il Groningen per 4-0.\nDebutta con il De Graafschap il 7 agosto 2009 nel pareggio fuori casa per 1-1 contro il Cambuur, partita in cui al 37' viene espulso. Segna il primo gol in campionato il 26 marzo 2010 nella vittoria per 1-3 contro l'Oss, dove sigla il momentaneo 2-1. Segna l'ultimo gol con il De Graafschap il 25 settembre 2011 nella sconfitta fuori casa per 1-3 contro il Groningen. Gioca l'ultima partita con la squadra di Doetinchem il 13 maggio 2012 nel pareggio casalingo in coppa olandese contro il Den Bosch.\nDebutta con l'ADO Den Haag il 12 agosto 2012 nel pareggio fuori casa per 2-2 contro il Vitesse. Segna il primo gol con la nuova maglia la partita successiva, il 19 agosto, nel pareggio casalingo per 2-2 contro il Waalwijk, dove segna il gol del momentaneo 1-1."}
{"id": "3795170", "revid": "107305881", "url": "https://it.wikipedia.org/wiki?curid=3795170", "title": "2000 Malibu Road", "text": "2000 Malibu Road \u00e8 una serie televisiva statunitense in 6 episodi trasmessi per la prima volta nel corso di una sola stagione nel 1992.\nTrama.\nQuattro donne vivono insieme in una casa sulla spiaggia situata al 2000 di Malibu Road, a Malib\u00f9: Jade, una ex prostituta che sta cercando di smettere la professione; Perry, una giovane avvocatessa che tenta fuggire dal suo passato (un fidanzato poliziotto rimasto ucciso e il problema del bere); Lindsay, un'aspirante attrice, e Joy, sorella di Lindsay, che \u00e8 anche il suo agente. Jade ha affittato alle altre le stanze per pagare la casa.\nProduzione.\nLa serie fu prodotta da Spelling Television e girata a Malib\u00f9 in California. Tra i registi della serie \u00e8 accreditato Joel Schumacher (5 episodi).\nDistribuzione.\nLa serie fu trasmessa negli Stati Uniti nel 1992 sulla rete televisiva CBS. In Italia la serie \u00e8 andata in onda su Rete 4 il 5 e il 7 dicembre 1993, modificando il titolo in \"Malibu Road 2000,\" come miniserie di due puntate da 135 minuti l'una.\nAlcune delle uscite internazionali sono state:"}
{"id": "3795172", "revid": "484362", "url": "https://it.wikipedia.org/wiki?curid=3795172", "title": "Federico Quercia", "text": "Biografia.\nNacque a Marcianise il 23 febbraio 1824 da Angelo Quercia, maggiore degli eserciti napoletano e napoleonico insignito della Legion d'onore, e da Angela Porta di Procida.\nNel 1843 si trasfer\u00ec a Napoli per frequentare l'universit\u00e0, dove studi\u00f2 lettere italiane alla scuola di Basilio Puoti e frequent\u00f2 il corso di Pasquale Galluppi, la scuola di filosofia di Luigi Palmieri, il corso di letteratura latina di Antonio Mirabelli e il corso di diritto di Roberto Savarese. Ancora allievo, compose una grammatica italiana e, dopo la laurea in diritto e letteratura, conseguita nel 1846, pubblic\u00f2 poesie e scritti di vario argomento, collaborando anche con il giornale napoletano \u201cIl Nazionale\u201d diretto da Silvio Spaventa, organo ufficiale del Partito liberale unitario.\nNel 1847 apr\u00ec a Napoli un corso privato di filosofia e letteratura. Nel 1848 si arruol\u00f2 volontario nell'esercito del generale Guglielmo Pepe, cui Ferdinando II, re delle Due Sicilie, aveva affidato il comando del contingente inviato al Nord per la Prima guerra d'indipendenza. Ferito in combattimento, torn\u00f2 a Napoli, dove nel 1849 fu incarcerato per 18 mesi dalla polizia borbonica a causa delle sue idee liberali. La stessa polizia chiuse la sua scuola e confisc\u00f2 i suoi libri. Rimesso in libert\u00e0, visse da latitante dal dicembre 1856 al maggio 1857, trovando rifugio anche nell'abazia di Montecassino, dove fu ospite dell'abate Tosti, suo caro amico. Nel 1856, insieme con Carlo De Cesare, Vincenzo Padula e Pasquale Trisolini, fond\u00f2 e diresse il periodico di area liberale \"Il Secolo XIX\", che usc\u00ec solo per pochi mesi. Riprese a insegnare privatamente lettere italiane, filosofia e storia. Ma negli anni successivi fu nuovamente arrestato dalla polizia borbonica, che ancora una volta gli confisc\u00f2 i libri (faticosamente ricomprati) e gli bruci\u00f2 i manoscritti.\nNel 1859 fu colpito da decreto di esilio indefinito dal Regno delle Due Sicilie assieme a Enrico Pessina, Ruggiero Bonghi e Federico Persico. Si trasfer\u00ec a Firenze, dove ritrov\u00f2 numerosi altri rifugiati: Poerio, Settembrini, Spaventa, Ulloa, Dragonetti, Fonseca, Gemelli e De Blasiis. Con alcuni di loro collabor\u00f2 al giornale \u201cLa Nazione\u201d, diretto da Silvio Spaventa, e fu corrispondente del giornale \u201cLa Perseveranza\u201d di Milano. In quegli anni conobbe Cavour ed altri uomini politici e fu presentato al re Vittorio Emanuele II.\nSegu\u00ec come cronista la spedizione dei Mille, nel corso della quale fu latore di ambasciate segrete del re Vittorio Emanuele II a Garibaldi. Tornato a Napoli dopo l'unit\u00e0 d'Italia, collabor\u00f2 con il direttore Ruggero Bonghi al giornale \u201cIl Nazionale\u201d, insieme a Francesco De Sanctis e Pasquale Villari. \nNel 1861 fu nominato \u201cprofessore pareggiato\u201d presso l'Universit\u00e0 di Napoli. Dal 1861 al 1866 insegn\u00f2 letteratura italiana all'universit\u00e0 di Napoli e fu direttore e insegnante presso il Liceo di via Nilo, che egli stesso fond\u00f2. \nTra il 1861 e il 1866 scrisse su \u201cLa Patria\u201d (organo del partito moderato, del quale fu anche direttore per qualche anno a partire dal febbraio 1863), \u201cIl Nomade\u201d, \u201cDiorama\u201d (diretto da Antonio Capecelatro), \u201cOmnibus\u201d, \"La Ghirlanda\", \"L'Iride\", \"L'Epoca\", \"La Sirena\" e su due importanti riviste letterarie dell'epoca: \u201cIl Museo\u201d e \u201cIl Giambattista Vico\u201d. \nNel 1864 fu eletto Presidente del Primo congresso musicale italiano, che si svolse a Napoli, e pubblic\u00f2 un discorso sulla propriet\u00e0 delle produzioni musicali.\nNel 1866 fu nominato Preside del Liceo di Capua. Nel 1867, in un opuscolo dal titolo \"L'attuale quistione\", pubblic\u00f2 il suo pensiero in merito ai rapporti tra Stato e Chiesa, in seguito alla caduta del governo Ricasoli e allo scioglimento della Camera, scontratisi sulla cosiddette Legge sull'Asse ecclesiastico (i beni economici della Chiesa cattolica). \nScrisse in quell'occasione Quercia con una certa preveggenza: \"La mia opinione \u00e8 poca cosa, ma schietta. La divulgo, perch\u00e9 si sappia ci\u00f2 che io ne pensi, e perch\u00e9 siamo pervenuti in tempi siffatti che ogni cittadino dovrebbe andar per via portando scritto in fronte i suoi pensamenti politici. Cos\u00ec altri alle spalle potrebbe ridersene o rallegrarsene, ma almanco con una qualche apparenza di ragione\". \nIl pensiero del Quercia riafferma la teoria cavouriana della \"libera Chiesa in libero Stato\" auspicando che nel nuovo parlamento potesse prevalere non la contrapposizione, ma la volont\u00e0 di ricercare una \"conciliazione\" onorevole fra Stato e Chiesa. \"\"I deputati che al presente han da inviarsi al Parlamento (...)\" n\"on gi\u00e0 nella bassa regione degli odi umani e degli umani interessi, ma nell'alta regione del bene della Patria comune e della civilt\u00e0 debbono essi contemplar con la forza dell'intelletto in che modo si ha da intrecciare la libert\u00e0 dello Stato a quella della Chiesa, acciocch\u00e9 i due istituti pi\u00f9 vigorosi che abbia la societ\u00e0 possano di conserva svolgersi e non molestarsi ed incontrarsi nel loro cammino. Han da sciogliere la non meno imbrogliata vertenza della conversione dell'Asse Ecclesiastico, col duplice intento di rifornire le nostre finanze e por fine a quella corrivit\u00e0 alle tasse che non salva lo stato ed impoverisce le nostre popolazioni\"\". \nNel 1867 Federico Quercia fu nominato Provveditore agli studi della Provincia di Terra di Lavoro (Caserta). Tre anni dopo, il 20 ottobre 1870, alla non pi\u00f9 giovane et\u00e0 di 46 anni, spos\u00f2 Filomena Barbera, nativa di Capua, insegnante e direttrice delle scuole elementari di Marcianise. Con lei si stabil\u00ec a Marcianise, in Via Duomo, e da lei negli anni successivi ebbe otto figli.\nNell'aprile 1875 Quercia fu il primo Provveditore agli studi di Benevento, veste nella quale, riscontrando lo stato degradato in cui versava l'istruzione in ambito provinciale, introdusse per la prima volta l'obbligo per gli insegnanti di frequentare corsi di aggiornamento. Ma nel 1876 alla Destra storica di Marco Minghetti, nella quale Quercia si riconosceva, si sostitu\u00ec al governo la Sinistra storica di Agostino Depretis. Due anni dopo moriva Vittorio Emanuele II. In seguito al profondo cambiamento del quadro politico, Quercia, sempre in veste di Provveditore agli studi, fu trasferito prima a Chieti e poi a Foggia. Quando gli fu prospettato un nuovo trasferimento, si sollevarono a suo favore in Parlamento le voci autorevoli di Augusto Pierantoni e Pasquale Stanislao Mancini. Ma, dopo l'incarico di Provveditore agli studi di Foggia, il ruolo di Quercia fu ridimensionato. \nNegli anni successivi fu preside del Liceo \"Pier delle Vigne\" di Capua, professore di storia presso la Scuola Normale Femminile di Capua e rettore del Reale Liceo Ginnasio e del convitto \"Tommaso Campanella\" di Reggio Calabria. Finch\u00e9 nel 1897, quando aveva ormai 73 anni, il Ministro della pubblica istruzione decise d'autorit\u00e0 di collocarlo a riposo. La nomina a Commendatore dell'Ordine della Corona d'Italia, conferitagli lo stesso anno, non lo ripag\u00f2 della \"diminutio\" incolpevolmente subita. Dopo qualche tempo, versando in condizioni economiche disagiate, riusc\u00ec a farsi assumere come \"impiegato straordinario\" presso la Biblioteca Nazionale di Napoli, con mansioni di bibliotecario e un compenso annuo di 1.100 lire dell'epoca (circa 4.900 euro di oggi). \nDopo avere dato tanto alla patria, alla letteratura e all'educazione degli italiani, Federico Quercia mor\u00ec in condizioni economiche precarie il 12 giugno 1899 a Napoli, nella sua abitazione di Piazza Mario Pagano 32. Fu sepolto nel cimitero di Poggioreale e le spese delle esequie furono pagate dal Prefetto di Napoli Giannetto Cavasola, che aveva conosciuto e apprezzato Quercia nella veste di Provveditore agli studi a Foggia. \nAlla memoria di Federico Quercia \u00e8 dedicata una lapide apposta nel centenario della nascita all'esterno della casa natale di Marcianise. All'illustre letterato e patriota sono stati inoltre intitolati nel 1972 il Liceo scientifico-classico \"Federico Quercia\" di Marcianise e una via cittadina. Il 16 luglio 2011 la figura di Federico Quercia \u00e8 stata rievocata, insieme a quelle di altri sei eroi risorgimentali della Provincia di Caserta, nel corso della riunione straordinaria del Consiglio Provinciale per la celebrazione dei 150 anni della Provincia."}
{"id": "3795174", "revid": "121837", "url": "https://it.wikipedia.org/wiki?curid=3795174", "title": "Origine ed evoluzione del sistema solare", "text": ""}
{"id": "3795177", "revid": "288300", "url": "https://it.wikipedia.org/wiki?curid=3795177", "title": "Jos\u00e9 Castillo Garc\u00eda-Tudela", "text": ""}
{"id": "3795182", "revid": "287204", "url": "https://it.wikipedia.org/wiki?curid=3795182", "title": "Ibr\u0101h\u012bm al-Maw\u0219il\u012b", "text": "Forse il pi\u00f9 famoso musicista musulmano, Ab\u016b Is\u1e25\u0101q Ibr\u0101h\u012bm, era di famiglia persiana (di Arraj\u0101n, nel F\u0101rs) insediatasi a Kufa.\nIn giovent\u00f9 i suoi genitori morirono e fu quindi allevato da uno zio. La musica e il canto lo attrassero assai pi\u00f9 degli studi tradizionali e all'et\u00e0 di 20 o 23 anni, and\u00f2 a Mosul, dove si un\u00ec a un gruppo di giovani scapestrati.\nDopo un anno si spost\u00f2 a Rey (in lingua araba Rayy), dove incontr\u00f2 un incaricato del califfo al-Man\u1e63\u016br che dapprima lo indusse a studiare musica e canto a Ba\u1e63ra e a Ubulla, sotto la guida dello mazdeo Juw\u0101nawayh.\nLa sua fama di cantante particolarmente dotato si diffuse rapidamente negli ambienti colti e il califfo al-Mahdi, figlio di al-Man\u1e63\u016br, lo invit\u00f2 nella sua corte di Baghdad. Qui egli rimase come musicista prediletto e apprezzato \"nad\u012bm\" anche dei successivi califfi al-Had\u012b (che gli assegn\u00f2 uno stipendio di dirham mensili, oltre a varie propriet\u00e0 immobiliari) e di H\u0101r\u016bn al-Rash\u012bd, che lo volle accanto a s\u00e9 fino alla sua morte, quando ordin\u00f2 al figlio al-Ma\u02bem\u016bn di pronunciare in suo onore la tradizionale orazione funebre.\nFu per disposizione di Rash\u012bd che Ibr\u0101h\u012bm collazion\u00f2 con altri colleghi 100 tra i migliori canti che andarono a costituire la cornice del celeberrimo \"Kit\u0101b al-Agh\u0101n\u012b\" di Ab\u016b l-Faraj al-I\u1e63fah\u0101n\u012b.\nIbr\u0101h\u012bm, come si pu\u00f2 immaginare, non fu un musulmano di stretta osservanza. Due o tre volte fu bastonato e imprigionato per aver bevuto eccessivamente vino ma questo non gli imped\u00ec di conservare sempre il massimo favore da parte del califfo (anch'egli incline ai piaceri del vino).\nDue dei suoi allievi furono, comprensibilmente, il figlio Is\u1e25\u0101q, Sulaym b. Sall\u0101m e Mukh\u0101riq, anch'essi divenuti assai celebri, dopo di lui, nel loro tempo."}
{"id": "3795184", "revid": "1723322", "url": "https://it.wikipedia.org/wiki?curid=3795184", "title": "Il sogno (Henri Rousseau)", "text": "Il sogno \u00e8 un dipinto a olio su tela (204,5x298,5\u00a0cm) realizzato nel 1910 dal pittore francese Henri Rousseau. Si tratta di una delle ultime opere dell'artista.\nIl dipinto \u00e8 un dono di Nelson A. Rockefeller al Museum of Modern Art di New York, dove \u00e8 tuttora conservato.\nDescrizione dell'opera.\nL'autore ha realizzato, lungo tutta la sua carriera, pi\u00f9 di 25 opere raffiguranti paesaggi che richiamano la giungla. L'aspetto peculiare \u00e8 che Rousseau non era mai uscito dalla Francia, pertanto l'artista si ispirava, nella realizzazione dei suoi dipinti, a descrizioni letterarie, oltre che alla visita di musei di storia naturale e di giardini botanici.\nIl dipinto rappresenta una giovane donna bianca nuda, sdraiata su un divano rosso, in una giungla: si tratta di Yadwigha, un'amica polacca del pittore. La attorniano vari animali - un grosso serpente arancione, alcuni uccelli, un elefante, una coppia di leoni (maschio e femmina) e un gruppo di scimmie - tutti affascinati dall'ascolto della melodia eseguita da un pifferaio indigeno; ma n\u00e9 essi n\u00e9 la giungla esistono, se non nel sogno di Yadwigha.\nNel timore che il pubblico non capisse il quadro, Rousseau scrisse una poesia per accompagnarlo, intitolata \"Inscrizione per \"Il sogno\"\":"}
{"id": "3795186", "revid": "1972737", "url": "https://it.wikipedia.org/wiki?curid=3795186", "title": "Thomas Huber (arrampicatore)", "text": "Fratello di Alexander Huber \u00e8 famoso per le scalate estreme realizzate in tutto il mondo, dalle Alpi al Karakorum, da El Capitan all'Antartide, la maggior parte delle quali effettuate insieme ad Alexander.\nBiografia.\nHa iniziato ad andare in montagna a dodici anni insieme al fratello Alexander, accompagnati dal padre appassionato alpinista. Durante la prima vacanza sui Monti del Kaiser Thomas ed Alexander si scoprono compagni perfetti di arrampicata. Nel 1992, a 26 anni, Thomas diventa guida alpina.\nNel 1994 sale per primo in libera la via The End of Silence, che con difficolt\u00e0 fino all'8b+ fa parte della Trilogia delle Alpi, tre vie d'arrampicata tra le pi\u00f9 difficili delle Alpi. La via era stata aperta nel 1990 insieme ad Alexander ma non ancora liberata.\nUn luogo importante per i fratelli Huber \u00e8 stata la parete di El Capitan dove i due hanno aperto tre nuove vie, \"Free Rider\" (1998), \"El Nino\" (1998) e \"Golden Gate\" (2000) e realizzato la prima salita in libera di \"Salath\u00e9 Wall\" (1995) e \"Zodiac\" (2003). Sempre su questa parete hanno stabilito dei record di velocit\u00e0 su \n\"Zodiac\" in 1h:51m:34s nel 2004 e su \"The Nose\" in 2h:45m:45s nel 2007.\nNel maggio 2000 ha aperto una nuova via sullo spigolo nord dello Shivling insieme allo svizzero Iwan Wolf. La via rappresenta il logico proseguimento della \"Kammerlander-Hainz\" aperta dagli altoatesini Hans Kammerlander e Christoph Hainz. Alexander aveva partecipato alle fasi di preparazione della via ma aveva poi dovuto rinunciare per una tonsillite. La salita ha valso a Thomas Huber e Iwan Wolf il premio Piolet d'Or 2001.\nIl 15 agosto 2008 Thomas ha realizzato uno spettacolare concatenamento di tutte le Tre Cime di Lavaredo utilizzando il base jumping e salendo per vie impegnative (tutte vie aperte da Christoph Hainz):\nTra l'11 e il 14 agosto 2009 insieme ad Alexander sono riusciti in un'impresa che era stata tentata da molti scalatori, la prima salita in libera della via \"Eternal Flame\" sulla Nameless Tower, Torri di Trango, via storica di Wolfgang G\u00fcllich, Kurt Albert, Christof Stiegler e Milan Sykora del 1989.\nSposato e con due figli, vive a Berchtesgaden."}
{"id": "3795197", "revid": "1442080", "url": "https://it.wikipedia.org/wiki?curid=3795197", "title": "Helen Gardner", "text": "Biografia.\nRicordata come una delle prime femme fatale dello schermo, Helen Gardner \u00e8 stata, tra gli attori, una delle prime se non la prima a fondare una propria compagnia di produzione, la \"Helen Gardner Picture Players\".\nRecit\u00f2, dal 1910 al 1924, in 55 film. Appare come costumista - col nome di \"Miss Gardner\" - in \"Cleopatra\", film di cui fu (non accreditata) produttrice e montatrice. Nel 1913, sceneggi\u00f2 \"Becky, Becky\". Considerata una vamp, i suoi erano ruoli di donna forte, dal carattere deciso. Divent\u00f2 una star interpretando il ruolo di Becky Sharp nella versione del 1911 di \"Vanity Fair\".\nHelen Gardner Picture Players.\nNel 1912, divent\u00f2 produttrice, fondando una propria casa di produzione, la Helen Gardner Picture Players, che aveva in progetto di girare dei lungometraggi, idea che, all'epoca, era ritenuta all'avanguardia, visto che la maggior parte dei film erano cortometraggi di uno o due rulli. Il suo primo film - di cui fu anche produttrice - fu, nel 1912, un \"Cleopatra\" diretto da Charles L. Gaskill. Da varie parti viene riportato che Gaskill fosse suo marito, ma i due non si sposarono mai.\n\"A Sister to Carmen\", la sua terza produzione, \u00e8 stato recentemente restaurata dalla pronipote, Dorin Gardner Schumacher, con il sostegno finanziario del New York Women in Film and Television."}
{"id": "3795199", "revid": "125063378", "url": "https://it.wikipedia.org/wiki?curid=3795199", "title": "Combattimenti nella citt\u00e0 di Stalingrado", "text": "I combattimenti nella citt\u00e0 di Stalingrado furono una fase della grande battaglia combattuta nella seconda met\u00e0 del 1942 tra le forze della Wehrmacht e quelle dell'Armata Rossa nel settore meridionale tra il Don e il Volga del fronte orientale durante la seconda guerra mondiale.\nPer oltre due mesi la 6\u00aa Armata del generale Friedrich Paulus sferr\u00f2 una serie di attacchi violenti e sanguinosi per cercare di conquistare l'importante citt\u00e0 industriale di Stalingrado e schiacciare le forze della 62\u00aa Armata sovietica al comando del generale Vasilij \u010cujkov asserragliata all'interno dell'abitato. I combattimenti, tra i pi\u00f9 duri e cruenti di tutta la guerra, si svolsero in gran parte a distanza ravvicinata tra le rovine degli edifici e dei grandi impianti industriali della citt\u00e0 devastata e costarono dure perdite ad entrambe le parti.\nI tedeschi, pur ottenendo alcuni successi grazie alla loro superiorit\u00e0 numerica e di mezzi, non riuscirono a conquistare completamente la citt\u00e0 ed invece logorarono le loro forze di prima linea di fronte alla coraggiosa ed inesauribile resistenza nemica, esponendosi inoltre alla controffensiva generale sovietica che sarebbe iniziata il 19 novembre 1942 ed avrebbe cambiato completamente la situazione.\nLa marcia su Stalingrado.\nArrivo dei tedeschi sul Volga.\nIl 23 luglio 1942 Adolf Hitler diram\u00f2 la sua Direttiva n. 45 \"Braunschweig\" che modificava profondamente il primitivo progetto di offensiva nel settore meridionale del fronte orientale (operazione Blu), pianificato dall'OKH e dal OKW allo scopo di ottenere un successo decisivo in Unione Sovietica. La nuova direttiva del F\u00fchrer, basata su una sottovalutazione delle residue capacit\u00e0 di resistenza dell'Armata Rossa, prevedeva un'avanzata contemporanea verso il Caucaso e verso il Volga. Mentre il Gruppo d'armate A del feldmaresciallo Wilhelm List sarebbe penetrato in profondit\u00e0 a sud di Rostov e avrebbe conquistato il Kuban', la costa del Mar Nero, il Caucaso e i pozzi di petrolio di Majkop e Baku (operazione Edelweiss), il Gruppo d'armate B del generale Maximilian von Weichs avrebbe dovuto marciare oltre il Don in direzione dell'importante citt\u00e0 industriale di Stalingrado; dopo aver raggiunto il Volga le truppe tedesche avrebbero dovuto discendere verso sud fino ad Astrachan' (operazione Fischreiher). Mentre nella Direttiva originale dell'operazione Blu non era richiesto esplicitamente di occupare Stalingrado ma veniva ordinato solo di neutralizzarla come nodo di comunicazioni e centro industriale, per la prima volta nella Direttiva n. 45 Hitler affermava espressamente, riguardo a Stalingrado, che \"la citt\u00e0 stessa deve essere conquistata\". Questa missione spettava principalmente alla 6\u00aa Armata del generale Friedrich Paulus, la formazione pi\u00f9 potente dello schieramento della Wehrmacht all'est.\nIl generale Paulus inizi\u00f2 la sua offensiva verso il Don ed il Volga a partire dal 25 luglio e durante la prima settimana riusc\u00ec, nonostante carenze di carburante, la resistenza sovietica ed alcuni contrattacchi nemici, ad avanzare verso la grande ansa del Don ed a accerchiare una parte delle forze sovietiche ad ovest di Kala\u010d. Questi scontri furono coronati da successo ma richiesero tempo e permisero ai sovietici di riorganizzare le loro forze. Le difese sovietiche erano state concentrate dal 12 luglio in un nuovo Fronte di Stalingrado al comando del generale Vasilij Gordov, con la 62\u00aa Armata del generale Anton Lopatin e la 64\u00aa Armata del generale Mikhail Sumilov. Dopo le prime sconfitte il generale Gordov venne sostituito il 9 agosto dall'esperto e combattivo generale Andrej Er\u00ebmenko che cerc\u00f2 di rafforzare le difese sovietiche a ovest di Stalingrado e contemporaneamente fece fronte a sud all'avanzata della 4\u00aa \"Panzerarmee\" del generale Hermann Hoth che, in marcia verso il Caucaso, il 30 luglio era stata dirottata da Hitler verso nord per supportare l'attacco da ovest del generale Paulus.\nLa situazione ebbe una svolta drammatica il 21 agosto: il 14\u00ba \"Panzerkorps\" del generale Gustav von Wietersheim, elemento di punta della 6\u00aa Armata, attravers\u00f2 il Don sui ponti di Vertjacij ed il 23 agosto il generale Paulus, che nel suo ordine di operazioni del 19 agosto aveva mostrato fiducia ipotizzando un possibile cedimento nemico, sferr\u00f2 con la 16. Panzer-Division del generale Hans-Valentin Hube l'attacco finale in direzione del Volga e della periferia settentrionale di Stalingrado. L'attacco super\u00f2 rapidamente la debole resistenza e nel tardo pomeriggio, dopo un'audace avanzata di circa 60 chilometri, i panzer raggiunsero il fiume e il quartiere settentrionale di Rynok della citt\u00e0 industriale.\nAlle ore 18.00 dello stesso giorno la 4\u00aa \"Luftflotte\" del generale Wolfram von Richthofen scaten\u00f2 un devastante attacco aereo alla citt\u00e0: impiegando soprattutto bombe incendiarie, gli aerei tedeschi colpirono le strutture amministrative e residenziali della citt\u00e0, i quartieri periferici costruiti principalmente in legno, i depositi di petrolio, le banchine degli approdi sul Volga. Le fiamme distrussero gran parte degli edifici in legno e molte costruzioni del centro vennero ridotte in macerie, il panico si diffuse tra la popolazione, i depositi si incendiarono, le vittime tra i civili furono molto alte, il fumo avvolse completamente la citt\u00e0.\nNella notte del 23 agosto Stalin, preoccupato e fortemente irritato dall'evoluzione delle operazioni, intervenne via radio sollecitando il generale Er\u00ebmenko a non farsi impressionare dall'irruzione di \"deboli forze tedesche\" fino a Rynok, a mantenere la calma, conservare la fiducia nella vittoria e contrattaccare subito con le forze disponibili. Alle ore 23.00 dello 24 agosto il generale Er\u00ebmenko, dopo una drammatica riunione al quartier generale del Fronte Sud-Est con il generale Aleksandr Vasilevskij, il capo del partito locale A.S.Chujanov e Nikita Chru\u0161\u010d\u0451v (commissario capo del Fronte), present\u00f2 il rapporto a Stalin delineando la situazione critica a Stalingrado. Il generale chiese per telefono l'autorizzazione a iniziare ad evacuare i civili e le fabbriche strategiche sulla riva orientale del Volga. Al contrario, Stalin, timoroso di un cedimento del morale in caso di evacuazione, proib\u00ec ogni trasferimento. Le industrie dovevano rimanere e produrre fino all'ultimo armi per il fronte, i civili e gli operai dovevano formare squadre di volontari per rinforzare le truppe, Stalingrado sarebbe stata difesa.\nIl 1\u00ba settembre l'ordine del giorno del Fronte Sud-Est del generale Er\u00ebmenko sembr\u00f2 confermare la volont\u00e0 di resistenza sovietica e la decisione di battersi con la frase \"il nemico deve essere e sar\u00e0 distrutto a Stalingrado\". In realt\u00e0 Stalin non era affatto sicuro che Stalingrado avrebbe resistito e temeva che l'esercito rischiasse di cederla; il 28 agosto convoc\u00f2 con urgenza il generale Georgij \u017dukov, da pochi giorni nominato vice-comandante in capo, per inviarlo a sud e coordinare una serie di contrattacchi di alleggerimento.\nNel frattempo il generale Er\u00ebmenko riusc\u00ec il 24 agosto, con un raggruppamento improvvisato costituito con i 50 carri leggeri T-70 del 2\u00ba Corpo carri e del 23\u00ba Corpo carri e con reparti della 10\u00aa Divisione NKVD del colonnello Aleksandr Saraev a fermare l'avanzata da nord in direzione della fabbrica di trattori della 16. Panzer-Division. I pochi aerei disponibili furono impiegati per colpire le colonne corazzate nemiche, reparti femminili di contraerea si sacrificarono contro i panzer, infine alla \"balka\" Sukhaja Mecetka, 800 metri a nord della fabbrica di trattori, i tedeschi furono bloccati e alle ore 18.00 iniziarono a ripiegare sospendendo gli attacchi.\nLa battaglia nelle vie di accesso a Stalingrado.\nLa situazione delle forze del generale Er\u00ebmenko rimaneva molto precaria; il 25 agosto, Stalin autorizz\u00f2 una ritirata della 62\u00aa Armata verso l'ultima linea difensiva di Stalingrado a ridosso della citt\u00e0; il 29 agosto il dittatore invi\u00f2 il generale \u017dukov a sud con l'ordine di attaccare entro il 2 settembre con tre nuove armate nel corridoio Don-Volga sul fianco sinistro della 6\u00aa Armata. Arrivato sul posto, il generale chiese un rinvio fino al 6 settembre; il 3 settembre Stalin invi\u00f2 un messaggio molto allarmato a \u017dukov richiedendo un contrattacco immediato, dato che i tedeschi potevano \"prendere Stalingrado oggi o domani\". Solo con difficolt\u00e0 e dopo un violento alterco al telefono, il generale riusc\u00ec a convincere il dittatore a rimandare fino al 5 settembre. A partire da quel giorno il generale \u017dukov, insieme al generale Gordov, vicecomandante del Fronte di Stalingrado, attacc\u00f2 per una settimana di seguito il fianco sinistro del 14\u00ba \"Panzerkorps\", senza ottenere risultati ma attirando una parte delle forze tedesche. Il generale Paulus fu messo in difficolt\u00e0 da questi attacchi ma super\u00f2 la crisi: destitu\u00ec il generale von Wietersheim che consigliava la ritirata, sostituendolo con il generale Hube, e mantenne le posizioni sul Volga a Rynok.\nNel frattempo la situazione sovietica era peggiorata a sud dove il 29 agosto la 4\u00aa \"Panzerarmee\" del generale Hoth riprese la sua marcia a nord dell'Aksaj verso la periferia meridionale di Stalingrado e, con una manovra aggirante, super\u00f2 le difese della 64\u00aa Armata a Tondutovo, avanzando verso Voroponovo e Pitomnik. Questo successo metteva in pericolo le retrovie della 62\u00aa Armata che, su ordine di Stalin e del generale Er\u00ebmenko, si stava ritirando verso la citt\u00e0 sotto la pressione frontale del 51\u00ba Corpo d'armata del generale Walther von Seydlitz-Kurzbach. Il comando del Gruppo d'armate B sper\u00f2 in questa fase che le forze sovietiche della 62\u00aa Armata potessero essere accerchiate prima del loro ripiegamento dentro la citt\u00e0, ma la manovra, effettuata con forze insufficienti e in uno spazio troppo ristretto, non riusc\u00ec. Il generale Paulus, pressato a nord dai contrattacchi sovietici e preoccupato per la posizione isolata a Rynok del generale Hube, pot\u00e9 inviare a sud, incontro alle forze del generale Hoth, solo una parte del 51\u00ba Corpo. Il 2 settembre la 71\u00aa Divisione fanteria della 6\u00aa Armata si congiunse a Voroponovo con la 24. Panzer-Division della 4\u00aa \"Panzerarmee\", ma i resti della 62\u00aa Armata del generale Lopatin riuscirono a sfuggire alla trappola ed a ripiegare sull'ultima linea difensiva davanti a Stalingrado (la linea \"G\"), mentre a sud, il generale Sumilov, comandante della 64\u00aa Armata, riusc\u00ec a mantenere il possesso delle alture strategiche sul Volga di Krasnoarmejevsk e Beketovka.\nNella prima settimana di settembre le forze tedesche completarono le manovre di avvicinamento a Stalingrado, mentre la Luftwaffe e l'artiglieria riprendevano gli attacchi contro la citt\u00e0 e contro le truppe sovietiche. Da ovest il generale Paulus occup\u00f2 con le divisioni del 51\u00ba Corpo d'armata i sobborghi periferici di Stalingrado, Goroditsce e Aleksandrovska, portandosi in posizione d'attacco a circa otto km dal centro, mentre a sud il 48\u00ba \"Panzerkorps\" del generale Werner Kempf, appartenente all'armata del generale Hoth, avanz\u00f2 verso la citt\u00e0 vecchia a sud della Tsaritsa, raggiungendo il 10 settembre con reparti della 29\u00aa Divisione motorizzata, il Volga a Kuporosnoje. In questo modo la 64\u00aa Armata del generale Sumilov, ancora in possesso delle alture a sud, rimase separata dalla 62\u00aa Armata del generale Lopatin; quest'ultima armata era tagliata fuori dal resto delle schieramento sovietico sia a sud, a Kuporosnoje, sia a nord, a Rynok, e si trovava respinta dentro Stalingrado, in grado di essere rifornita e rinforzata solo attraverso il fiume.\nPrimo attacco della 6\u00aa Armata.\nForze tedesche e sovietiche all'inizio della battaglia.\nIl generale Friderich Paulus aveva assunto il comando della 6\u00aa Armata nel gennaio 1942; ufficiale preparato ed esperto nel lavoro di stato maggiore, si era dimostrato sul campo anche un comandante capace e tatticamente abile durante la campagna d'estate; nel corso della battaglia diede prova di tenacia e disciplina, pur essendo oggetto di alcune critiche per la sua conduzione dei combattimenti e pur subendo il logorio psicofisico a causa dei prolungati scontri e delle pressioni a cui era sottoposto dall'alto comando per completare al pi\u00f9 presto la conquista di Stalingrado. Le forze inizialmente disponibili per la conquista della citt\u00e0 sul Volga consistevano a nord di Stalingrado nel 14\u00ba \"Panzerkorps\" del generale Hans Hube ed a ovest nel 51\u00ba Corpo d'armata del generale Walther von Seydlitz-Kurzbach. Il 14\u00ba \"Panzerkorps\" del generale Hube occupava una striscia di terra tra il Don e Rynok con la 16. Panzer-Division del generale G\u00fcnther Angern, la 60\u00aa Divisione motorizzata del generale Otto Kohlermann e la 3\u00aa Divisione motorizzata del generale Helmuth Schl\u00f6mer. A ovest di Stalingrado avanzava il 51\u00ba Corpo d'armata del generale Seydlitz-Kurzbach con la 71\u00aa Divisione fanteria del generale Alexander von Hartmann, la 76\u00aa Divisione fanteria del generale Carl Rodenburg e la 295\u00aa Divisione fanteria del generale Rolf Wuthmann. Gli altri due corpi d'armata del generale Paulus, l'8\u00ba del generale Walther Heitz e l'11\u00ba del generale Karl Strecker erano schierati a nord-ovest lungo la linea del Don per proteggere il fianco sinistro della 6\u00aa Armata; inoltre il generale Hube doveva anche coprire, fronte a nord, l'istmo Don-Volga e quindi poteva impiegare a sud, verso Stalingrado, solo una parte delle sue forze.\nLe forze della 6\u00aa Armata erano rinforzate dal 48\u00ba \"Panzerkorps\" del generale Werner Kempf che, inizialmente dipendente dalla 4\u00aa \"Panzerarmee\", venne assegnato dal 16 settembre al generale Paulus per attaccare il settore meridionale di Stalingrado a sud della Tsaritsa. Questo corpo d'armata era costituito dalla 24. Panzer-Division del generale Arno von Lenski, dalla 14. Panzer-Division del generale Ferdinand Heim, dalla 29\u00aa Divisione motorizzata del generale Max Fremerey e dalla 94\u00aa Divisione fanteria del generale Georg Pfeiffer. Il sostegno aereo di queste forze era assicurato dall'8\u00ba \"Fliegerkorps\" del generale Martin Fiebig, dipendente dalla 4\u00aa \"Luftflotte\"; durante i due mesi di combattimenti l'ordine di battaglia tedesc\u00f2 sub\u00ec notevoli cambiamenti: alcune divisioni di rinforzo affluirono nel teatro d'operazioni e cospicui reparti di artiglieria e di truppe d'assalto specializzate vennero inviate per cercare di conquistare finalmente la citt\u00e0. In questo modo il generale Paulus pot\u00e9 rinforzare il suo schieramento nella citt\u00e0 sottoposto a continue perdite, ma dovette indebolire le sue forze sul fianco settentrionale che venne affidato progressivamente alle truppe \"satelliti\" italiane e rumene.\nIl 12 settembre, alla vigilia della battaglia, il generale Vasilij Ivanovi\u010d \u010cujkov divenne il nuovo comandante della 62\u00aa Armata al posto del demoralizzato Lopatin; uomo risoluto e combattivo, il nuovo comandante seppe organizzare la difesa della citt\u00e0 con la collaborazione anche del capo di stato maggiore, generale Nikolaj Krylov, e del commissario capo, generale Kuz'ma Gurov. Il generale si posizion\u00f2 per tutta la battaglia con il suo posto di comando sulla riva occidentale vicino alla linea del fuoco, adott\u00f2 tattiche efficaci di combattimento e riusc\u00ec a resistere nonostante la situazione tattica e l'inferiorit\u00e0 di uomini e materiali. La 62\u00aa Armata era uscita praticamente distrutta dalle battaglie nell'ansa del Don ed all'inizio di settembre difendeva le ultime posizioni a Stalingrado con solo 50.000 soldati e poche decine di mezzi corazzati divisi in quattro deboli divisioni: la 112\u00aa Divisione fucilieri \"Sologub\" del colonnello I.Elmokin a nord, la 10\u00aa Divisione NKVD del generale Saraev al centro, la 35\u00aa Divisione fucilieri della Guardia del generale Dubjanski a sud e la 95\u00aa Divisione fucilieri del generale Vasilij Gorjsnij di riserva; l'armata disponeva anche della 38\u00aa brigata, della 115\u00aa brigata, della 45\u00aa brigata, del \"gruppo operativo\" del colonnello Sergej Gorochov che difendeva la linea Rynok-Orlovka con la 124\u00aa e la 149\u00aa Brigata. Erano presenti alcune brigate corazzate equipaggiate principalmente di carri leggeri. Per sostenere queste forze il generale \u010cujkov, sottoposto ai potenti attacchi tedeschi, fece continue richieste di rinforzi e l'alto comando ed il generale Er\u00ebmenko trasferirono durante la battaglia con grande difficolt\u00e0 attraverso il Volga otto divisioni fresche; questi rinforzi furono decisivi per evitare la sconfitta.\nIl campo di battaglia.\nA partire dalla seconda met\u00e0 dell'Ottocento Tsaritsyn aveva acquisito una crescente importanza come porto fluviale, nodo ferroviario fondamentale per i collegamenti tra la regione centrale di Mosca, la Russia meridionale e il Caucaso, e come centro industriale. Dopo la nascita dell'Unione Sovietica, la citt\u00e0, divenuta Stalingrado in ricordo del ruolo svolto da Stalin nella difesa della citt\u00e0 durante la fase pi\u00f9 critica della Guerra civile, venne scelta come sede di una serie di grandi fabbriche pesanti previste dai primi piani quinquennali. Nei quartieri settentrionali quindi sorsero la acciaieria elettrica \"Krasnyj Oktiabr\" (\"Ottobre Rosso\"), la fabbrica di trattori \"Dzer\u017einskij\" (in onore di Feliks Dzer\u017einskij, tra le pi\u00f9 grandi del paese), la fabbrica di armi \"Barrikady\" (\"Barricata\"). Questi impianti con lo scoppio della guerra si convertirono subito alla produzione bellica sfornando carri armati, proiettili di artiglieria, cannoni, piastre corazzate. Stalingrado, oltre a mantenere la sua grande importanza come nodo di comunicazioni e centro di smistamento di beni e risorse, divenne una delle pi\u00f9 importanti produttrici di armamenti dell'URSS; estesa con i suoi quartieri periferici su circa 50\u00a0km lungo la riva occidentale del Volga, fece una certa impressione al generale von Weichs che la sorvol\u00f2 in aereo insieme al generale Paulus prima della battaglia; il comandante del Gruppo d'armate B la descrisse come \"uno strano miscuglio di tecnologia moderna in un panorama asiatico\".\nLa citt\u00e0 vera e propria era estesa su 30\u00a0km di lunghezza e si estendeva a ovest del fiume per distanze variabili tra 500 metri e 4\u00a0km; una serie di valloni (\"balka\u0161\") percorrevano l'abitato da ovest ad est in direzione del Volga mentre alcune colline la circondavano a nord, a ovest ed a sud e costituivano importanti posizioni tattiche per l'osservazione. Il Volga, ampio a seconda dei punti tra 1 e 2\u00a0km, non era attraversato da ponti, ed i passaggi erano effettuati per mezzo di traghetti ed imbarcazioni; la riva occidentale era scoscesa e dominante su quella orientale ed era solcata da gole e avvallamenti utili per il marcheramento dove trovarono riparo durante la battaglia posti di comando, depositi di munizioni e ospedali campali. Mentre nei sobborghi periferici la maggior parte delle case erano in legno e furono distrutte nei bombardamenti aerei iniziali, nel centro cittadino e nei quartieri operai settentrionali gli edifici erano in pietra o cemento, con grandi e solide costruzioni regolari su quattro o cinque piani idonee a costituire punti di resistenza prolungata, e larghe vie geometriche.\nA sud dei sobborghi settentrionali di Rynok e Spartanovka, in parte occupati dai tedeschi, si trovavano le tre grandi fabbriche con a ovest i quartieri operai e una piccola area boscosa; a sud delle fabbriche era l'officina di prodotti chimici \"Lazur\", una raffineria di petrolio ed il percorso circolare della ferroviaria che per la sua forma vista dall'alto venne soprannominato dagli aviatori tedeschi \"la racchetta da tennis\" (\"Tennisschl\u00e4ger\"). A ovest di questa zona era la collina sepolcrale alta 102 metri di grande importanza strategica chiamata Mamaev Kurgan. Dalla raffineria di petrolio al fiume Tsaritsa, affluente del Volga, si estendeva il centro della citt\u00e0 dove si trovavano grandi immobili, vie rettangolari con numerose traverse laterali e le due piazze principali: la Piazza Rossa e la Piazza \"9 gennaio\". Infine a sud della Tsaritsa fino a Kuporosnoje, nella zona della citt\u00e0 vecchia, si trovavano altri quartieri di abitazione e un grande silo del grano. Nella citt\u00e0, percorsa da alcune vie ferroviarie, erano presenti due stazioni: \"Stalingrad-1\" nel centro cittadino, e \"Stalingrad-2\", a ovest del silo del grano; all'altezza della Piazza Rossa si trovava il principale approdo fluviale che assicurava i collegamenti con l'isola di Krasnaja Sloboda sulla riva orientale; a ovest del Mameav Kurgan era l'aeroporto principale \"Stalingradskij\". Nel complesso Stalingrado rappresentava una grande barriera urbanizzata capace di costituire un importante ostacolo ad un'avanzata tedesca oltre il Volga in direzione della linea ferroviaria strategica Saratov-Astrakan.\nIl comando sovietico aveva previsto una serie di cinture difensive, con capisaldi, punti di fuoco e fossati anticarro, a protezione di Stalingrado, indicate con lettere dell'alfabeto, la linea \"O\", la linea \"K\" e la linea \"S\", stabilite a distanza dalla citt\u00e0, e la linea \"G\", che costituiva la vera linea fortificata. Organizzate in fretta con mezzi insufficienti, queste linee non erano ancora completate e non poterono arrestare l'avanzata tedesca; agli inizi settembre il generale Er\u00ebmenko giudic\u00f2 completamente insoddisfacenti le posizioni della linea \"G\"; anche se la propaganda tedesca parlava di Stalingrado come di una fortezza poderosa, la citt\u00e0 in realt\u00e0 era scarsamente dotata di fortificazioni fisse adeguate.\nAlla fine di agosto la gran parte della popolazione civile, oltre 400.000 persone era ancora a Stalingrado, secondo gli ordini di Stalin timoroso di un cedimento morale in caso di evacuazione; il 25 agosto era stato proclamato lo stato d'assedio e nelle citt\u00e0 si contruivano modesti sbarramenti difensivi. La situazione precipit\u00f2 alla fine del mese con l'avvicinamento dei tedeschi e i bombardamenti distruttivi sulla citt\u00e0; a questo punto si diede quindi inizio all'evacuazione dei civili che si svolse con grande difficolt\u00e0 e molta disorganizzazione attraverso il Volga sotto le bombe tedesche. Ci furono numerose vittime civili, piccoli gruppi di persone trovarono riparo per settimane in condizioni tragiche negli avvallamenti sulla riva del fiume; circa 75.000 abitanti (tra cui 7.000 ragazzi), volontari e milizie operaie, rimasero invece in citt\u00e0 e concorsero alla difesa di Stalingrado.\nTattiche dei tedeschi e dei sovietici.\nTattiche tedesche.\nA causa delle decisioni operative prese dal comando del Gruppo d'armate B e dal generale Paulus le forze tedesche raggruppate nella 6\u00aa Armata dovettero impegnarsi in una serie di attacchi frontali da ovest verso est per conquistare sistematicamente tutti i settori della grande citt\u00e0 sul Volga estesa da nord-est a sud-ovest. In mancanza di forze per poter aggirare la citt\u00e0 da nord e da sud attraversando il Volga ed isolando i suoi difensori dalla riva orientale, i reparti tedeschi sferrarono nella prima fase della battaglia una serie di attacchi massicci e violenti secondo la tattica del \"colpo di maglio\". Questi attacchi su largo fronte erano sferrati con il sostegno di potenti attacchi aerei della Luftwaffe, del fuoco d'artiglieria e con l'appoggio di gruppi di carri armati e di squadre di lanciafiamme, e vennero regolarmente diretti lungo gli assi stradali principali in direzione del Volga con lo scopo di frazionare le difese in aree separate e distruggerle metodicamente.\nLa 6\u00aa Armata disponeva di notevoli vantaggi tattici di partenza; avendo occupato la catena di colline a ovest di Stalingrado, possedeva ottimi punti di osservazione dei movimenti nemici e del traffico sul fiume, e poteva mascherare, dietro lo schermo delle alture, i suoi raggruppamenti di forze per i vari attacchi. L'artiglieria tedesca, notevolmente potenziata con reggimenti campali medi e pesanti, disponeva di vasti capi di tiro e di posti di osservazione sulle colline. Inoltre le truppe tedesche erano equipaggiate di molti mezzi motorizzati e corazzati e quindi di grande potenza di fuoco per schiacciare i capisaldi nemici e di agilit\u00e0 di movimento; disponendo di cospicue riserve, il generale Paulus poteva all'occorrenza intervenire per risolvere situazioni di emergenza. Soprattutto l'esercito tedesco disponeva della totale superiorit\u00e0 aerea fornita dalla Luftwaffe che era in grado di bombardare tutti i centri di resistenza, di colpire gli aeroporti nelle retrovie e le vie di comunicazione attraverso il fiume. Le missioni della Luftwaffe erano condotte in gruppi variabili tra 15 e 260 aerei, con attacchi all'alba, nel primo pomeriggio ed al crepuscolo, da 4.000-5.000 metri contro gli obiettivi fissi ed in picchiata contro le truppe nemiche e i trasporti sul Volga. Da luglio a novembre la 4\u00aa \"Luftflotte\" del generale Wolfram von Richthofen effettu\u00f2 133.000 missioni nel settore di Stalingrado, con un continuo incremento: 2.400 a luglio, 14.000 ad agosto, 16.700 a settembre, 25.000 a ottobre.\nNonostante questi notevoli vantaggi di forze e di mezzi, le tattiche tedesche dei \"colpi di maglio\" estesi su ampio fronte si rivelarono con il passare dei giorni troppo costose, causando crescenti perdite tra i reparti di fanteria e tra le formazioni meccanizzate impegnate su un terreno totalmente inadatto. Sulla base delle esperienze sul campo ed anche dei metodi rivelatisi efficaci adottati dai sovietici, il comando tedesco decise quindi di variare le sue tattiche concentrando al massimo in settori molto ristretti raggruppamenti operativi rinforzati con mezzi meccanici e scaglionati in profondit\u00e0; i settori di impiego dei reparti furono ridotti, le divisioni vennero schierate su fronti di 500-800 metri e i reggimenti di 200-300 metri. Gli attacchi vennero preceduti da proluganti bombardamenti d'artiglieria e da attacchi aerei sulle prime linee e sulle retrovie, mentre le formazioni offensive vennero frazionate in gruppi pi\u00f9 piccoli, ben forniti di armi automatiche e di lanciafiamme per incendiare gli immobili pi\u00f9 resistenti. Nell'ultima fase della battaglia dentro Stalingrado, reparti di pionieri d'assalto (\"Sturmpionieren\"), trasferiti dalla Germania e specializzati nei combattimenti urbani, vennero inseriti come forze scelte nei gruppi d'attacco impiegati contro gli impianti industriali, anche se il generale Paulus critic\u00f2 la prepaparazione e l'esperienza di questi piccoli reparti specializzati e continu\u00f2 per tutta la battaglia a richiedere sostanziali rinforzi per la fanteria tedesca, sottoposta ad una grande pressione fisica e psicologica ed esaurita dalle continue perdite\nTattiche sovietiche.\nI soldati sovietici, in inferiorit\u00e0 di uomini e mezzi, erano guidati da una serie di capi esperti che, rimanendo spesso in prima linea, guidarono da vicino le truppe in tutti gli scontri e controllarono le azioni, mentre anche gli stati maggiori si stabilirono sulla riva occidentale del fiume; la costante presenza degli ufficiali e il sostegno dei volontari e degli operai contribuirono a rafforzare il morale delle truppe e accrescerne la combattivit\u00e0. Dal punto di vista tattico la difesa sovietica era imperniata sui cosiddetti \"punti fortificati\" organizzati in una serie di solidi edifici in pietra o mattoni, spesso gi\u00e0 in parte incendiati, occupati a seconda delle dimensioni dello stabile da squadre, sezioni o compagnie di fucilieri. I punti fortificati erano collegati tra loro da trinceramenti e gli intervalli erano coperti dal fuoco delle armi automatiche o dei cannoni e da ostruzioni, da campi di mine e trappole esplosive; i difensori si organizzavano in difesa circolare e disponevano di risorse per continuare a battersi anche isolati.\nDiversi punti fortificati erano riuniti tatticamente, mediante sistemi di fuoco e trinceramenti, in un \"centro di resistenza\" guidato da un comandante unico. Le \"guarnigioni\" di questi centri fortificati, posizionati nei vari piani degli edifici, erano costituite da soldati equipaggiati con mitragliatrici, lanciafiamme, fucili anticarro, mortai, cannoni ed a volte piccoli gruppi di carri armati; anche genieri, tiratori scelti e infermiere erano spesso presenti. I sovietici lasciavano penetrare i panzer che poi venivano affrontati a breve distanza da cacciatori di carri e da postazioni di cannoni anticarro predisposte, mentre la fanteria, colta allo scoperto e separata dai mezzi corazzati, veniva respinta dal fuoco e da una serie di imboscate ai fianchi ed alle spalle.\nIl generale \u010cujkov non si limit\u00f2 a queste tattiche difensive ma ordin\u00f2 continui contrattacchi e incursioni di disturbo per scuotere il morale e la sicurezza dei tedeschi e ritardarne i preparativi; a questo scopo il generale organizz\u00f2 ed impiego formazioni \"ad hoc\", i cosiddetti \"gruppi d'assalto\", (sturmovyye gruppy) costituiti da 20-50 soldati armati di mitra, granate ed armi bianche, supportati da artiglieria e carri per assaltare gli edifici e praticare brecce nei muri. I gruppi d'assalto erano organizzati in tre sezioni: il \"gruppo d'urto\" (udarnyye gruppy), 10-12 uomini incaricati di penetrare nelle posizioni nemiche e combattere all'interno degli edifici, il \"gruppo di rinforzo\" (grupp armatury), dotato di armi pesanti per organizzare la difesa della posizione conquistata, il \"gruppo di riserva\"(zapasnyie), impiegato per bloccare eventuali contrattacchi nemici. Questi gruppi d'assalto furono impiegati in gran numero durante tutta la battaglia e spesso ebbero la meglio negli scontri ravvicinati all'interno delle case, nel sottosuolo o tra le rovine.\nMolto limitato fu il sostegno che l'aviazione sovietica, inferiore numericamente e tecnicamente, pot\u00e9 fornire ai soldati della 62\u00aa Armata, riducendosi in pratica solo a brevi incursioni di disturbo notturne; di grande importanza fu invece il ruolo dell'artiglieria, costituita da 8-10 reggimenti campali, cinque reggimenti anticarro e 2-3 reggimenti lanciarazzi \"katju\u0161a\". Il generale \u010cujkov prese la decisione alla met\u00e0 di settembre di mettere al riparo tutta l'artiglieria dell'armata trasferendola sulla riva orientale, dove pot\u00e9 organizzare il fuoco di sostegno alle divisioni impegnate nella citt\u00e0. Oltre a fornire costante appoggio di fuoco su richiesta, gli artiglieri, guidati dal generale Pozarskij, organizzarono da ottobre potenti e improvvisi concentramenti di fuoco (cosiddetta \"kontrpodogotovka\"), di sorpresa e all'alba, contro le retrovie o le zone di raggruppamento delle forze tedesche, ottenendo spesso buoni risultati e disorganizzando i preparativi del nemico. Ogni giorno nel pomeriggio il generale \u010cujkov incontrava al suo posto comando il generale Pozarskij e il capo del servizio informazioni, colonnello Guerman, per identificare gli obiettivi e stabilire il piano di intervento dell'artiglieria. Alla met\u00e0 di ottobre l'artiglieria sovietica sulla riva orientale venne potenziata con la costituzione, su iniziativa del generale Nikolaj Voronov, capo supremo dell'artiglieria dell'Armata Rossa, di un \"gruppo d'artiglieria d'armata\" e di una \"divisione d'artiglieria pesante indipendente\", equipaggiata con cannoni pesanti da 203 e 280\u00a0mm\nNonostante la sua combattivit\u00e0 e le sue tattiche, la resistenza della 62\u00aa Armata sarebbe stata impossibile senza il collegamento mantenuto attraverso il fiume con la riva orientale per mezzo del quale giunsero durante tutta la battaglia soldati di rinforzo, armi, munizioni, equipaggiamento e viveri indispensabili per continuare a difendere le posizioni dentro la citt\u00e0. La 62\u00aa Armata disponeva inizialmente di tre punti di passaggio sul fiume: al pontile centrale collegato con l'isola di Krasnaja Sloboda che per\u00f2 dovette essere abbandonato gi\u00e0 il 14 settembre; l'approdo settentrionale che collegava, per mezzo di motovedette, vaporiere e imbarcazioni, i quartieri di Rynok e Spartanovka e le grandi fabbriche, e soprattutto l'approdo 62 costituito dai due grandi imbarcaderi delle fabbriche \"Barrikadij\" e \"Krasnyj oktiabr\" ed dai quattro imbarcaderi della \"balka\u0161\" Bannij. Il comando dell'armata dispose inoltre che ogni divisione organizzasse una sua stazione di barche per aiutare i trasporti nella distribuzione dei materiali. I trasporti erano diretti dalla Flottiglia del Volga attivata il 22 luglio agli ordini dell'ammiraglio Dmitrij Roga\u010dev, che, dotata di due gruppi di bastimenti fluviali ed un gruppo di dragamine, riusc\u00ec ad assicurare il trasferimento, sotto gli attacchi aerei tedeschi, di 65.000 soldati e 2.393 tonnellate di materiali, evacuando inoltre sulla riva orientale 35.000 feriti e 15.000 civili. Gli equipaggi della flottiglia erano costituiti dai pescatori e dai marinai civili della flotta peschereccia del Volga che alla fine di agosto pass\u00f2 alle dipendenze dell'ammiraglio Roga\u010dev; gli attraversamenti sul fiume erano invece sotto la responsabilit\u00e0 del generale \u0160estakov. Il generale \u010cujkov dirigeva, tramite il capo del genio dell'armata, l'organizzazione degli approdi, la manutenzione dei traghetti e la distribuzione dei materiali. Grande attenzione venne posta per mettere al riparo in aree predisposte lontane dalla riva le munizioni che venivano sbarcate per prime insieme al cibo; mentre i feriti e i malati avevano la precedenza sulla riva orientale.\nInoltre nella riva orientale, scoscesa e boscosa, i sovietici poterono raggruppare in relativa sicurezza quartier generali, depositi di rifornimenti, strutture logistiche e sanitarie che permisero di organizzare i rifornimenti per le truppe asserragliate nelle rovine di Stalingrado, e di trasferire sempre nuovi reparti freschi per sostenere la difesa ed impedire un crollo irreversibile. Inoltre, attraverso i canali di scolo del sistema fognario che affluivano al Volga, piccoli reparti scelti sovietici potevano infiltrarsi di nascosto all'interno del linee principali tedesche, raggiungere le loro retrovie e colpire di sorpresa i reparti, i comandi e le truppe di rincalzo nemiche.\nCombattimenti a sud ed al centro della citt\u00e0.\nDecisioni al vertice.\nIl 12 settembre Hitler incontr\u00f2 a Rastenburg il generale von Weichs ed il generale Paulus; secondo i resoconti dei due generali il F\u00fchrer tracci\u00f2 un quadro molto favorevole della situazione, ipotizz\u00f2 nuove offensive verso Astrachan' e trascur\u00f2 gli avvertimenti del generale Paulus sui pericoli per il lungo ed esposto fianco sinistro della 6\u00aa Armata sul Don. Sembr\u00f2 sicuro dell'indebolimento irreversibile dei sovietici e defin\u00ec la resistenza nemica a Stalingrado come \"un episodio puramente locale\". In realt\u00e0 anche i generali Paulus e von Weichs si dimostrarono fiduciosi, parlarono di iniziare l'attacco finale alla citt\u00e0 il 14 o il 15 settembre e previdero di completare la conquista di Stalingrado entro dieci giorni. Il generale Paulus aveva previsto di attaccare frontalmente la citt\u00e0 da occidente con le divisioni del 51\u00ba Corpo d'armata, supportate dai reparti del 48\u00ba \"Panzerkorps\", mentre a nord il 14\u00ba \"Panzerkorps\" del generale Hube avrebbe protetto il fianco sinistro dell'armata e contemporaneamente occupato i quartieri settentrionali di Stalingrado; questo piano piuttosto semplice considerava probabile un cedimento morale del nemico e sottovalutava le capacit\u00e0 di resistenza dei sovietici e le difficolt\u00e0 di conquistare un centro abitato molto esteso lungo il fiume.\nIl 12 ed il 13 settembre ebbe luogo una conferenza al vertice anche a Mosca tra Stalin, il generale \u017dukov ed il generale Vasilevskij; di ritorno dal fronte del Don, il generale \u017dukov descrisse i ripetuti fallimenti dei contrattacchi e richiese rinforzi; nacque quindi dalle proposte dei due generali la prima idea di controffensiva generale per accerchiare le forze tedesche tra il Don ed il Volga e provocare una svolta decisiva delle operazioni. Stalin espresse forti dubbi per questo piano complicato e, sempre preoccupato per la possibile caduta di Stalingrado, ordin\u00f2 una ripresa degli attacchi di alleggerimento. Solo il secondo giorno della conferenza vennero prese le decisioni finali: \u017dukov e Vasilevskij furono autorizzati dal dittatore ad iniziare la pianificazione e l'organizzazione della controffensiva generale che avrebbe necessitato di almeno 45 giorni di preparativi; nel frattempo sarebbero ripresi gli attacchi di disturbo a nord della citt\u00e0. Diveniva inoltre ancor pi\u00f9 essenziale resistere a Stalingrado: la missione della 62\u00aa Armata del generale \u010cujkov consisteva nel attirare e logorare il massimo di forze tedesche, senza cedere la citt\u00e0 e guadagnando tempo in attesa della grande controffensiva. La missione appariva, di fronte alle forze tedesche del generale Paulus, molto difficile; negli stessi momenti della conferenza di Mosca, il 13 settembre, la 6\u00aa Armata sferrava il suo primo attacco in forze a Stalingrado, e Stalin dovette subito autorizzare il trasferimento d'urgenza della 13\u00aa Divisione della Guardia sulla riva occidentale per rafforzare le difese in difficolt\u00e0.\nPrimo attacco tedesco verso il Volga.\nL'attacco tedesco contro Stalingrado ebbe inizio il 13 settembre da due direzioni contemporaneamente: preceduto da intensi attacchi aerei, il 51\u00ba Corpo d'armata del generale von Seydlitz-Kurzbach con la 71\u00aa, 76\u00aa e 295\u00aa Divisione fanteria avanz\u00f2 verso sud-est partendo dai sobborghi di Gorodisce e Razguliaevka con obiettivo la stazione centrale \"Stalingrad-1\" e la collina strategica Mamaev Kurgan (quota 102); a sud il 48\u00ba \"Panzerkorps\" del generale Kempf, con la 24. Panzer-Division, la 29\u00aa Divisione motorizzata e la 94\u00aa Divisione fanteria, attacc\u00f2 verso nord-est in direzione dei sobborghi di Sadovaja e Kuporosnoje. La situazione della 62\u00aa Armata divenne subito difficile, il posto comando del generale \u010cujkov, sul Mamaev Kurgan, venne colpito dai bombardamenti e dall'artiglieria e sub\u00ec gravi danni, i collegamenti vennero temporaneamente interrotti. Alla fine della giornata i tedeschi avevano ottenuto alcuni successi: la 295\u00aa Divisione di Magdeburgo era stata fermata dalla 115\u00aa Brigata sovietica, ma la 71\u00aa e 76\u00aa Divisione fanteria occuparono il quartiere delle caserme e raggiunsero i quartieri operai a ovest delle fabbriche dove furono contrastati dalla 38\u00aa Brigata fucilieri; a sud i tedeschi fecero minori progressi. In serata il generale \u010cujkov decise di abbandonare il suo posto di comando troppo esposto sulla quota 102 e di trasferirsi nel bunker sul fiume Tsaritsa; inoltre il comandante decise di sferrare subiti un contrattacco per riguadagnare le posizioni perdute. Questo contrattacco ebbe inizio all'alba del 14 settembre ma dopo qualche successo iniziale, non ottenne alcun risultato sotto gli attacchi aerei della Luftwaffe e di fronte al costante rafforzamento delle unit\u00e0 nemiche.\nAl mattino del 14 settembre le truppe tedesche, dopo fallimento del contrattacco sovietico, passarono a loro volta all'offensiva preceduti da un violento fuoco d'artiglieria e da nuovi interventi degli aerei della Luftwaffe; reparti motorizzati della 295\u00aa Divisione fanteria, della 76\u00aa Divisione fanteria e della 71\u00aa Divisione fanteria attaccarono la stazione principale di \"Stalingrad-1\", avanzarono verso il Mamaev Kurgan e verso il pontile principale sul Volga. I reparti sovietici della 115\u00aa Brigata fucilieri, della 38\u00aa Brigata e della 10\u00aa Divisione NKVD subirono gravi perdite, furono in parte distrutti e frantumati in piccoli gruppi. La 71\u00aa Divisione fanteria della Bassa Sassonia al comando del generale von Hartmann progred\u00ec con successo fino al centro cittadino, dove i soldati tedeschi mostrarono euforia per i risultati raggiunti; unit\u00e0 d'assalto al comando del capitano Gerhard M\u00fcnch formarono uno stretto cuneo nelle difese sovietiche quasi fino alla sponda del Volga. Altri reparti della 71\u00aa Divisione nel frattempo presero la stazione alle ore 09.40, dopo una serie di scontri dall'esito alterno, e avanzarono lentamente, al comando del capitano Glinderling, combattendo aspramente per ogni edificio contro i nuclei di resistenza sovietici del colonnello Petrakov, verso la riva del fiume. I soldati della 76\u00aa Divisione fanteria del Brandeburgo giunsero alle ore 10.40 a 600 metri dal posto di comando sotterraneo del generale \u010cujkov nel bunker sul fiume Tsaritsa, la 295\u00aa Divisione fanteria raggiunse ed occup\u00f2 il Mamaev Kurgan; dalla cosiddetta \"casa degli specialisti\" mitraglieri tedeschi battevano con il fuoco il corso del Volga.\nIl generale \u010cujkov prese misure disperate per fermare l'avanzata tedesca: i nuclei rimasti isolati si batterono duramente per rallentare il nemico; per proteggere il posto di comando dell'armata venne fatta intervenire una brigata corazzata con 19 carri armati, i distaccamenti del maggiore Zlizjuk e del tenente colonnello Matvei Vainrub bloccarono gli accessi alla banchina e contrattaccarono nella \"casa degli specialisti\", reparti improvvisati costituiti da personale del quartier generale difesero la banchina sul fiume. Il generale Saraev, comandante della 10\u00aa Divisione NKVD, organizz\u00f2 una serie di distaccamenti con i superstiti della sua unit\u00e0 e con i volontari e gli operai e riusc\u00ec alle 13.20 a riprendere la stazione \"Stalingrad-1\" ed a raggiungere un punto di appoggio sul Mamaev Kurgan, in attesa dell'arrivo dei rinforzi. Il capitano M\u00fcnch arriv\u00f2 fino all'edificio a forma di U a circa 200 metri dal Volga dove, con il suo battaglione ridotto a 50 soldati, fu costretto, a causa delle gravi perdite, a fermarsi e trincerarsi per la notte.\nLa 13\u00aa Divisione fucilieri della Guardia del generale Aleksandr Rodimcev, assegnata dal generale Er\u00ebmenko di rinforzo alla 62\u00aa Armata dopo l'autorizzazione diretta di Stalin, era arrivata, trasportata su autocarri, gi\u00e0 nella notte dell'11 settembre a Srednaja Achtuba; con 10.000 soldati, era una unit\u00e0 combattiva ma carente di armi ed equipaggiamenti, il suo comandante, veterano della guerra di Spagna e dell'assedio di Madrid, era esperto di combattimenti stradali. Il generale \u010cujkov, di fronte agli sviluppi drammatici della situazione nella mattinata del 14 settembre, decise di farla attraversare subito e nel pomeriggio descrisse realisticamente al generale Rodimcev, giunto fortunosamente al posto di comando dell'armata, il suo difficile compito.\nDopo aver abbandonato l'equipaggiamento pesante sulla riva sinistra, la divisione doveva attraversare il Volga durante la notte da Krasnaja Slobova, ed entrare in azione subito, impegnando due reggimenti per liberare il centro della citt\u00e0 e con il terzo reggimento riconquistare il Mamaev Kurgan. I soldati sovietici della 13\u00aa Divisione iniziarono il passaggio del Volga nella notte; la traversata si svolse su piccole imbarcazioni in un'atmosfera drammatica, con le rovine della citt\u00e0 illuminate dalle fiamme degli incendi, i resti alla deriva dei battelli distrutti dal fuoco tedesco, il tiro delle mitragliatrici nemiche, le luci dei traccianti. I soldati anticiparono l'approdo e scesero in acqua vicino alla riva; il primo ad arrivare fu il reparto del tenente Cervjakov del 1\u00ba battaglione del 42\u00ba reggimento. I soldati sovietici dovettero battersi subito con pattuglie tedesche giunte vicino al fiume e riuscirono a costituire una testa di ponte che venne rinforzata nella notte da altre unit\u00e0 trasportate sotto il fuoco oltre il Volga con barche, rimorchiatori e zattere. Gli ufficiali del quartier generale della 62\u00aa Armata cercarono di organizzare l'afflusso dei rinforzi e guidarono i reparti in arrivo attraverso le macerie di Stalingrado fino alle prime linee.\nBattaglia sul Mamaev Kurgan e a sud della Tsaritsa.\nDurante la giornata del 15 settembre i due reggimenti della 13\u00aa Divisione della Guardia entrarono in azione e fecero alcuni progressi; al prezzo di perdite elevate, 30% degli effettivi nelle prime 24 ore, il 42\u00ba reggimento si congiunse con i soldati superstiti della 10\u00aa Divisione NKVD ed un battaglione riconquist\u00f2 ancora una volta la stazione \"Stalingrad-1\", mentre sulla destra il 39\u00ba reggimento riusc\u00ec a liberare dopo scontri a distanza ravvicinata il grande \"mulino di mattoni rossi\" ed a superare la linea ferroviaria alla base della Mamaev Kurgan, dove rimanevano attestati piccoli reparti della NKVD e della 112\u00aa Divisione fucilieri. Mentre i reparti tedeschi della 71\u00aa e della 76\u00aa Divisione fanteria combattevano tutto il giorno una serie di scontri logoranti nella zona centrale di Stalingrado per il possesso della stazione centrale e della \"casa degli specialisti\" che dominava il corso del fiume, nei quartieri meridionali a sud della Tsaritsa la situazione peggior\u00f2 per i sovietici a causa dell'avanzata del 48\u00ba \"Panzerkorps\" del generale Kempff con quattro divisioni. La 94\u00aa Divisione fanteria, la 14. Panzer-Division e la 24. Panzer-Division attaccarono in forze il quartiere di Minim in direzione della stazione ferroviaria meridionale \"Stalingrad-2\", mentre pi\u00f9 a sud la 29\u00aa Divisione motorizzata dell'Assia attacc\u00f2 i sobborghi di Kuporosnoje e Yelsanka; la 35\u00aa Divisione fucilieri della Guardia che difendeva questo settore si trov\u00f2 in grande difficolt\u00e0 e, pur continuando ad opporre forte resistenza, dovette cedere terreno.\nAll'alba del 16 settembre il generale \u010cujkov sferr\u00f2 l'attacco per riconquistare il Mamaev Kurgan, in possesso della 295\u00aa Divisione fanteria tedesca, ma dove erano ancora asserragliati piccoli gruppi della 10\u00aa Divisione NKVD; con un attacco da due direzioni, i sovietici iniziarono la scalata della collina. Da nord attacc\u00f2 il 42\u00ba reggimento della 13\u00aa Divisione della Guardia del generale Rodimcev, guidato dal 1\u00ba battaglione del capitano Kirin, mentre da nord-est avanzarono i reparti del 416\u00ba reggimento della 112\u00aa Divisione fucilieri del colonnello Elmokin. Il contrattacco sovietico fu fortemente contrastato, alla fine i fucilieri riuscirono a riconquistare la collina, ma solo dopo cruenti scontri ravvicinati il piccolo reparto del tenente Vdovicenko raggiunse ed occup\u00f2 la vetta dove venne subito bersagliato dagli attacchi aerei tedeschi e attaccato da fanteria e carri armati. Con grande difficolt\u00e0 i sovietici mantennero il possesso del Mamaev Kurgan, precariamente trincerati sotto il fuoco dell'artiglieria e dell'aviazione del nemico, deciso a riprendere il controllo del punto strategico.\nIl 16 settembre Hitler e l'OKH decisero di centralizzare il controllo della battaglia e quindi il generale Paulus, dopo l'assegnazione al suo comando anche del 48\u00ba \"Panzerkorps\" con la 14. e 24. Panzer-Division, la 94\u00aa Divisione fanteria e la 29\u00aa Divisione motorizzata, assunse il comando di tutte le forze tedesche impegnate a Stalingrado; nella giornata la 6\u00aa Armata riprese gli attacchi soprattutto al centro dove la 71\u00aa e la 76\u00aa Divisione fanteria avanzarono lentamente nel quartiere della \"casa degli specialisti\" e nell'area della stazione \"Stalingrad-1\". A sud invece il generale Paulus impegn\u00f2 la 94\u00aa Divisione fanteria della Sassonia e la 29\u00aa Divisione motorizzata dell'Assia nei quartieri meridionali in direzione del grande silos del grano (\"Elewator Stalingrada\") che, trasformato in fortezza dai difensori sovietici della 35\u00aa Divisione della Guardia del colonnello Dubianskij, divenne teatro di scontri di grande violenza. In serata si combatteva accanitamente con esito alterno all'interno del silos, i sovietici erano ancora in possesso delle parti basse della struttura mentre nei piani elevati erano in corso scontri sanguinosi tra tedeschi e sovietici in mezzo al fumo degli incendi e del grano che aveva preso fuoco.\nIl mattino del 17 settembre la situazione del generale \u010cujkov appariva di nuovo pericolosa; mentre nel silos del grano continuavano i drammatici combattimenti tra le truppe d'assalto tedesche del 71\u00ba reggimento della 29\u00aa Divisione motorizzata e del 267\u00ba reggimento della 94\u00aa Divisione fanteria, ed i fucilieri della 35\u00aa Divisione della Guardia, pi\u00f9 a ovest il \"kampfgruppe von Edelsheim\" della 24. Panzer-Division della Prussia orientale fin dal 15 settembre era riuscito ad occupare, superando la resistenza della 10\u00aa brigata sovietica, la stazione meridionale \"Stalingrad-2\"; la stazione centrale ed il Mamaev Kurgan erano precariamente difese dai soldati della 13\u00aa Divisione della Guardia sottoposti ad una crescente pressione.\nIn Germania si diffusero voci di vittoria, Joseph Goebbels blocc\u00f2 prudentemente all'ultimo momento edizioni della stampa gi\u00e0 pronte con notizie trionfalistiche di \"Stalingrad Gefallen\" (\"Stalingrado \u00e8 caduta\"), mentre al quartier generale di Golubinskaja il generale Paulus, pur manifestando ottimismo e considerando la vittoria vicina, invit\u00f2 alla pazienza i corrispondenti di guerra tedeschi. In realt\u00e0 tra i generali tedeschi, dopo un primo momento di fiducia, iniziarono a manifestarsi preoccupazioni legate alla capacit\u00e0 di resistenza dimostrata dal nemico, alle pesanti perdite ed alla durezza degli scontri; mentre il generale della Luftwaffe von Richthofen mosse critiche alla risolutezza ed alla combattivit\u00e0 dei comandanti e dei soldati tedeschi.\n\"Rattenkrieg\".\nBattaglia per la stazione e per il pontile centrale.\nDurante la giornata del 17 settembre i sovietici si trovarono in una posizione ancor pi\u00f9 difficile; sulle rive del fiume Tsaritsa, a nord della stazione \"Stalingrad-2\" si congiunsero reparti meccanizzati della 24. Panzer-Division (\"kampfgruppen\" Hellermann e von Edelsheim) con i soldati della 71\u00aa Divisione fanteria, assicurando il collegamento tra il 48\u00ba \"Panzerkorps\" ed il 51\u00ba Corpo d'armata, mentre nella notte il 191\u00ba reggimento tedesco al comando del maggiore Reinhard Fredebold inizi\u00f2 ad infiltrarsi lungo la vallata dell'affluente del Volga in direzione del quartier generale sotterraneo del generale \u010cujkov. Il comandante della 62\u00aa Armata venne autorizzata ad abbandonare il suo posto di comando, ormai esposto al fuoco nemico, ed a trasferirsi pi\u00f9 a nord; dopo aver attraversato una prima volta il Volga lo stato maggiore ripass\u00f2 sulla riva occidentale del fiume e si stabil\u00ec 800 metri pi\u00f9 a nord nella zona della fabbrica \"Krasnyj oktiabr\" in un nuovo quartier generale sommariamente organizzato sotto una collina dove erano grandi depositi di petrolio ancora pieni di benzina, macchinari sparsi della fabbrica, imbarcazioni danneggiate. Vennero costruite trincee e bunker improvvisati per riparare il personale che, ignaro della presenza del petrolio nei depositi, correva un grave rischio in caso di attacchi aerei.\nFin dal mattino del 17 settembre il generale \u010cujkov aveva allertato il comando del Fronte di Stalingrado; in mancanza di rinforzi la sua armata, sottoposta a continui attacchi, in pochi giorni sarebbe stata \"ferita a morte\"; il comandante richiedeva almeno due o tre divisioni di fucilieri. Il generale Er\u00ebmenko, comandante del Fronte di Sud-Est, invece fece attraversare il fiume durante la notte alla 92\u00aa Brigata fucilieri, costituita dai combattivi marinai della flotta del Baltico e della flotta del Nord, e la 137\u00aa Brigata corazzata, equipaggiata con carri leggeri T-70. Le due nuove unit\u00e0 il 18 settembre presero posizione a sud dell'imbarcadero centrale e nella zona della Tsaritsa, la 92\u00aa Brigata; ed a est del Mamaev Kurgan, la 137\u00aa Brigata corazzata. Gi\u00e0 molto impegnato a contrastare gli attacchi tedeschi nei quartieri centrali e meridionali della citt\u00e0, il generale \u010cujkov ricevette anche ordine dal generale Er\u00ebmenko di organizzare una difficile controffensiva a nord-ovest del Mamaev Kurgan da sferrare il 19 settembre con il rinforzo della 95\u00aa Divisione fucilieri del generale Gorisnij, in coordinamento con un'offensiva contemporanea di tre armate del Fronte di Stalingrado. Questo attacco da nord mirava ad allentare la pressione su Stalingrado e sconfiggere le forze tedesche del 14\u00ba \"Panzerkorps\" del generale Hans Hube, schierate nel corridoio.\nAl mattino del 18 settembre il generale Gordov, vicecomandante del Fronte di Stalingrado, diede inizio, sotto il controllo del generale \u017dukov, all'attacco a nord, dalla regione di Kotluban contro il fianco sinistro della 6\u00aa Armata. Dotate di mezzi insufficienti e poco organizzate, tre armate sovietiche avanzarono allo scoperto su un terreno collinoso ideale per gli anticarro tedeschi. Il generale Hube organizz\u00f2 un'abile difesa con la 3\u00aa Divisione motorizzata, la 60\u00aa Divisione motorizzata e la 16. Panzer-Division; gli attaccanti, colpiti dall'aria dai bombardamenti della Luftwaffe, richiamata a nord dal settore di Stalingrado, non ottennero alcun risultato. L'attacco, ripetuto il 19 settembre fu un completo fallimento e non riusc\u00ec neppure ad alleggerire sostanzialmente la pressione sulla 62\u00aa Armata.\nIl generale \u010cujkov, gi\u00e0 sotto pressione per difendere le sue posizioni, dovette improvvisare, secondo gli ordini del generale Er\u00ebmenko, un attacco in connessione con il generale Gordov; il 18 settembre i sovietici fecero qualche progresso: la brigata del colonnello Gorochov e la divisione NKVD del generale Saraev guadagnarono alcune posizioni a nord, mentre sul Mamaev Kurgan la 112\u00aa Divisione avanz\u00f2 di 150 metri e si posizion\u00f2 sulla cima. La sera del 18 settembre il generale \u010cujkov ricevette ordine di riprendere i contrattacchi ed il 19 settembre la 112\u00aa Divisione del colonnello Elmokin e la 95\u00aa Divisione del colonnello Gorjsnij attaccarono dal Mamaev Kurgan in direzione nord-ovest, ma i tedeschi, rinforzati dagli aerei della 4\u00aa \"Luftflotte\" di ritorno dal fronte settentrionale, bloccarono l'attacco e ripresero l'iniziativa.\nIl 19 settembre i tedeschi sferrarono l'attacco decisivo alla stazione ferroviaria \"Stalingrad-1\", difesa dai resti del 1\u00ba battaglione del 42\u00ba reggimento del colonnello Elin, appartenente alla 13\u00aa Divisione della Guardia; l'attacco aereo della Luftwaffe ed il fuoco dell'artiglieria devastarono le strutture e decimarono i difensori che tuttavia ingaggiarono un ultimo combattimento senza ripiegare. Dopo una serie di scontri improvvisi e caotici nelle stanze e nelle rovine, i soldati tedeschi della 71\u00aa Divisione fanteria del generale von Hartmann conquistarono finalmente la stazione ma continuarono a subire perdite, dato che i soldati sovietici superstiti continuavano a battersi divisi in piccoli gruppi in alcuni edifici e sotto i carri ferroviari.\nIl gruppo principale del battaglione, guidato dal tenente Fedoseev dopo il ferimento e l'evacuazione del tenente Cervyakov, si barric\u00f2 in un edificio ad angolo sulla piazza della stazione, dove era situato un deposito di ferramenta e quindi denominato \"la fabbrica di chiodi\". In questa solida struttura si svolsero nuovi e duri scontri ravvicinati; i tedeschi con un attacco notturno il 21 settembre fecero irruzione nell'edificio, aspramente difeso dalla compagnia del tenente Anton K. Dragan, e avanzarono pi\u00f9 a sud, fino alla Piazza Rossa di Stalingrado; il quartier generale del battaglione rimase isolato nel complesso del \"Univermag\" dove i soldati tedeschi della 71\u00aa Divisione fanteria ingaggiarono un combattimento corpo a corpo che termin\u00f2 con la morte di Fedoseev e di tutti i sovietici. Il gruppo asserragliato nella \"fabbrica di chiodi\", ormai decimato, invece ripieg\u00f2 combattendo verso il Volga e occup\u00f2 un'ultima posizione in un edificio di tre piani dove il tenente Anton Dragan organizz\u00f2 con 40 soldati un'ostinata difesa in tutte le direzioni che blocc\u00f2 i tedeschi per cinque giorni. I superstiti, dopo aver resistito ad oltranza ed aver respinto numerosi assalti tedeschi anche con mezzi corazzati, ripiegarono la notte del 25 settembre verso il Volga; esausti, senza cibo e munizioni, il tenente Dragan e i cinque soldati rimasti riuscirono a superare le linee tedesche e a raggiungere il fiume dove vennero recuperati dalle forze sovietiche.\nMentre gli uomini del tenente Dragan opponevano la loro coraggiosa resistenza, i tedeschi della 71\u00aa Divisione fanteria avevano ormai occupato la stazione centrale e la Piazza Rossa dove sventolava la bandiera di guerra del Reich; altre colonne il 22 settembre avanzarono pi\u00f9 a nord fino alla Piazza \"9 gennaio\" ed alla \"balka\u0161\" Dolgij, mentre a sud si fecero strada verso la Tsaritsa. Sfruttando i lunghi viali estesi da est ad ovest presenti nel quartiere centrale della citt\u00e0, i reparti tedeschi costituivano centri di fuoco all'inizio delle vie e potevano attaccare dopo efficaci tiri diretti dell'artiglieria di sostegno e supportati da carri e cannoni d'assalto che sfruttavano la loro potenza di fuoco per demolire i capisaldi nemici anche se subivano forti perdite contro i nuclei anticarro sovietici appostati nelle rovine o nelle strade laterali. Forti reparti di soldati tedeschi con armi automatiche della 71\u00aa Divisione, supportati da cannoni d'assalto, raggiunsero il pontile centrale sul Volga.\nContrattacchi sovietici e battaglia nel silo del grano.\nQuesto sfondamento tedesco fino all'approdo centrale dei traghetti del Volga isolava nel settore meridionale della citt\u00e0 la 92\u00aa Brigata di fanteria di marina, la 42\u00aa Brigata del colonnello Batrakov ed un reggimento della 10\u00aa Divisione NKVD, e metteva in pericolo il fianco sinistro degli uomini della divisione di Rodmicev. Avendo raggiunto il fiume, i comandi tedeschi intendevano ora risalire verso nord con la 71\u00aa e la 295\u00aa Divisione fanteria per isolare dal Volga le forze residue della 62\u00aa Armata. Il generale \u010cujkov dovette prendere misure improvvisate per riorganizzare i trasporti dalla riva orientale sfruttando l'imbarcadero della fabbrica \"Krasnyi oktiabr\" e quello settentrionale di Spartanovka; inoltre il comandante dell'armata decise di contrattaccare subito per riconquistare il pontile centrale, avanzare verso sud e ricollegarsi con le brigate isolate a sud della Tsaritsa. I rinforzi sarebbero stati trasferiti nella notte attraverso il fiume; attraversarono 2.000 soldati inviati di rinforzo al generale Rodmicev e soprattutto la 284\u00aa Divisione fucilieri del colonnello Nikolaj Batjuk, formata da siberiani. Il passaggio del fiume si effettu\u00f2 con grande difficolt\u00e0: i tedeschi lanciarono razzi per illuminare il fiume, gli attacchi aerei incendiarono i depositi di petrolio vicino al \"Neftensindikat\" e misero in fiamme la scarpata, i siberiani dovettero subito affrontare nuclei di soldati tedeschi giunti fino a 150 metri dalla riva. I sovietici respinsero il nemico, raggiunsero la fabbrica \"Meti\u017e\" e si collegarono sulle pendici sud-orientali del Mamaev Kurgan con la 95\u00aa Divisione del colonnello Gorjsnij.\nAlle ore 10.00 del 23 settembre i siberiani della 284\u00aa Divisione, supportati da reparti della 95\u00aa Divisione passarono al contrattacco verso sud in direzione del pontile centrale; per due giorni i soldati sovietici continuarono ad attaccare e riuscirono a fermare l'avanzata ed a ributtare indietro con perdite la 71\u00aa e la 76\u00aa Divisione fanteria tedesca. I siberiani del colonnello Batjuk guadagnarono terreno nel centro cittadino verso la linea ferroviaria e si avvicinarono nuovamente alla stazione \"Stalingrad-1\"; a costo di pesanti perdite, i sovietici guadagnarono tempo e bloccarono il maggiore pericolo, ma n\u00e9 la stazione n\u00e9 l'approdo centrale poterono essere riconquistati e i tedeschi mantennero le posizioni sul fiume che frazionavano in due parti la 62\u00aa Armata.\nMentre i siberiani del colonnello Batjuk continuavano per due giorni a contrattaccare, nel settore meridionale le posizioni sovietiche si stavano disgregando sotto gli attacchi del 48\u00ba \"Panzerkorps\". I durissimi scontri nel silo del grano continuarono fino al 22 settembre, i marinai sovietici della 92\u00aa Brigata e alcuni fucilieri della 35\u00aa della Guardia (circa 60 uomini) si barricarono nel grande edificio e continuarono a resistere, nonostante gli incendi, la mancanza d'acqua e munizioni, l'inferiorit\u00e0 numerica contro i reparti tedeschi della 94\u00aa Divisione fanteria, 29\u00aa Motorizzata e 24. Panzer-Division. Infine il 22 settembre il 267\u00ba battaglione della 94\u00aa Divisione fanteria riusc\u00ec, dopo logoranti e costosi scontri, a superare le ultime resistenze e a conquistare il silo. Il 23 settembre la situazione peggior\u00f2 per i sovietici a sud della Tsaritsa: dopo la conquista del silo, la 94\u00aa fanteria del generale Pfeiffer e la 24. Panzer-Division del generale von Lenski attaccarono i superstiti delle due brigate rimaste isolate. Il comandante della 45\u00aa Brigata, colonnello Batrakhov, venne ferito, mentre il comandante della 92\u00aa Brigata abbandon\u00f2 il suo posto di comando e venne destituito; le brigate non potevano pi\u00f9 resistere e il 26 settembre i resti vennero evacuati oltre il fiume e tutto il settore meridionale cadde in mano tedesca.\nIl 26 settembre il generale Paulus, dopo la conclusione dei combattimenti del silo del grano, dopo la conquista dei settori meridionali a sud della Tsaritsa e dopo i successi raggiunti nel settore della stazione \"Stalingrad-1\" e dell'imbarcadero centrale, dichiar\u00f2 conclusa con successo la battaglia in questi settori; il generale rimaneva piuttosto fiducioso della vittoria finale nonostante la durezza e la lunghezza degli scontri. In realt\u00e0 tra le truppe serpeggiava anche preoccupazione e realismo dopo le inattese perdite subite di fronte all'aspra difesa dei soldati sovietici; il nuovo tipo di guerra ben diverso dalle campagne manovrate su grandi spazi facilmente vinte dalla 6\u00aa Armata nei mesi precedenti, metteva di fronte i soldati tedeschi alla difficile, confusa e snervante \"Rattenkrieg\" (\"guerra dei topi\"). Rinchiuso in spazi confinati, tra mura in rovina, cantine, strutture metalliche e sotterranei, questo tipo di combattimento metteva a disagio i soldati tedeschi ed impediva di sfruttare a pieno la potenza dei mezzi corazzati e dell'aviazione.\nI comandanti tedeschi riconobbero la superiorit\u00e0 sovietica in questo tipo di \"guerra d'assedio\", grazie alla loro maggiore capacit\u00e0 di mascheramento, la loro superiore aggressivit\u00e0 negli scontri a distanza ravvicinata, la loro esperienza nel combattimento all'interno di edifici. Inoltre i sovietici erano anche pi\u00f9 abili nel combattimento notturno, mentre in generale i soldati tedeschi usavano grande cautela nei rastrellamenti, facendo largo uso di granate, e di notte preferivano rimanere fermi sulle posizioni consumando notevoli quantit\u00e0 di munizioni per proteggersi a scopo preventivo con il fuoco delle armi automatiche.\nSecondo attacco della 6\u00aa Armata.\nSuccessi tedeschi.\nAttacchi tedeschi al Mamaev Kurgan ed al saliente di Orlovka.\nA partire dal 27 settembre il generale Paulus, dopo aver portato avanti due divisioni di riserva (100\u00aa Divisione cacciatori del generale Werner Sanne e 389\u00aa Divisione fanteria del generale Erwin Jaenecke) e trasferito a nord la 24. Panzer-Division, inizi\u00f2 una nuova serie di attacchi al Mamaev Kurgan ed ai quartieri operai della fabbriche \"Barrikadij\" e \"Krasnyj oktiabr\"; anche il generale \u010cujkov aveva cercato di riorganizzare il suo schieramento per contrastare la nuova offensiva, e la mattina del 27 tent\u00f2 anche un contrattacco di disturbo. Alle ore 08.00 la Luftwaffe sferr\u00f2 una serie di bombardamenti devastando le posizioni e i posti comando sovietici e dopo due ore la 100\u00aa Divisione cacciatori, la 389\u00aa Divisione fanteria e la 24. Panzer-Division passarono all'attacco; alle ore 14.00 i tedeschi raggiunsero il margine occidentale delle fabbriche e la \"balka\u0161\" Bannij, mentre la 95\u00aa Divisione del colonnello Gorjsnij venne decimata sul Mamaev Kurgan e, attaccata dalla 295\u00aa Divisione fanteria del generale Wuthmann, dovette abbandonare la cima, ripiegando sui versanti settentrionali e orientali. Il quartier generale di \u010cujkov venne bombardato ed i depositi di petrolio furono incendiati, il fumo invase i bunker.\nNella serata il comandante dell'armata, molto preoccupato, present\u00f2 il quadro della critica situazione: nonostante le perdite, i tedeschi continuavano ad avanzare con una grande superiorit\u00e0 di mezzi, erano necessari con urgenza rinforzi ed una limitata copertura aerea. Durante la notte attravers\u00f2 il Volga, in un'atmosfera drammatica sotto il fuoco tedesco, la luce dei razzi illuminanti, le esplosioni e le perdite, la 193\u00aa Divisione fucilieri del colonnello F\u00ebdor Smekhotvorov. I soldati sovietici sbarcarono entro le ore 04.00 e si portarono, a piedi con tutto l'equipaggiamento, fino alla fabbrica \"Krasnyj oktiabr\" dove presero posizione, isolando i reparti tedeschi giunti fino ai bagni ed alla scuola della fabbrica e compiendo incursioni notturne di disturbo. Il 28 settembre, mentre la Luftwaffe colpiva duramente la navigazione sul Volga e affondava cinque dei sei traghetti, i resti della 95\u00aa Divisione del colonnello Gorjsnij e della 284\u00aa Divisione del colonnello Batjuk passarono al contrattacco per riconquistare la cima del Mamaev Kurgan. Dopo scontri sanguinosi, nessuna delle due parti riusc\u00ec a stabilirsi solidamente sull'altura; i sovietici ripresero alcune posizioni ma non poterono resistere sulla vetta bersagliata dal fuoco nemico, ma i soldati tedeschi della 295\u00aa Divisione fanteria subirono gravi perdite lungo le pendici della collina.\nIl 29 settembre il generale Paulus inizi\u00f2 l'attacco al cosiddetto saliente di Orlovka, il territorio esteso per 8\u00a0km in lunghezza e 3 in larghezza che, difeso da un reparto combinato della 112\u00aa Divisione fucilieri e della 115\u00aa Brigata del colonnello Andru\u0161enko, proteggeva l'accesso alla Fabbrica di Trattori. I tedeschi attaccarono da nord con reparti della 60\u00aa Divisione motorizzata e della 16. Panzer-Division, e da sud con formazioni della 100\u00aa Divisione cacciatori e della 389\u00aa Divisione fanteria. Sostenuti dai mezzi corazzati e da violenti bombardamenti aerei, i tedeschi guadagnarono terreno nel saliente costringendo a ripiegare una parte delle truppe sovietiche; il 3\u00ba battaglione della 115\u00aa Brigata correva il rischio di essere tagliato fuori. Il generale \u010cujkov, sottoposto di nuovo alla pressione nemica sul Mamaev Kurgan e nei quartieri di \"Krasnyj oktiabr\", non pot\u00e9 aiutare le truppe in azione nel saliente; anche la 193\u00aa Divisione fucilieri del colonnello Smekhotvorov era in difficolt\u00e0 e dovette cedere terreno. Alla fine di settembre lo Stavka assegn\u00f2 una serie di reparti di rinforzo al Fronte di Stalingrado che il generale Er\u00ebmenko trattenne per\u00f2 in parte di riserva sulla riva orientale. La 39\u00aa Divisione fucilieri della Guardia del generale Stepan Gurjev, esperta ma ridotta a soli 4.000 soldati, attravers\u00f2 il fiume ed intervenne in tempo il 1\u00ba ottobre per rafforzare le truppe di Smekhotvorov e organizzare la difesa all'interno della fabbrica \"Krasnyj oktiabr\". Nel frattempo era crollata la resistenza nel saliente di Orlovka: le tenaglie tedesche si chiusero il 1\u00ba ottobre; il 3\u00ba battaglione sovietico rimase accerchiato ma continu\u00f2 a combattere; sottoposto a violenti bombardamenti, respinse gli attacchi fino al 7 ottobre riuscendo alla fine a rompere l'accerchiamento e ritirarsi all'interno della fabbrica di trattori.\nIl 1\u00ba ottobre, mentre continuava la pressione contro la 193\u00aa Divisione sovietica, anche i reparti tedeschi della 295\u00aa Divisione fanteria iniziarono attacchi per cercare di avanzare lungo le due grandi \"balka\u0161\" che scendevano da ovest fino al Volga, Dolgij e Krutoij, ma questi tentativi vennero duramente contrastati dai fucilieri della 13\u00aa Divisione della Guardia del generale Rodmicev; dopo una serie di scontri ravvicinati la fanteria tedesca sub\u00ec pesanti perdite e venne respinta o distrutta. Durante la notte la 295\u00aa Divisione fece un altro tentativo: circa 300 soldati tedeschi riuscirono ad infiltrarsi, con mortai ed armi automatiche, nel canale di scolo parallelo alla \"balka\u0161\" Krutoij e sbucarono fino al Volga senza essere individuati, quindi girarono a sud e raggiunsero le retrovie del 34\u00ba reggimento della 13\u00aa Divisione della Guardia. Al mattino i tedeschi sferrarono l'attacco da due direzioni; il gruppo infiltratosi attraverso il canale di scolo attacc\u00f2 alle spalle la 13\u00aa della Guardia, si accesero improvvisi e violentissimi scontri ravvicinati con armi automatiche ma i fucilieri di Rodmicev finirono per avere la meglio in trenta minuti; il generale pass\u00f2 al contrattacco alle ore 6.30, i soldati nemici furono eliminati dal fuoco incrociato e vennero mantenute le posizioni difensive.\nLa battaglia nei quartieri operai settentrionali.\nLa 62\u00aa Armata continuava a battersi accanitamente ma il suo perimetro difensivo si stava riducendo; i sovietici occupavano ancora un settore esteso da nord-est a sud-ovest per 19\u00a0km sulla riva occidentale con una profondit\u00e0 variabile tra i 2,5\u00a0km e solo 500 metri; dopo la perdita del saliente di Orlovka il settore delle grandi fabbriche era esposto ed infatti il generale Paulus stava procedendo a nuovi raggruppamenti per sferrare un attacco decisivo nell'area; il 3 ottobre anche la 14. Panzer-Division e la 94\u00aa Divisione fanteria sassoni iniziarono a muovere verso nord. Il generale \u010cujkov era consapevole dell'inizio imminente di una nuova serie di attacchi, la Luftwaffe continuava i suoi bombardamenti quotidiani nel settore delle fabbriche ed il 2 ottobre colp\u00ec anche il quartier generale della 62\u00aa Armata. I depositi di petrolio che sovrastavano i bunker sul margine del Volga furono incendiati, gli olii raggiunsero le acque ed il fuoco si estese lungo la riva del fiume; il generale e i suoi ufficiali, circondati dalle fiamme e isolati, riuscirono a sopravvivere e mantennero la posizione in mezzo al fumo dell'incendio.\nMentre continuavano i combattimenti sul margine delle fabbriche \"Barrikadij\" e \"Krasnyj oktiabr\", l'alto comando sovietico decise di trasferire sulla riva occidentale due nuove divisioni di rinforzo: in due notti, il 2 ed il 3 ottobre, attraversarono il fiume la 308\u00aa Divisione fucilieri del colonnello Leontij Gurtev che raggiunse subito la fabbrica \"Barrikadij\", e la 37\u00aa Divisione fucilieri della Guardia, formazione molto combattiva che al comando del generale Viktor Zoludev era incaricata di trincerarsi nella fabbrica di trattori; anche la 84\u00aa Brigata carri attravers\u00f2 il Volga con 20 carri leggeri. I rinforzi intervennero subito nella battaglia: la 308\u00aa Divisione contrattacc\u00f2 nel quartiere operaio di \"Barrikadij\" e si batt\u00e9 per oltre 12 ore contro la 24. Panzer-Division prima di ripiegare fino al margine della fabbrica, mentre pi\u00f9 a sud, la 193\u00aa Divisione del colonnello Smekhotvorov difese con successo i bagni e le cucine comuni a ovest di \"Krasnyj oktiabr\" contro la 100\u00aa Divisione cacciatori; la 39\u00aa Divisione del colonnello Gurjev si era intanto barricata all'interno degli impianti metallurgici. A nord la 389\u00aa Divisione fanteria e la 60\u00aa Divisione motorizzata costrinsero i superstiti della 112\u00aa Divisione a ripiegare oltre il fiume Mechetka verso la fabbrica di trattori. Il 4 e il 5 ottobre i tedeschi ripresero l'attacco in tutti i settori settentrionali: la Luftwaffe esegui oltre 2.700 sortite solo il 5 ottobre, mentre tre divisioni fanteria e due Panzer-Division avanzarono verso i capisaldi sovietici che erano rinforzati anche da gruppi di volontari operai delle fabbriche. La 94\u00aa Divisione fanteria tedesca, appena arrivata, attacc\u00f2 nel quartiere operaio di \"Barrikadij\" ma sub\u00ec perdite senza ottenere molti successi, a nord il primo tentativo della 14. Panzer-Division del generale Heim venne respinto dalla 37\u00aa Divisione della Guardia del generale Zoludev, mentre a sud la 24. Panzer-Division del generale von Lenski guadagn\u00f2 terreno e riusc\u00ec ad occupare la fabbrica \"Silikat\" ed a isolare la 6\u00aa Brigata carri.\nIl 5 ottobre Stalin, preoccupato dall'evoluzione della situazione, invi\u00f2 un severo messaggio al generale Er\u00ebmenko, in cui richiedeva di passare alla controffensiva per riguadagnare le posizioni perdute, ordinava di trasformare ogni edificio in una fortezza e ribadiva che \"Stalingrado non deve essere presa dal nemico e quelle parti di Stalingrado che sono state occupate devono essere liberate.\" La sera arriv\u00f2 al quartier generale di \u010cujkov il generale Filipp Golikov, vicecomandante del Fronte di Stalingrado che pot\u00e9 rendersi conto di persona della cruda realt\u00e0 della battaglia: il posto di comando della 62\u00aa Armata era sotto il fuoco di mortai nemici, i depositi di petrolio erano completamente bruciati ed il fumo invadeva i bunker, sul Volga si svolgeva un traffico incessante e confuso con soldati che sbarcavano a terra e si spostavano verso l'interno, equipaggiamenti che venivano scaricati sulla riva ed i feriti che si trascinavano penosamente fino ai traghetti per essere evacuati sulla riva orientale.\nNonostante le esortazioni di Stalin e dell'alto comando il generale \u010cujkov non era in grado di passare al contrattacco, doveva invece sostenere una pressione continua che logorava rapidamente i suoi reparti. Il 5 ottobre il generale riusc\u00ec ad arrestare temporaneamente gli attacchi nemici a nord sferrando una massiccia \"kontrpogotovka\" d'artiglieria con oltre 300 cannoni in azione contemporaneamente dalla riva orientale, concentrati per 45 minuti in un settore di tre km tra la fabbrica di trattori e la \"Barrikadij\", che disorganizz\u00f2 i preparativi tedeschi.\nIl generale Er\u00ebmenko, pressato a sua volta dallo Stavka per rafforzare con due nuove divisioni (la 45\u00aa e la 300\u00aa fucilieri) le difese sulle isole del Volga e sulla riva orientale, sollecit\u00f2 a sfruttare l'effetto del bombardamento per contrattaccare con la 37\u00aa Divisione del generale Zoludev ma il generale \u010cujkov, che aveva finalmente evacuato il suo posto di comando nella zona dei depositi di petrolio incendiati e si era trasferito al vecchio quartier generale del NKVD sulla riva del fiume dietro la fabbrica di trattori, il 7 ottobre venne nuovamente attaccato nell'area dei quartieri operai. La 389\u00aa Divisione fanteria tedesca e la 14. Panzer-Division guadagnarono terreno, occuparono un blocco di case operaie e si avvicinarono allo stadio ma l'aspra resistenza dei soldati del generale Zoludev blocc\u00f2 ogni ulteriore avanzata verso la fabbrica; nel quartiere di \"Krasnyj oktiabr\" la 193\u00aa Divisione fucilieri del colonnello Smekhotvorov respinse ancora una volta gli attacchi tedeschi e mantenne il possesso dei bagni e delle cucine completamente devastati dal fuoco e dalle esplosioni. Pi\u00f9 a nord invece, nel settore del fiume Mechetka, il generale \u010cujkov riusc\u00ec a disgregare l'avanzata della 60\u00aa Divisione motorizzata sferrando un bombardamento di sorpresa di lanciarazzi \"katju\u0161a\" al comando del colonnello Yerokhin che, schierati sul limite della sponda del fiume per aumentare al massimo la gittata di tiro, colpirono duramente due battaglioni di fanteria tedeschi.\nDopo questa nuova serie di costosi scontri i tedeschi mostrarono segni di logoramento e i combattimenti finalmente rallentarono l'8 ottobre, mentre le due parti riorganizzavano il loro schieramento.\nRiorganizzazione e preparativi.\nIl 6 ottobre Hitler, a dispetto delle crescenti difficolt\u00e0 a Stalingrado e delle pesanti perdite nei cruenti scontri nell'abitato, espresse chiaramente la sua decisa volont\u00e0 di continuare la battaglia: la \"completa conquista di Stalingrado\" era il compito pi\u00f9 importante del Gruppo d'armate B, qualsiasi altra considerazione tattica o strategica passava in secondo piano rispetto a questa missione principale. Gi\u00e0 il 30 settembre, in un discorso pubblico tenuto a Berlino, il F\u00fchrer aveva esaltato i successi raggiunti, ironizzato sugli anglosassoni e confermato l'importanza assegnata alla battaglia di Stalingrado; Hitler concluse con parole di ottimismo e diede assicurazioni assolute che, avendo raggiunto il Volga e Stalingrado, \"da questa citt\u00e0 non potr\u00e0 pi\u00f9 mandarci via nessuno!\".\nIn realt\u00e0 il generale Paulus stava diventando cosciente della difficolt\u00e0 della sua missione; i suoi reparti si stavano logorando in una serie continua di piccoli e violenti scontri a distanza ravvicinata contro avversari abili e motivati per conquistare singoli edifici, case, strutture industriali, stabilimenti, costruzioni. Anche il generale, affetto da frequenti attacchi di dissenteria e da un vistoso tic alla guancia, iniziava a subire fisicamente le conseguenze della crescente tensione, mentre in patria la propaganda continuava a preannunciare nuovi successi della 6\u00aa Armata e sembrava sottostimare le difficolt\u00e0 a Stalingrado.\nLa situazione della 6\u00aa Armata stava invece diventando progressivamente pi\u00f9 difficile anche in ragione delle crescenti difficolt\u00e0 di rifornimento, in vista dell'inverno, delle truppe tedesche impegnate sul Volga. I quartiermastri generali dell'armata e del Gruppo d'armate B, colonnelli Robert Bader e Friedrich-August Weinknecht, illustrarono a pi\u00f9 riprese la carenza di vie di comunicazioni e di mezzi di trasporto e quindi l'impossibilit\u00e0 tecnica di rifornire adeguatamente le forze tedesche di munizioni, equipaggiamenti, vettovaglie per uomini e animali, carburante. Anche il generale Franz Halder e il generale Kurt Zeitzler manifestarono preoccupazione e dubbi sull'opportunit\u00e0 di continuare la sempre pi\u00f9 problematica battaglia a Stalingrado. Secondo lo storico tedesco Bernd Wegner la decisione finale di Hitler di mantenere le sue forze sul Volga e di raddoppiare gli sforzi per vincere la resistenza sovietica a Stalingrado malgrado questi avvertimenti, deriv\u00f2 dalle esigenze di prestigio interno e internazionale del F\u00fchrer, deciso ad ottenere una grande vittoria psicologica nella \"citt\u00e0 di Stalin\", la cui importanza era stata esaltata per settimane dalla propaganda di Goebbels. Inoltre Hitler, di fronte all'evidente decisione di Stalin di combattere una battaglia decisiva sulle rive del Volga, ritenne di poter ottenere, visto l'apparente vantaggio tattico raggiunto e la superiorit\u00e0 di mezzi delle forze tedesche, una schiacciante vittoria anche in termini militari.\nL'8 ottobre quindi il comando del Gruppo d'armate B ordin\u00f2 al generale Paulus di organizzare al pi\u00f9 presto un attacco decisivo nell'area delle grandi fabbriche concentrando il massimo di forze nel 51\u00ba Corpo d'armata e nel 14\u00ba \"Panzerkorps\", rinforzati anche con la 79\u00aa Divisione fanteria dell'Assia al comando del generale Richard von Schwerin e la 305\u00aa Divisione fanteria della Svevia al comando del generale Kurt Oppenl\u00e4nder. Il generale Paulus era stato in parte rassicurato dall'aiutante di Hitler, generale Rudolf Schmundt che, recatosi al quartier generale della 6\u00aa Armata a Golubinskaja, gli aveva prospettato la possibilit\u00e0 di una sua assegnazione, dopo la conclusione vittoriosa della battaglia a Stalingrado, al comando effettivo di un nuovo \"Gruppo d'armate tedesco-rumeno del Don\" o forse all'OKW come sostituto di Alfred Jodl. Il generale effettu\u00f2 quindi un nuovo raggruppamento delle sue forze; mentre a nord, sul fiume Mechetka e a Spartanovka, avrebbe attaccato il 14\u00ba \"Panzerkorps\" del generale Hube con la 60\u00aa Divisione motorizzata e la 16. Panzer-Division, il 51\u00ba Corpo d'armata del generale von Seydlitz-Kurzbach avrebbe concentrato per l'attacco ai quartieri delle fabbriche la 14. Panzer-Division, la 24. Panzer-Division, la 389\u00aa, 94\u00aa, 79\u00aa, 305\u00aa Divisione fanteria e la 100\u00aa Divisione cacciatori. A sud la 295\u00aa Divisione fanteria avrebbe mantenuto le sue precarie posizioni sui versanti del Mamaev Kurgan e la 71\u00aa Divisione fanteria sarebbe rimasta nel settore centrale della citt\u00e0; nel complesso il generale Paulus disponeva per l'attacco di 90.000 soldati, 2.000 cannoni, 300 mezzi corazzati e oltre 1.000 aerei.\nIl generale \u010cujkov disponeva di 55.000 soldati, 950 cannoni, 80 carri armati e solo 188 aerei per difendere la sua precaria testa di ponte estesa da Rynok al quartiere centrale della citt\u00e0; il comandante della 62\u00aa Armata cerc\u00f2 di rinforzare il suo schieramento prima del nuovo attacco. La 95\u00aa Divisione del generale Gorjsnij abbandon\u00f2 le sue posizioni sul Mamaev Kurgan e si trasfer\u00ec pi\u00f9 a nord tra la sinistra della 37\u00aa Divisione della Guardia che difendeva la fabbrica di trattori e la 308\u00aa Divisione del colonnello Gurtev che si era barricata nello \"Skulptornij park\" di fronte alla fabbrica \"Barrikadij\". I superstiti della 112\u00aa Divisione del colonnello Elmokin difendevano gli edifici nord-occidentali della fabbrica di trattori, a Spartanovka erano in posizione le brigate di fucilieri al comando del colonnello Gorochov, mentre la 193\u00aa Divisione del colonnello Smekhotvorov difendeva sempre l'area della fabbrica \"Krasnyj oktiabr\", al cui interno era schierata la 39\u00aa Divisione della Guardia del colonnello Gurjev. Pi\u00f9 a sud rimanevano i siberiani della 284\u00aa Divisione del colonnello Batjuk, aggrappati ai versanti orientali del Maamev Kurgan e la 13\u00aa Divisione della Guardia del generale Rodmicev che affrontava continui piccoli scontri nelle \"fortezze\" organizzate nel settore centrale a nord della Tsaritsa.\nIl generale \u010cujkov era sottoposto ad una grande pressione fisica e psichica e soffriva di una grave dermatite alle mani, ma non rimase passivo in attesa del nuovo attacco: il 12 ottobre la 37\u00aa Divisione della Guardia effettu\u00f2 una incursione di disturbo e, insieme alla 95\u00aa Divisione, guadagn\u00f2 300 metri ad ovest della fabbrica di trattori; ben presto i sovietici entrarono in contatto con le potenti forze di riserva tedesche in fase di preparazione per l'imminente offensiva. La situazione dell'armata era critica, disertori e sbandati si rifugiavano nei ripari sulla sponda del fiume ricercati dai soldati del NKVD ora guidati dal generale Vladimir Rogatin. Il 13 ottobre Stalin invi\u00f2 un brusco richiamo al generale Er\u00ebmenko sollecitandolo ad aiutare \u010cujkov ed a trasferire i rinforzi sulla riva occidentale; il dittatore richiese anche che il comandante del Fronte di Stalingrado si recasse al pi\u00f9 presto nella citt\u00e0 per valutare personalmente la situazione.\nCombattimenti nel settore delle grandi fabbriche.\nAttacco alla fabbrica di trattori.\nIl 14 ottobre il generale Paulus diede inizio al grande attacco contro il settore settentrionale; preceduta da violenti bombardamenti aerei, questa offensiva diede origine ai combattimenti pi\u00f9 duri e cruenti di tutta la battaglia e provoc\u00f2 una grave crisi nello schieramento sovietico. Alle ore 08.00 la 14. Panzer-Division, la 24. Panzer-Division e la 389\u00aa Divisione fanteria, supportati pi\u00f9 a nord da reparti della 305\u00aa Divisione fanteria e della 60\u00aa Divisione motorizzata, concentrati in un settore ristretto di circa 4\u00a0km, sferrarono l'attacco principale in direzione nord-est verso la fabbrica di Trattori. I violenti attacchi della 4\u00aa \"Luftflotte\" ed il fuoco dell'artiglieria e dei mezzi corazzati devastarono le postazioni sovietiche e distrussero numerosi edifici, accumulando enormi macerie; grandi nuvole di polvere coprirono la luce del sole, la visibilit\u00e0 si ridusse a poche decine di metri; sul campo di battaglia si diffuse una nebbia giallo-grigia solcata dalle esplosioni e dai lampi delle armi da fuoco.\nMentre il \"kampfgruppe Edelsheim\" della 24. Panzer-Division sferrava l'attacco verso la fabbrica \"Barrikadij\", le truppe d'assalto ed i pionieri tedeschi della 14. Panzer-Division e della 389\u00aa Divisione fanteria, raggruppati nel \"kampfgruppe Jaenecke\", avanzarono verso la fabbrica di Trattori ma vennero colpiti dal fuoco dei soldati sovietici appostati nelle strade in rovina e nelle macerie degli edifici; i fucilieri della 37\u00aa Divisione della Guardia del generale Zoludev e della 95\u00aa Divisione del colonnello Gorjsnij cercarono di contrastare i tedeschi e si accesero violenti scontri ravvicinati. Alle ore 10.00 il 109\u00ba reggimento della 37\u00aa della Guardia era ormai distrutto e alle ore 11.00 si disgreg\u00f2 anche il fianco sinistro della 112\u00aa Divisione schierata a sud della officina; alle ore 12.00 dopo aver occupato lo stadio della fabbrica, una forza di circa 200 mezzi corazzati della 14. Panzer-Division del generale Heim, supportata da reparti d'assalto tedeschi si apr\u00ec un passaggio in profondit\u00e0 nelle linee sovietiche; malgrado la continua resistenza di reparti isolati, la 37\u00aa Divisione della Guardia stava per essere distrutta, anche il 117\u00ba reggimento era accerchiato e reparti meccanizzati tedeschi minacciavano di aggirare il fianco destro della 308\u00aa Divisione fucilieri.\nIl quartier generale di \u010cujkov venne colpito ripetutamente, alcuni ricoveri crollarono e le linee di comunicazione furono interrotte, alle ore 15.00 alcuni carri tedeschi arrivarono fino a 300 metri dal posto di comando, mentre il generale Zoludev rimase sepolto nel suo bunker crollato sotto il bombardamento nemico ma riusc\u00ec a sopravvivere e continu\u00f2 ad organizzare la resistenza dei resti della sua divisione. I reparti sovietici frammentati ed isolati dall'avanzata tedesca si batterono fino all'ultimo: un gruppo della 112\u00aa Divisione al comando del tenente Chutov si stabil\u00ec nella fonderia della fabbrica di Trattori, mentre un altro gruppo della divisione si ammass\u00f2 nel sottosuolo dello stabilimento sotto il comando del commissario Filimonov. A mezzogiorno del 14 settembre la fabbrica di trattori era accerchiata da tre lati da reparti della 14. Panzer-Division e della 389\u00aa Divisione fanteria; alla fine della giornata le officine, difese in parte anche da milizie operaie, ancora resistevano, mentre oltre 3.500 feriti sovietici furono faticosamente trasferiti oltre il Volga per essere soccorsi negli ospedali sulla riva orientale.\nI soldati sovietici continuavano a combattere ed a infliggere dure perdite ai tedeschi in avanzata; la 14. Panzer-Division dovette impegnare aspri combattimenti nei quartieri operai delle fabbriche in mezzo alle macerie; i panzer in azione tra le rovine e nelle strade strette subirono numerose imboscate. Contemporaneamente panzergranatieri tedeschi del 103\u00ba reggimento della 14. Panzer-Division, al comando del capitano Erich Domaschk, riuscirono ad infiltrarsi tra le unit\u00e0 sovietiche, occuparono il terreno tra la fabbrica di trattori e la fabbrica \"Barrikadij\" e raggiunsero il Volga su un fronte di oltre 2.000 metri, dividendo in due parti la 62\u00aa Armata.\nL'irruzione della 14. Panzer-Division fino al Volga isolava in una sacca a nord il gruppo del colonnello Gorochov con la 124\u00aa Brigata fucilieri e i resti della 115\u00aa e 149\u00aa Brigata, che venne attaccato il 15 febbraio da settentrione dalla 16. Panzer-Division e da ovest dalla 60\u00aa Divisione motorizzata. Il colonnello riusc\u00ec a resistere, asserragliandosi nel sobborgo di Spartanovka pur perdendo terreno; i soldati della 16. Panzer-Division del generale Angern attaccarono due grandi bunker ma, dopo aver conquistato il pi\u00f9 piccolo, si esaurirono in costosi scontri ravvicinati con armi automatiche ed esplosivi. La situazione sovietica era drammatica nella fabbrica di trattori dove ancora resistevano piccoli nuclei della 37\u00aa Divisione della Guardia che era uscita distrutta dall'attacco del 14 ottobre, perdendo oltre il 75% dei suoi effettivi; anche i resti della 95\u00aa Divisione fucilieri continuavano a combattere nelle macerie e nelle rovine delle officine meccaniche contro la 305\u00aa Divisione fanteria tedesca che stava penetrando dentro la fabbrica per schiacciare gli ultimi gruppi nemici.\nLa notte del 15 ottobre il generale \u010cujkov parl\u00f2 telefonicamente con Chru\u0161\u010d\u0451v: il generale richiese munizioni e rinforzi, apparve deciso a continuare a resistere, senza esaurire tutte le sue riserve nella fabbrica di trattori ormai indifendibile; nella stessa notte inizi\u00f2 ad attraversare il fiume un reggimento della 138\u00aa Divisione fucilieri del generale Ivan Ljudnikov che venne schierato subito a difesa a nord della fabbrica \"Barrikadij\" da cui era attesa l'avanzata tedesca. Alle 03.00 del 16 ottobre il generale Er\u00ebmenko attravers\u00f2 il fiume su una corvetta corazzata e raggiunse l'approdo a est di \"Krasnyjj oktiabr\" per incontrare il generale \u010cujkov e valutare la situazione; il comandante del Fronte di Stalingrado vide di persona la critica situazione della 62\u00aa Armata. In un ambiente caotico, tra esplosioni, incendi, feriti, truppe in fase di sbarco, il generale Er\u00ebmenko, che si trattenne sulla riva occidentale fino all'alba, parl\u00f2 con \u010cujkov e con i generali Zoludev, disperato per la fine dei suoi uomini, Ljudnikov e Gorjsnij; il comandante del fronte conferm\u00f2 che la battaglia doveva continuare nonostante la perdita della fabbrica di trattori e la divisione dell'armata in due parti; non c'era spazio per ripiegare, bisognava resistere, sarebbero stati inviati rinforzi in piccoli gruppi e maggiori quantit\u00e0 di munizioni.\nResistenza sovietica.\nIl 16 ottobre, mentre la 305\u00aa Divisione fanteria tedesca schiacciava gli ultimi focolai di resistenza nella fabbrica di trattori della 37\u00aa Divisione della Guardia ormai distrutta, a nord i tedeschi guadagnarono terreno a Spartanovka, reparti della 16. Panzer-Division e della 60\u00aa Divisione motorizzata penetrarono a sud del sobborgo in direzione del gomito del Volga; il 17 ottobre il colonnello Gorochov arriv\u00f2 al punto di chiedere al generale \u010cujkov l'autorizzazione a ripiegare con i suoi uomini nell'isola Spornij in mezzo al fiume ma il comandante dell'armata lo accus\u00f2 di diserzione e respinse bruscamente la richiesta.\nA sud della fabbrica di trattori la 14. Panzer-Division del generale Heim e la 389\u00aa Divisione fanteria del generale Jaenecke dopo essere arrivati al Volga, iniziarono subito a girare verso sud avanzando lungo il fiume per aggirare tutto lo schieramento sovietico; il mattino del 16 ottobre i panzer e i granatieri attaccarono lungo la via Tramvajnaja verso la fabbrica \"Barrikadij\" ma i carristi della 84\u00aa Brigata carri del colonnello Vainrub avevano costituito uno sbarramento improvvisato e organizzarono una serie di imboscate che, insieme al fuoco dell'artiglieria e dei lanciarazzi dalla riva orientale, rallent\u00f2 e infine arrest\u00f2 per il momento l'avanzata tedesca, in attesa dell'arrivo delle riserve. Il generale Ljudnikov ricevette gli ordini di \u010cujkov alle 23.50 del 16 ottobre: con i suoi soldati doveva schierarsi sulla destra della 308\u00aa Divisione a nord della \"Barrikadij\" ed impedire a tutti i costi un'irruzione nemica lungo il fiume. Nel notte del 16-17 ottobre quindi il grosso della 138\u00aa Divisione fucilieri pass\u00f2 sulla riva occidentale e prese subito posizione organizzando postazioni fortificate e bunker per difendere gli accessi settentrionali alla fabbrica di cannoni.\nIl 17 ottobre la 14. Panzer-Division e la 389\u00aa Divisione fanteria da nord, la 100\u00aa Divisione cacciatori da nord-ovest e la 24. Panzer-Division da ovest ripresero gli attacchi verso la \"Barrikadij\" contro la 84\u00aa Brigata carri e la 308\u00aa e 138\u00aa Divisione fucilieri; i tedeschi avanzarono sostenuti dai mezzi corazzati e dalla Luftwaffe e raggiunsero le posizioni della 308\u00aa Divisione fucilieri del colonnello Gurtev che, attaccata da due direzioni, si barric\u00f2 dentro la fabbrica ed organizz\u00f2 un'accanita difesa edificio per edificio, tra le macerie ed all'interno delle rovine delle officine meccaniche. I tedeschi della 24. Panzer-Division e della 100\u00aa Divisione cacciatori subirono forti perdite durante questi impressionanti scontri ravvicinati. Altri gruppi d'assalto tedeschi della 94\u00aa Divisione fanteria del generale Pfeiffer stavano per\u00f2 avanzando lungo la ferrovia, a sud-ovest della \"Barrikadij\", aprendo un varco tra la 308\u00aa e la 193\u00aa Divisione sovietica.\nil 18 e il 19 ottobre i tedeschi continuarono gli attacchi in tutti i settori settentrionali: a nord la situazione sovietica miglior\u00f2; i tedeschi arrivati a sud di Spartanovka erano stati respinti e i sovietici del colonnello Gorochov occupavano ancora parte dei sobborghi di Rynok e Spartanovka dopo aver inflitto dure perdite. La 138\u00aa Divisione fucilieri respinse l'attacco da nord della 14. Panzer-Division e della 389\u00aa Divisione fanteria; violenti combattimenti infuriarono nelle rovine delle fabbriche \"Barrikadij\" e \"Krasnyj oktiabr\", la Luftwaffe continu\u00f2 ad bombardare i capisaldi sovietici anche se dovette ridurre il numero delle sue sortite a 1.000 al giorno. A sud e sud-ovest di \"Barrikadij\" le truppe d'assalto della 94\u00aa Divisione fanteria riuscirono dopo logoranti combattimenti durati quattro giorni, ad avanzare di 800 metri oltre la linea ferroviaria e arrivarono fino agli accessi meridionali della fabbrica difesi dalla decimata 193\u00aa Divisione fucilieri. Il generale \u010cujkov fu costretto ad ordinare per la prima volta nella battaglia una manovra di ritirata: per evitare la distruzione la 308\u00aa Divisione del colonnello Gurtev fu fatta ripiegare di 270 metri verso il fiume. Il 20 ottobre tre divisioni tedesche combattevano nel perimetro ed anche all'interno della \"Barrikadij\"; il piano del generale Paulus prevedeva di attirare le residue forze sovietiche in questo settore prima di sferrare un nuovo attacco pi\u00f9 a sud per sfondare ancora fino al Volga ad est della fabbrica \"Krasnyj oktiabr\".\nFin dal 17 ottobre l'avanzata tedesca aveva costretto il generale \u010cujkov a trasferire ancora una volta il suo posto di comando; gli ufficiali della 62\u00aa Armata si spontarono a sud nella \"balkas\" Gunnij che per\u00f2 era a sua volta minacciata; quindi il comandante dell'armata e lo stato maggiore si stabilirono a circa 800 metri ad est del Mamaev Kurgan, dove continuavano i combattimenti. Questa localizzazione, sommariamente organizzata con ripari e bunker, sarebbe rimasto il quartier generale della 62\u00aa Armata fino al termine della battaglia.\nLa battaglia continuava: il 22 ottobre termin\u00f2 con un fallimento e con dure perdite l'attacco della 94\u00aa Divisione fanteria tedesca alla fabbrica \"Barrikadij\" contro la 193\u00aa Divisione fucilieri, mentre il 23 ottobre il generale Paulus sferr\u00f2, con la fresca 79\u00aa Divisione fanteria del generale von Schwerin, l'attacco a \"Krasnyj oktiabr\" difesa dalla 39\u00aa Divisione fucilieri della Guardia del colonnello Gurjev. Il 24 ottobre i tedeschi fecero un grande sforzo per irrompere dentro le due fabbriche: a nord la 138\u00aa e la 308\u00aa Divisione, ridotte a poche centinaia di uomini, dovettero cedere alcune posizioni; i granatieri della 14. Panzer-Division, rafforzati dai carri armati del \"Panzer-Regiment 36\" del maggiore Bernhard Sauvant, avanzarono fino alla Panetteria centrale. Per due giorni si combatt\u00e9 all'interno di questa costruzione, il plotone guidato dal sergente Josef Esser ed il reparto del tenente Joachim Stempel riuscirono infine il 26 ottobre a conquistare la panetteria ma il successivo tentativo del tenente Stempel di raggiungere il Volga fall\u00ec, i suoi uomini furono decimati ed i superstiti il 27 ottobre dovettero abbandonare le posizioni raggiunte.\nIl 27 ottobre mentre i tedeschi della 94\u00aa Divisione fanteria occupavano finalmente gran parte della fabbrica \"Barrikadij\", la 79\u00aa Divisione fanteria attacc\u00f2 ancora a \"Krasnyj oktiabr\" difesa dai resti della 193\u00aa e dalla 39\u00aa Divisione della Guardia; le truppe tedesche avanzarono fino a 300 metri dal Volga e aprirono il fuoco sull'ultimo pontile a disposizione dei sovietici, ma i soldati del colonnello Gurjev si asserragliarono dentro la fabbrica metallurgica e difesero con successo la fonderia e il reparto calibrazione. Durante la notte del 26 ottobre era iniziato il trasferimento sulla riva occidentale della 45\u00aa Divisione fucilieri del colonnello Vasilij Sokolov; essendoci poco spazio per sbarcare, solo una parte delle truppe furono trasferite e presero posizione nel terreno tra \"Barrikadij\" e \"Krasnyj oktiabr\". Nel frattempo il generale \u010cujkov improvvis\u00f2 una difesa con gli uomini del suo quartier generale e con un piccolo nucleo di carri armati riparati e sferr\u00f2 un inatteso contrattacco che allontan\u00f2 i tedeschi della 79\u00aa Divisione dal Volga, dando respiro alle linee sovietiche e permettendo l'entrata in linea degli altri reparti della 45\u00aa Divisione fucilieri.\nIl ciclo di combattimenti iniziato il 14 ottobre con l'attacco alla fabbrica di trattori stava terminando; dopo il 29 ottobre i tedeschi sospesero gli attacchi in massa. La 62\u00aa Armata aveva subito perdite elevatissime e aveva dovuto cedere molto terreno fin quasi alla riva del fiume ma era sopravvissuta e continuava a combattere; il generale \u010cujkov ed i suoi uomini compresero per la prima volta che il pericolo maggiore era stato superato e che la 62\u00aa Armata \"avrebbe vinto la battaglia\". Il 31 ottobre furono i fucilieri della 45\u00aa Divisione del colonnello Sokolov e alcuni reparti della 39\u00aa Divisione della Guardia del colonnello Gurjev che passarono al contrattacco, avanzarono di circa cento metri, e impressionarono i tedeschi con la loro combattivit\u00e0.\nUltimo attacco della 6\u00aa Armata.\nEsaurimento delle forze.\nMentre si svolgevano i durissimi combattimenti nei quartieri settentrionali di Stalingrado, la battaglia era continuata anche nel settore centrale dove si era trasformata in una serie di continui scontri ravvicinati di giorno e di notte tra piccoli gruppi di soldati tedeschi e sovietici asserragliati tra le rovine degli edifici e sulle pendici del Mamaev Kurgan. Mentre i reparti d'assalto attaccavano i vari capisaldi, si combatteva casa per casa, i morti si accumulavano nelle stanze delle costruzioni in rovina, tedeschi e sovietici rimanevano serrati a breve distanza per giorni, i combattimenti si accendevano improvvisamente con armi automatiche, esplosivi e armi bianche.\nLe macerie si accumulavano, incendi ed esplosioni devastavano gli edifici; durante la notte i tedeschi lanciavano razzi illuminanti per individuare i gruppi d'assalto sovietici che cercavano di riguadagnare il terreno perduto. All'improvviso potevano verificarsi brevi e violentissimi scontri a fuoco durante incursioni o raid di una delle squadre tedesche o sovietiche. I tiratori scelti delle due parti combattevano la loro guerra personale cercando di colpire, nascosti accuratamente tra le macerie, ufficiali o soldati nelle retrovie; i sovietici si dimostrarono pi\u00f9 abili in questa guerra di insidie ed agguati, numerosi cecchini tra cui il famoso Vasilij Zajcev della 284\u00aa Divisione fucilieri, vennero esaltati dalla propaganda sovietica durante la battaglia.\nLe \"fortezze\" sovietiche, isolate ai margini del territorio nemico, continuavano a resistere. Alla fine di settembre il sergente Jakov Pavlov, della 13\u00aa Divisione fucilieri della Guardia, aveva organizzato con un piccolo nucleo di soldati un caposaldo in una casa di quattro piani sull'angolo della Piazza \"9 gennaio\". La cosiddetta casa di Pavlov venne trasformata dal sergente, insieme con una sessantina di soldati, in una di queste fortezze in grado di resistere a tutti gli attacchi, impiegando mine, trappole esplosive, fucili anticarro, tiratori scelti, nuclei di mitragliatrici pesanti. Gli uomini del sergente Pavlov difesero l'edificio, ridotto in rovina dagli attacchi e dai bombardamenti tedeschi, per 58 giorni senza cedere, e inflissero dure perdite al nemico.\nLa \"casa di Pavlov\" sbarrava il fianco sinistro della 13\u00aa Divisione fucilieri della Guardia che continuava a tenere le sue posizioni nel centro della citt\u00e0 tra il \"neftensindikat\", la ferrovia e la \"balka\u0161\" Dolgij, a circa 300-400 metri dalla riva del fiume. Malgrado la difficile posizione, gli uomini del generale Rodmicev si battevano validamente; i tedeschi della 71\u00aa Divisione fanteria del generale von Hartmann avevano occupato e fortificato la \"casa a forma di L\", la \"casa degli specialisti\" e la \"casa dei ferrovieri\" e i contrattacchi sovietici per riconquistare queste importanti posizioni furono tutti respinti. Il 24 ottobre invece i soldati del 39\u00ba reggimento ottennero un successo, riuscendo a riconquistare, con un attacco supportato dal fuoco dei mortai e di due cannoni anticarro, l'edificio \"Voentorg\", situato all'angolo di due viali strategici.\nAll'inizio del mese di novembre quindi la 62\u00aa Armata era riuscita a superare la fase pi\u00f9 critica dei combattimenti e manteneva il possesso, divisa in due gruppi, di una parte dei sobborghi di Rynok e Spartanovka, di buona parte della fabbrica \"Krasnyj oktiabr\" e pi\u00f9 a sud dell'officina chimica \"Lazur\", della zona della \"racchetta da tennis\", dei versanti orientali del Mamaev Kurgan e di una stretta striscia di terreno nel settore centrale della citt\u00e0. Ma le forze sovietiche erano fortemente indebolite: tre divisioni, la 112\u00aa e la 95\u00aa Divisione fucilieri e la 37\u00aa Divisione fucilieri della Guardia erano praticamente distrutte, la 193\u00aa e la 308\u00aa Divisione fucilieri erano uscite decimate dai combattimenti nelle fabbriche; a nord il gruppo del colonnello Gorochov, completamente, isolato era in una posizione molto precaria.\nI soldati sovietici erano esausti; durante la battaglia si verificarono cedimenti e diserzioni tra le truppe; gli uomini della NKVD del generale Rogatin, mantenevano uno stretto controllo sui reparti ed erano pronte a reprimere con la forza ogni segno di indisciplina o scarsa combattivit\u00e0. Nel complesso tuttavia i soldati della 62\u00aa Armata combattero con coraggio e sacrificio durante la lunga battaglia e progressivamente divennero coscienti dell'importanza della loro resistenza; descritti in termini esaltanti dalla propaganda alleata e confortati dalla possibilit\u00e0 di una prossima controffensiva, i sovietici conservarono il loro morale nonostante la situazione sempre pi\u00f9 difficile nella esigua testa di ponte.\nLa 6\u00aa Armata al termine del secondo grande attacco alla fine del mese di ottobre occupava ormai il 90% della citt\u00e0 di Stalingrado, ma anche i tedeschi avevano subito dure perdite: al 16 ottobre l'armata lamentava gi\u00e0 1.068 ufficiali e 38.943 soldati morti, feriti o dispersi; oltre 17.000 feriti erano stati evacuati in aereo o per ferrovia; nel 40% dei battaglioni le compagnie erano ridotte a soli 30-40 uomini, erano disponibili solo circa 180 mezzi corazzati, anche la Luftwaffe era indebolita. Nonostante i successi locali, i combattimenti continuavano sempre pi\u00f9 logoranti; il terreno sfavorevole ai carri armati, l'accumularsi delle macerie, la carenza di addestramento della fanteria tedesca negli scontri ravvicinati casa per casa, provocarono un continuo decremento dell'efficienza delle divisioni. Nonostante le esortazioni del comando dell'armata di concentrare tutti i soldati disponibili nei reparti combattenti di fanteria, la maggior parte delle formazioni tedesche, tra cui la 79\u00aa, 94\u00aa, 305\u00aa Divisione fanteria e la 14. e 24. Panzer-Division, non erano pi\u00f9 ritenute idonee ad effettuare attacchi in forze. Dalle lettere e dai diari dei soldati tedeschi, emerge il pessimismo, lo scoramento, l'esaurimento e la sorpresa degli uomini della 6\u00aa Armata impegnati in una cruenta battaglia da cui non si vedava via d'uscita. La preoccupazione degli ufficiali e dei soldati della Wehrmacht era accentuata anche dall'imminente arrivo della stagione invernale che poteva presagire ad ulteriori difficolt\u00e0 di rifornimento ed a possibili sorprese del nemico. Il generale Paulus nel suo ordine del giorno del 31 ottobre tuttavia sembr\u00f2 fiducioso; parl\u00f2 di \"offensiva terminata con successo con la conquista di Stalingrado\", di \"pagina gloriosa\" della storia tedesca, e minimizz\u00f2 il pericolo dell'inverno, ipotizzando che i russi non avrebbero avuto forze sufficienti per contrattaccare.\nOperazione Hubertus.\nSituazione strategica.\nL'8 novembre Adolf Hitler parl\u00f2 a veterani del Partito nazista a Monaco di Baviera nel corso della giornata commemorativa del Putsch della birreria del 1923; il F\u00fchrer, a conoscenza delle notizie negative provenienti dal fronte nord-africano, minimizz\u00f2 la portata delle vittorie anglosassoni e soprattutto descrisse la situazione a Stalingrado, che preoccupava da settimane l'opinione pubblica tedesca, con parole di fiducia e sicurezza. L'obiettivo, di grande importanza strategica ed economica, era ormai stato raggiunto, Stalingrado era stata conquistata, rimanevano solo piccoli nuclei di resistenza che sarebbero stati schiacciati con l'intervento di reparti speciali, non ci sarebbe stata un'altra Verdun, il tempo non aveva alcuna importanza.\nNella prima settimana di novembre arrivarono a Stalingrado cinque battaglioni di \"Sturmpionieren\", pionieri d'assalto particolarmente addestrati ai combattimenti riavvicinati con armi automatiche, esplosivi, lanciafiamme, mitragliatrici. Questi reparti scelti si trovarono di fronte uno scenario impressionante dominato dagli incendi, dalle macerie, dalle esplosioni; raggruppati al comando del maggiore Josef Linden i pionieri avrebbero dovuto sferrare l'attacco finale e conquistare gli ultimi capisaldi sovietici nella zona ad est delle fabbriche \"Barrikadij\" e \"Krasnij oktiabr\": la \"casa del commissario\", la \"casa bianca\", la \"casa rossa\", la \"farmacia\". Altri reparti di fanteria, concentrati in settori ristretti e rafforzati da carri armati, avrebbero cercato di avanzare pi\u00f9 a sud nella zona della fabbrica chimica \"Lazur\", del Mamaev Kurgan, della \"racchetta da tennis\".\nMentre stava per avere inizio un'ultima serie di violente battaglie nelle rovine di Stalingrado, l'alto comando sovietico era impegnato da settimane nella complessa organizzazione e pianificazione dettagliata della grande controffensiva generale decisa fin dal 13 settembre da Stalin, \u017dukov e Vasilevskij, sui due lati del fronte tedesco difeso in gran parte dalle armate \"satelliti\" rumene e italiane. In questo senso la resistenza della 62\u00aa Armata rimaneva necessaria per guardagnare ulteriore tempo e attirare sempre nuove truppe tedesche sul Volga. Ma la situazione dei sovietici era molto precaria e minacciava di divenire ancor pi\u00f9 difficile con l'arrivo dell'inverno che avrebbe reso pi\u00f9 difficoltosa la navigazione sul fiume a causa della presenza dei ghiacci, rischiando di rendere quasi impossibile il rifornimento della testa di ponte.\nOltre ad organizzare l'operazione Urano lo Stavka non aveva mai cessato di preoccuparsi della difesa della citt\u00e0 ed aveva sollecitato il generale Er\u00ebmenko ed il generale Rokossovskij (comandante del nuovo Fronte del Don) ad attaccare sui fianchi settentrionali e meridionali dell'armata del generale Paulus. A nord il generale Rokossovskij aveva attaccato il 29 settembre ed il 22 ottobre senza successo ed anche i tentativi della 64\u00aa Armata del generale Sumilov di riconquistare Kuporosnoje, a sud di Stalingrado, fallirono il 1\u00ba ottobre ed il 25 ottobre; duri combattimenti proseguirono fino al 1\u00ba novembre ma tedeschi fecero intervenire reparti della 71\u00aa e 295\u00aa Divisione fanteria e della 29\u00aa Divisione motorizzata e respinsero questi attacchi.\nUltimo tentativo tedesco.\nIl 9 novembre, con un clima in peggioramento, il generale Paulus diede inizio al suo ultimo attacco (\"operazione Hubertus\"); l'offensiva venne condotta inizialmente soprattutto da quattro battaglioni di \"Sturmpionieren\" appena arrivati al comando del maggiore Linden; il 45\u00ba, 50\u00ba, 162\u00ba e 336\u00ba battaglione pionieri d'assalto attaccarono i principali capisaldi della 138\u00aa Divisione fucilieri del colonnello Ljudnikov schierate tra le fabbriche \"Barrikadij\" e \"Krasnyj oktiabr\", la \"casa del commissario\", la \"casa bianca\", la \"farmacia\". I pionieri tedeschi affrontarono una dura resistenza; un gruppo venne decimato da trappole esplosive all'interno della \"Barrikadij\", altri reparti avanzarono combattendo e occuparono la \"casa bianca\" e la \"farmacia\", ma il primo attacco contro la \"casa del commissario\" venne respinto dalla guarnigione sovietica con gravi perdite. Nel frattempo iniziarono a muovere a nord e a sud le truppe della 389\u00aa, 305\u00aa e 79\u00aa Divisione fanteria, rinforzati dai carri armati della 24. Panzer-Division e dai pionieri del 179\u00ba battaglione.\nL'11 novembre la 6\u00aa Armata attacc\u00f2 tutti i settori della testa di ponte sovietica; in un settore ristretto di 4,8\u00a0km entrarono in azione i gruppi di combattimento della 71\u00aa, 79\u00aa, 305\u00aa, 389\u00aa Divisione fanteria e della 100\u00aa Divisione cacciatori, sostenuti da nuovi attacchi aerei della Luftwaffe. L'avanzata della 305\u00aa Divisione fanteria ebbe successo, penetr\u00f2 le linee della 95\u00aa Divisione fucilieri e raggiunse il Volga su un tratto di 500 metri, isolando in una piccola sacca la 138\u00aa Divisione e dividendo in tre parti la 62\u00aa Armata; anche a nord i soldati del colonnello Ljudnikov erano pressati dalla 389\u00aa Divisione; reparti della 100\u00aa Divisione cacciatori e della 295\u00aa Divisione guardagnarono terreno a sud. Il 50\u00ba battaglione pionieri d'assalto attacc\u00f2 con cariche esplosive la \"casa del commissario\" e, dopo un violentissimo combattimento ravvicinato, fece saltare le stanze occupate dai sovietici e occup\u00f2 l'edificio; ma le perdite tedesche furono molto alte in questi scontri, i battaglioni di pionieri d'assalto avevano perso un terzo dei loro uomini.\nI sovietici non attesero passivamente gli attacchi; sul Mamaev Kurgan i siberiani del colonnello Batjuk respinsero i tentativi tedeschi e passarono al contrattacco, a nord le brigate del colonnello Gorochov cercarono di alleggerire la situazione della 138\u00aa Divisione attaccando verso sud. La divisione del colonnello Ljudnikov era isolata con il Volga alle spalle, poche centinaia di uomini resistevano nella piccola testa di ponte senza rifornimenti, dato che il ghiaccio sul fiume permetteva la navigazione solo di barche a remi. Biplani sovietici lanciarono piccole quantit\u00e0 di materiali durante le notti, i feriti rimaneva abbandonati sulla riva. Ma i tedeschi non riuscirono a superare l'ultima resistenza: un attacco al quartier generale della 138\u00aa Divisione fucilieri da parte di un reparto di pionieri tedeschi venne respinto dopo un violento corpo a corpo da un piccolo gruppo di genieri e dai soldati del plotone di guardia al posto di comando. A sud, nella fabbrica \"Lazur\", nella \"racchetta da tennis\", sul Mamaev Kurgan, nella zona centrale, i soldati di Batjuk e Rodmicev difesero le loro posizioni. Il 12 novembre alla fabbrica \"Krasnyj oktiabr\" un attacco del 179\u00ba battaglione pionieri del capitano Helmuth Weltz diede luogo a scontri drammatici contro i superstiti della 39\u00aa Divisione della Guardia del colonnello Gurjev all'interno dell'officina metallurgica, i tedeschi dovettero ripiegare e i sovietici mantennero il possesso dei forni Martin.\nDopo il 12 novembre la 6\u00aa Armata dovette sospendere gli attacchi in forze; i tedeschi avevano raggiunto il Volga in un terzo punto ed isolato la 138\u00aa Divisione fucilieri, ma l'offensiva era costata troppe perdite, la fanteria non era pi\u00f9 in grado di continuare ed i pionieri d'assalto si erano logorati in pochi giorni. La 62\u00aa Armata aveva resistito sulle sue ultime posizioni ma il Volga stava ghiacciando ed i rifornimenti divenivano sempre pi\u00f9 precari, il generale disponeva solo di 47.000 soldati e 19 carri armati. A Mosca Stalin si preoccup\u00f2 ancora di un possibile crollo delle difese nella citt\u00e0, il 13 novembre nel corso dell'ultima riunione di pianificazione dell'imminente operazione Urano il dittatore ordin\u00f2 al generale Vasilevskij di recarsi subito al Fronte di Stalingrado per aiutare il generale Er\u00ebmenko e controllare la situazione in attesa dell'inizio dell'attacco generale.\nOperazione Urano.\nIl 17 novembre Hitler invi\u00f2 un messaggio pi\u00f9 realistico al generale Paulus: dopo aver riconosciuto le difficolt\u00e0 della battaglia ed aver elogiato il comando e le truppe, il F\u00fchrer esortava il comandante dell'armata a sfruttare i problemi di rifornimento del nemico a causa dei ghiacci sul Volga per fare un ultimo sforzo e conquistare almeno i resti delle grandi fabbriche e raggiungere il fiume in questi settori. Erano obiettivi limitati ma non pi\u00f9 raggiungibili: la 6\u00aa Armata era esausta ed inoltre stava per avere inizio la grande controffensiva sovietica.\nIl pomeriggio del 19 novembre ordini sorprendenti, provenienti dal Gruppo d'armate B, raggiunsero il comando della 6\u00aa Armata: le truppe dovevano sospendere tutti gli attacchi locali a Stalingrado e passare sulla difensiva, forze mobili dovevano essere disimpegnate al pi\u00f9 presto ed essere inviate con urgenza verso ovest a occidente del Don. L'operazione Urano era in pieno svolgimento, le notizie dai rumeni erano confuse e la situazione stava per avere una svolta totale a sfavore delle forze dell'Asse.\nIn quattro giorni i corpi corazzati e meccanizzati sovietici sfondarono le linee tedesco-rumene, avanzarono in profondit\u00e0 nelle retrovie della 6\u00aa Armata e si congiunsero a Kala\u010d, chiudendo la grande manovra a tenaglia. L'armata del generale Paulus non ebbe il tempo di intervenire e, ancorata dagli ordini di Hitler al fronte del Volga, venne completamente circondata il 24 novembre; le divisioni che si erano battute per settimane nella citt\u00e0 e tutti gli altri reparti della 6\u00aa Armata rimasero isolati in una grande sacca; fu la svolta operativa pi\u00f9 sensazionale della seconda guerra mondiale.\nLa prolungata resistenza della 62\u00aa Armata sovietica era riuscita a mantenere alcune posizioni sulla riva occidentale del Volga ed aveva attirato le migliori divisioni del generale Paulus favorendo in modo decisivo l'organizzazione e la conduzione della controffensiva strategica. Sul campo, la situazione dei soldati del generale \u010cujkov inizialmente rimase difficile anche se il 24 novembre il colonnello Gorochov aveva preso contatto con le truppe del Fronte del Don che avanzavano da ovest. La navigazione sul fiume era quasi sospesa e i rifornimenti ripresero solo il 16 dicembre quando il congelamento completo del Volga permise di utilizzare le slitte per il trasporto dei materiali. Alla fine del mese di dicembre il generale pot\u00e9 sferrare alcuni attacchi per migliorare le posizioni ed ampliare lo spazio disponibile: il 22 dicembre la 95\u00aa Divisione del colonnello Gorjsnij riusc\u00ec a riaprire il collegamento con le truppe isolate del colonnello Ljudnikov, mentre il 25 dicembre la 39\u00aa Divisione della Guardia del colonnello Gurjev guadagn\u00f2 alcune posizioni nelle grandi fabbriche superando la tenace resistenza tedesca.\nI tedeschi accerchiati mantennero fino all'ultimo le loro posizioni sul Volga nelle rovine di Stalingrado; i resti della 6\u00aa Armata si arresero il 31 gennaio ed il 2 febbraio 1943, mettendo fine alla lunga e sanguinosa battaglia. Tutte le divisioni ed i reparti tedeschi che avevano partecipato ai due mesi di combattimenti nella citt\u00e0 furono completamente distrutti."}
{"id": "3795207", "revid": "287204", "url": "https://it.wikipedia.org/wiki?curid=3795207", "title": "Grand Prix Cycliste de Qu\u00e9bec 2011", "text": "Il Grand Prix Cycliste de Qu\u00e9bec 2011, seconda edizione della corsa e valida come evento dell'UCI World Tour 2011, si svolse il 9 settembre 2011 su un percorso totale di 201,6\u00a0km. Fu vinta dal belga Philippe Gilbert che termin\u00f2 la gara in 5h03'38\" alla media di 39,84\u00a0km/h.\nAl traguardo 76 ciclisti portarono a termine il percorso."}
{"id": "3795211", "revid": "599013", "url": "https://it.wikipedia.org/wiki?curid=3795211", "title": "Juventus Organizzazione Sportiva Anonima", "text": "La Juventus \u2013 Organizzazione Sportiva S.A., anche denominata Juventus Organizzazione Sportiva Anonima e abbreviata in Juventus O.S.A., fu una azienda polisportiva italiana di capitali con sede a Torino, attiva per un ventennio dal 1923 al 1943, anno in cui venne fusa con altre societ\u00e0 locali per costituire la Compagnia Industriale Sportiva Italia (CISITALIA). Nacque in seno al Foot-Ball Club Juventus, il quale ne divenne poi la sezione calcistica.\nL'azienda ottenne grande prestigio anche nel settore industriale in virt\u00f9 della qualit\u00e0 delle moderne strutture sportive a uso polivalente costruite durante il proprio periodo d'attivit\u00e0, quali il Circolo Sportivo Juventus e il campo d'allenamento della squadra di calcio bianconera, divenute tra le pi\u00f9 importanti del Paese, e della cui progettazione fu responsabile.\nStoria.\nLe origini.\nVenne fondata dall'avvocato Edoardo Agnelli, e iscritta presso la cancelleria del Tribunale di Torino, con l'obiettivo di ridare impulso all'attivit\u00e0 polisportiva svolta dalla Juventus alla fine del XIX secolo, estendendone il raggio d'azione con l'istituzione di nuove sezioni dedicate a diverse discipline, le prime delle quali furono bocce e tennis, da affiancare a quella principale del calcio. Costituita come una societ\u00e0 anonima a capitale interamente privato, amministr\u00f2 sia la pi\u00f9 nota squadra calcistica, che venne ristrutturata a livello direzionale e inquadrata nella polisportiva per i successivi venticinque anni, sia il Circolo Sportivo Juventus, un club sociale autonomo che gest\u00ec direttamente il resto delle sezioni facenti parte dell'organizzazione.\nDurante i primi anni di attivit\u00e0, la Juventus O.S.A. operava all'interno dello stadio di Corso Marsiglia e nel dicembre 1942 la societ\u00e0 vantava un capitale sociale di \u20a4 .\nDopo la fusione.\nA seguito della fusione che diede origine alla Manifatture Bosco \u2013 Compagnia Industriale Sportiva Italia (CISITALIA), la nuova azienda si trasfer\u00ec nel 1943 nell'allora Corso IV Novembre. In tale sede l'imprenditore scurzolenghese Piero Dusio, al tempo presidente della Juventus O.S.A., decise di rafforzare la societ\u00e0 avviando la costruzione di nuovi spazi dedicati allo sviluppo dell'attivit\u00e0 polisportiva, tra i quali un moderno campo di allenamento per la squadra di calcio, e che sarebbe diventato il primo scenario tennistico nel Paese, oltrech\u00e9 strutture a uso delle sezioni di disco su ghiaccio e nuoto, inaugurate tra il 1940 e il 1941 durante la precedente gestione condotta dal conte Emilio de la Forest de Divonne; tutte racchiuse all'interno di quello che sarebbe stato ritenuto \"a posteriori\" il maggior complesso sportivo della citt\u00e0 sabauda. Organizz\u00f2 anche diversi eventi a livello nazionale e internazionale e promosse la pratica di altre discipline quali la pallacanestro, la pallanuoto e il pattinaggio su ghiaccio.\nDeclino.\nDopo la seconda guerra mondiale avvenne il declino della polisportiva, a causa degli impegni dell'allora presidente Dusio con la sua fabbrica automobilistica; situazione aggravata dalla crisi che colp\u00ec l'economia nazionale a partire dal 1947, portando alla liquidazione avvenuta nel febbraio 1949. Le due sezioni sopravvissute allo scioglimento della societ\u00e0, nonch\u00e9 quelle di maggior successo \u2014 calcio e tennis \u2014, vennero quindi separate: quella calcistica, dopo aver cambiato denominazione per \"rebranding\" in Juventus Football Club nel 1945, acquis\u00ec dimensione aziendale sotto forma di una societ\u00e0 a responsabilit\u00e0 limitata nell'agosto 1949, essendo gestita da allora, sia in modo diretto sia indiretto, da diversi membri della dinastia industriale degli Agnelli e avr\u00e0 la propria sede amministrativa nei pressi di piazza San Carlo, dove sar\u00e0 anche ricostituito il Circolo; mentre, un mese prima, la sezione tennistica era stata ristrutturata per divenire un'organizzazione sportiva indipendente sotto la denominazione di Sporting Club attraverso l'intervento della Societ\u00e0 Iniziative Sportive (S.I.S.), un'associazione di sportivi torinesi presieduta dall'allora imprenditore e dirigente sportivo Ferruccio Novo, fino al 1966, anno in cui venne fusa al Circolo \u00abLa Stampa\u00bb dando vita al nuovo Circolo della Stampa \u2013 Sporting."}
{"id": "3795212", "revid": "287204", "url": "https://it.wikipedia.org/wiki?curid=3795212", "title": "Ibrahim al-Mawsili", "text": ""}
{"id": "3795214", "revid": "196390", "url": "https://it.wikipedia.org/wiki?curid=3795214", "title": "Sant'Enfleda", "text": ""}
{"id": "3795216", "revid": "767487", "url": "https://it.wikipedia.org/wiki?curid=3795216", "title": "Pixote - La legge del pi\u00f9 debole", "text": "Pixote - La legge del pi\u00f9 debole (\"Pixote, a Lei do Mais Fraco\", IPA: ) \u00e8 un film drammatico del 1981 diretto da H\u00e9ctor Babenco e tratto dal romanzo \"Infancia dos Mortos\" di Jos\u00e9 Louzeiro.\nTrama.\nDopo essere stato fermato insieme ad altri ragazzi di strada, Pixote viene mandato in un riformatorio giovanile, dove i giovani criminali sono solo delle pedine nei sadici e criminali giochi delle guardie carcerarie e del loro comandante. La prigione \u00e8 un luogo infernale dove Pixote inizia a sniffare la colla come mezzo di fuga emotiva alle continue minacce di abusi e stupri.\nQuando un ragazzo muore a causa dei ripetuti abusi fisici subiti da parte delle guardie, dell'omicidio viene incolpato un altro ragazzo, amante di una giovane transessuale di nome Lilica, che verr\u00e0 poi anch'egli ucciso dalle guardie.\nPoco dopo, Pixote, Chico, Lilica ed il suo nuovo amante Dito riescono a fuggire dalla prigione. Inizialmente trovano rifugio presso l'appartamento di Cristal, un ex amante di Lilica, ma quando sorgono tensioni tra di loro e Crystal, il gruppo di ragazzi si reca a Rio per fare un commercio di cocaina con una spogliarellista che per\u00f2 ruba loro la droga e fugge.\nDopo aver vagabondato per un po' intorno alla citt\u00e0, Pixote e Chico entrano in un club per un altro affare di droga. L\u00ec dentro ritrovano la spogliarellista, la quale accidentalmente uccide Chico prima di venire pugnalata da Pixote.\nPixote, Lilica e Dito diventano poi protettori della prostituta Sueli e decidono di derubare i suoi clienti mentre lei si intrattiene con loro. Ben presto per\u00f2 tra Dito e Sueli nasce una storia d'amore causa di gelosia da parte di Lilica, che abbandona il gruppo dopo aver assistito ad un rapporto sessuale tra Dito e la donna.\nMentre stanno cercado di derubare un cliente statunitense di Sueli, l'uomo reagisce ed affronta i due ragazzi. Nella lotta che ne segue, Pixote spara accidentalmente a Dito uccidendolo prima di uccidere l'uomo americano.\nRimasto solo e profondamente affranto, Pixote cerca di ottenere conforto da Sueli, trattandola come una figura materna, ma lei lo respinge. Pixote allora se ne va e lo si vede camminare lungo una linea ferroviaria con la pistola in mano.\nProduzione.\nIl film \u00e8 stato girato in stile di documentario ed \u00e8 stato fortemente influenzato dal neorealismo italiano in quanto attori dilettanti sono stati utilizzati come protagonisti del film.\nIl film \u00e8 stato girato a San Paolo e Rio de Janeiro.\nCast.\nIl protagonista del film, Fernando Ramos Da Silva, che interpreta un giovane criminale, era realmente un criminale di strada prima che fosse realizzato il film. Terminato il film torn\u00f2 a fare il criminale e rimase ucciso nel 1987 in uno scontro a fuoco con la polizia.\nDistribuzione.\nIl film venne inizialmente presentato al New York New Directors/New Films Festival il 5 maggio 1981. In seguito venne distribuito ristrettamente negli Stati Uniti l'11 settembre 1981.\nIl film \u00e8 stato proiettato in vari festival cinematografici, tra cui: il Festival Internazionale del Cinema di San Sebasti\u00e1n in Spagna; il Toronto International Film Festival in Canada e il Festival Internazionale del Cinema di Locarno, in Svizzera.\nCritica.\nIl critico cinematografico Roger Ebert, che scrive per il \"Chicago Sun-Times,\" considera il film un classico ed ha scritto al riguardo: \"\"Pixote\" \u00e8 uno sguardo sulla vita che nessun essere umano dovrebbe essere tenuto a condurre. E gli occhi di Fernando Ramos da Silva, il giovane attore protagonista, ci guardano dallo schermo senza accuse e senza rimpianti, ma semplicemente accettando una realt\u00e0 quotidiana desolata.\"\nLa critica Pauline Kael \u00e8 rimasta impressionata dallo stile crudo del documentario e dal suo realismo poetico. Ha scritto: \"Il film di Babenco \u00e8 realistico, ma il suo punto di vista \u00e8 incredibilmente lirico.\"\nIl critico del \"The New York Times\", Vincent Canbyscrisse: \"\"[Pixote],\" il terzo film del regista Hector Babenco, \u00e8 un film ben fatto sui ragazzi di strada di San Paolo. Le interpretazioni sono troppo buoniste per risultare veritiere, ma Mr. Da Silva e Miss Pera sono splendidi. \nIl sito Rotten Tomatoes riporta che il 100% dei critici ha dato al film una recensione positiva.\nI registi Spike Lee, Harmony Korine e Josh e Benny Safdie hanno citato il film come uno dei loro preferiti."}
{"id": "3795218", "revid": "287204", "url": "https://it.wikipedia.org/wiki?curid=3795218", "title": "Ishaq al-Mawsili", "text": ""}
{"id": "3795225", "revid": "1543377", "url": "https://it.wikipedia.org/wiki?curid=3795225", "title": "Jean de Maillard", "text": "Biografia.\nDopo aver lavorato come ispettore del lavoro, Jean de Maillard \u00e8 entrato in magistratura il 21 dicembre 1983.\n\u00c8 vicepresidente del Tribunal de grande instance di Parigi da gennaio 2011.\nDall'inizio degli anni novanta i suoi lavori di ricerca si sono focalizzati sugli effetti della mondializzazione sulla formazione dei legami sociali, specialmente attraverso lo studio delle forme criminali. Egli lavora pi\u00f9 in particolare sulle \"nuove minacce\", la criminalit\u00e0 organizzata, e la criminalit\u00e0 finanziaria e le politiche di sicurezza. Insegna all'Institut d'\u00e9tudes politiques de Paris (Sciences Po Paris), nell'ambito del Master \"S\u00e9curit\u00e9 internationale\" dell'Ecole des Affaires internationales de Paris (\"Paris School of International Affairs\"), sulla tematica \"spionaggio/intelligence\". Il suo corso, in collaborazione con Olivier Chopin, si intitola \"Contr\u00f4le, surveillance, s\u00e9curit\u00e9, face aux nouvelles menaces\" (Controllo, sorveglianza, sicurezza, di fronte alle nuove minacce).\nNel 1995 ha ricevuto il \"Grand Prix Moron\" (sezione filosofia) dell'Acad\u00e9mie fran\u00e7aise per il suo libro \"Crimes et lois\". Il suo saggio \"Un monde sans loi. La criminalit\u00e9 financi\u00e8re en images\" \u00e8 un testo di riferimento in materia di riciclaggio del denaro sporco. Maillard \u00e8 membro dell\"'Observatoire g\u00e9opolitique des criminalit\u00e9s\" (OGC) e contributore del sito \"Rue89\"."}
{"id": "3795227", "revid": "339392", "url": "https://it.wikipedia.org/wiki?curid=3795227", "title": "Sciences Po Paris", "text": ""}
{"id": "3795228", "revid": "109719915", "url": "https://it.wikipedia.org/wiki?curid=3795228", "title": "Sandhi tonale", "text": "Il sandhi tonale \u00e8 una forma di sandhi che si produce nelle lingue tonali, nella quale i toni assegnati alle singole parole variano in base alla pronuncia delle parole che le circondano nell'enunciato (locuzione o frase). Esiste in tutte le lingue tonali, ma in alcune appare pi\u00f9 diffuso che in altre.\nIl termine \"sandhi\" viene dal sanscrito e significa propriamente \u00ablegamento\u00bb (composto da \"sam-\" \u00abassieme\u00bb e dal tema di \"dh\u0101-\" \u00abporre, fare\u00bb; cfr. l'etimo di \"sintesi\"). Nella grammatica sanscrita (dalla quale il termine \u00e8 poi passato anche in altre lingue) indica \u00abl'insieme degli adattamenti fonologici che si verificano nella giuntura tra diversi morfemi\u00bb.\nLingue con sandhi tonale.\nNon tutte le lingue tonali presentano il sandhi tonale. Le regole del sandhi si trovano ad esempio in molte delle lingue oto-mangue del Messico. Anche il cherokee ha un robusto sistema tonale nel quale i toni si combinano in vari modi. \nMolte lingue cinesi hanno il sandhi tonale, alcune di esse in maniera alquanto complessa. Cos\u00ec, mentre il sandhi del mandarino \u00e8 semplice, l'amoy e, pi\u00f9 in generale, il min nan meridionale ha un sistema pi\u00f9 articolato, nel quale ciascuno dei toni cambia davanti ad un altro, e il modo in cui cambia dipende dalla consonante finale della sillaba in cui si trova.\nUn altro esempio \u00e8 quello della lingua hmong, nel quale la contestata distinzione tra il settimo e ottavo tono coinvolge la questione stessa del sandhi tonale, tra la pausa glottidale (\"-m\") e i toni bassi ascendenti (\"-d\").\nCi\u00f2 che \u00e8 sandhi tonale e ci\u00f2 che non lo \u00e8.\nIl sandhi tonale \u00e8 obbligatorio nella misura in cui si soddisfano le condizioni contestuali che lo innescano. Non deve essere confuso con i cambiamenti di tono dovuti alla morfologia derivativa o inflessiva. Per esempio, nel cantonese, la parola \u00abzucchero\u00bb (\u7cd6) si pronuncia \"t\u00f2ng\" ( o , con il tono basso (discendente)), mentre la parola derivata \u00abcaramella\u00bb (scritta anch'essa \u7cd6) si pronuncia \"t\u00f3ng\" (, con il tono medio ascendente). Tale cambiamento non \u00e8 innescato dal contesto fonologico del tono, e perci\u00f2 non \u00e8 un esempio di sandhi. Anche i cambiamenti dei morfemi in mandarino nel tono neutro non sono esempi di sandhi tonale.\nIn hokkien (taiwanese), le parole \"kia\u207f\" (tono alto, significa \u00abdispiaciuto\u00bb) e \"l\u00e2ng\" (tono curvante verso l'alto, significa \u00abpersona\u00bb) si combinano per formare due diverse parole composte con diversi toni. Quando si combinano mediante le regole del sandhi, \"kia\u207f\" \u00e8 pronunciata nel tono fondamentale e \"l\u00e2ng\" nel tono originale (scritta in POJ come \"kia\u207f-l\u00e2ng\"). Questa espressione significa \u00abspaventosamente sporco\u00bb o \u00absudicio\u00bb. In questo caso si seguono le regole di base del sandhi tonale. Tuttavia, quando \"kia\u207f\"\u00a0 \u00e8 pronunciato nel tono alto originale, e \"l\u00e2ng\" \u00e8 resa nel tono basso (scritto \"kia\u207f--l\u00e2ng\"), significa \u00abspaventoso\u00bb. Questo processo derivativo \u00e8 distinto dal cambiamento di tono, semanticamente vuoto, che si presenta automaticamente quando \"kia\u207f\" \u00e8 seguita da \"l\u00e2ng\", e perci\u00f2 non si tratta di sandhi tonale.\nCinese mandarino.\nIn lingua mandarina, il sandhi tonale pi\u00f9 frequente concerne il 3\u00ba tono. Ci sono tre situazioni fondamentali.\nIn primo luogo, una sillaba originalmente con il 3\u00ba tono posta davanti a un'altra sillaba con lo stesso tono \u00e8 pronunciata come una sillaba con il 2\u00ba (consultare anche Fonologia del mandarino). Ad esempio, l'espressione \u4f60\u597d (\u00abbuon giorno\u00bb) \u00e8 pronunciata di fatto \"n\u00edh\u01ceo\"; normalmente, la trascrizione in pinyin, pi\u00f9 fonologica che fonetica, non lo registra perch\u00e9 non esistono controesempi: questo sandhi tonale \u00e8 automatico e non pertinente.\nIn secondo luogo, ogni sillaba con il 3\u00ba tono situata davanti a un'altra sillaba con altri toni (tra cui il \u00abtono leggero\u00bb, cio\u00e8 l'assenza di tono) \u00e8 pronunciata con il \u00absemi-terzo tono\u00bb, che la trascrizione non registra. Ad esempio, in \u597d\u770b (\u00abbello\u00bb) e \u597d\u5427 (\u00abbene!\u00bb), \u597d (\"h\u01ceo\") \u00e8 pronunciato con il semi-terzo tono. Di fatto, il terzo tono si sente solo nelle sillabe isolate, una pronuncia applicata ma artificiale, o in fine di enunciato.\nInfine, alcune parole implicano regole di sandhi tonale pi\u00f9 complesse. Per esempio, la particella di negazione \u4e0d (4\u00ba tono) passa al 2\u00ba tono davanti a un'altra sillaba col 4\u00ba tono: \u6211\u4e0d\u7f8e (\u00abnon sono bello\u00bb) ma \u6211\u4e0d\u5927 . La parola \u4e00 (\u00abuno\u00bb) \u00e8 ancora pi\u00f9 complessa poich\u00e9 si pronuncia:\nMin nan.\nIl sandhi tonale in min nan (in particolare taiwanese, teochew, amoy e hainanese) \u00e8 pi\u00f9 complesso. Innanzitutto, sola l'ultima sillaba di un enunciato (o una sillaba isolata) conserva il suo tono d'origine. Tutti gli altri toni dell'enunciato sono modificati automaticamente non appena sono seguiti da un'altra sillaba, qualunque sia il suo tono (che non entra in gioco nelle modificazioni) e subiscono altri cambiamenti secondo la natura della \"coda\" della sillaba, cio\u00e8 della consonante finale della sillaba stessa.\nUno degli esempi pi\u00f9 eclatanti al riguardo \u00e8 quello dell'amoy, considerato tradizionalmente il dialetto di prestigio tra le lingue min nan. L'amoy ha cinque toni, che si riducono a due nelle sillabe che finiscono con una pausa glottidale. (Tali sillabe sono numerate 4 e 8 nel diagramma precedente.) Dentro una \u00abparola fonologica\u00bb, tutte le sillabe tranne l'ultima cambiano tono. Tra le sillabe prive di pausa (ossia, quelle che non finiscono con una pausa), il 1\u00ba tono diventa il 7\u00ba, il 7\u00ba tono si modifica nel 3\u00ba, il 3\u00ba tono diventa il 2\u00ba, e infine il 2\u00b0 tono si trasforma nel 1\u00ba. Il 5\u00ba tono diventa il 7\u00ba o il 3\u00ba, a seconda del dialetto. Le sillabe munite di pausa che finiscono in , o , prendono il tono opposto (foneticamente, un tono alto diventa basso e un tono basso diventa alto), mentre le sillabe che finiscono con una pausa glottidale (indicata con \"h\" nel diagramma di sopra) perdono la loro consonante finale per diventare toni 2 o 3.\nCherokee.\nIl cherokee, come gi\u00e0 detto in precedenza, ha un sistema tonale molto articolato, al cui interno i toni possono combinarsi in diversi modi secondo regole tonali complesse e sottili, che ammettono peraltro varianti diverse a seconda delle trib\u00f9. Anche se questo sistema tonale si sta a poco semplificando, a causa dell'uso sempre pi\u00f9 diffuso dell'inglese tra i nativi, esso resta comunque assai importante per il significato delle parole."}
{"id": "3795235", "revid": "547745", "url": "https://it.wikipedia.org/wiki?curid=3795235", "title": "Oussama Darraji", "text": ""}
{"id": "3795240", "revid": "11959", "url": "https://it.wikipedia.org/wiki?curid=3795240", "title": "Abu al-Faraj al-Isfahani", "text": ""}
{"id": "3795247", "revid": "154893", "url": "https://it.wikipedia.org/wiki?curid=3795247", "title": "Condriti ordinarie", "text": ""}
{"id": "3795249", "revid": "154893", "url": "https://it.wikipedia.org/wiki?curid=3795249", "title": "Condriti carbonacee", "text": ""}
{"id": "3795250", "revid": "154893", "url": "https://it.wikipedia.org/wiki?curid=3795250", "title": "Condriti E", "text": ""}
{"id": "3795251", "revid": "154893", "url": "https://it.wikipedia.org/wiki?curid=3795251", "title": "Condriti R", "text": ""}
{"id": "3795252", "revid": "154893", "url": "https://it.wikipedia.org/wiki?curid=3795252", "title": "Condriti K", "text": ""}
{"id": "3795268", "revid": "1442080", "url": "https://it.wikipedia.org/wiki?curid=3795268", "title": "Japan Open Tennis Championships 1999 - Qualificazioni singolare femminile", "text": "Le qualificazioni del singolare femminile del Japan Open Tennis Championships 1999 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3795273", "revid": "1442080", "url": "https://it.wikipedia.org/wiki?curid=3795273", "title": "Dreamland Egypt Classic 1999 - Qualificazioni singolare", "text": "Le qualificazioni del singolare del Dreamland Egypt Classic 1999 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3795279", "revid": "824274", "url": "https://it.wikipedia.org/wiki?curid=3795279", "title": "Dreamland Egypt Classic 1999 - Qualificazioni doppio", "text": "Le qualificazioni del doppio del Dreamland Egypt Classic 1999 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3795282", "revid": "1494169", "url": "https://it.wikipedia.org/wiki?curid=3795282", "title": "Blattmann", "text": ""}
{"id": "3795284", "revid": "1442080", "url": "https://it.wikipedia.org/wiki?curid=3795284", "title": "Budapest Grand Prix 1999 - Qualificazioni singolare", "text": "Le qualificazioni del singolare del Budapest Grand Prix 1999 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3795287", "revid": "1442080", "url": "https://it.wikipedia.org/wiki?curid=3795287", "title": "Betty Barclay Cup 1999 - Qualificazioni doppio", "text": "Le qualificazioni del doppio del Betty Barclay Cup 1999 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3795289", "revid": "154893", "url": "https://it.wikipedia.org/wiki?curid=3795289", "title": "Ferro meteoritico", "text": ""}
{"id": "3795293", "revid": "726373", "url": "https://it.wikipedia.org/wiki?curid=3795293", "title": "Callan (serie televisiva)", "text": "Callan \u00e8 una serie televisiva britannica in 43 episodi trasmessi per la prima volta nel corso di 4 stagioni dal 1967 al 1972.\n\"Callan\" \u00e8 uno spin-off originato da un episodio della serie antologica \"Armchair Theatre\", andato in onda nel 1967 e intitolato \"A Magnum for Schneider\". Due film furono prodotti come seguiti della serie: uno pubblicato nel 1974 con il titolo omonimo (uscito in Italia come \"Agente Callan, spara a vista\"), l'altro nel 1981 con il titolo \"Wet Job\" (un film per la TV), entrambi con lo stesso attore come protagonista.\nTrama.\nDavid Callan \u00e8 un killer professionista per un ramo dei servizi segreti del governo britannico noto come 'La Sezione', gestito dal colonnello Hunter (\"Hunter\" \u00e8 uno pseudonimo che indica il capo corrente della sezione e rimane lo stesso anche per capi diversi).\nProduzione.\nLa serie fu prodotta da ITV Weekend Television e Thames Television\nRegisti.\nTra i registi della serie sono accreditati:\nDistribuzione.\nLa serie fu trasmessa sulla rete televisiva britannica Independent Television dal 1967 al 1972. \nIn Italia \u00e8 stata trasmessa con il titolo \"Callan\"."}
{"id": "3795294", "revid": "1494169", "url": "https://it.wikipedia.org/wiki?curid=3795294", "title": "Callan", "text": ""}
{"id": "3795302", "revid": "599013", "url": "https://it.wikipedia.org/wiki?curid=3795302", "title": "Jan-Paul Saeijs", "text": "Carriera.\nClub.\nIl 17 gennaio 2006 viene ceduto al Roda per 350.000 \u20ac."}
{"id": "3795303", "revid": "767487", "url": "https://it.wikipedia.org/wiki?curid=3795303", "title": "Ahn Trio", "text": "Le Ahn Trio sono un gruppo musicale sudcoreano, composto dalle sorelle Lucia (pianoforte), Angella (violino) e Maria Ahn (violoncello). Il trio \u00e8 noto per le sue interpretazioni di brani classici, contemporanei e popolari, e per collaborazioni con artisti come i Tata Bojs. Il gruppo ha sede a New York.\nBiografia.\nNel 1981 la famiglia Ahn si trasfer\u00ec da Seul a New York, dove le giovani sorelle studiarono presso la prestigiosa Juilliard School. Nel 1987 la rivista \"TIME\" inser\u00ec una loro foto nella sua rubrica \"Asian-American Whiz Kids\". Da allora il trio apparve in numerose riviste e nel 1989 inizi\u00f2 la propria carriera musicale, promuovendo il suo nome nell'ambito della musica classica. Nel 1995 firmarono un contratto con Chesky Records, grazie al quale pubblicarono il loro primo album \"Paris Rio\", il 12 aprile dello stesso anno. Nel 1997 cambiarono etichetta, firmando con la EMI e pubblicando il loro secondo album \"\" il 12 gennaio 1999; l'album ottenne un grande successo, vincendo gli Echo Awards. Nel 1997 parteciparono agli MTV Unplugged con Bryan Adams, eseguendo alcuni dei suoi pezzi pi\u00f9 famosi; tale evento ispir\u00f2 il gruppo per il titolo del loro terzo album, \"Ahn-Plugged\", pubblicato il 15 agosto 2000; successivamente il gruppo utilizz\u00f2 il termine \"Ahn-Plugged\" per indicare i propri progetti e le proprie collaborazioni.Il 22 ottobre 2002 venne pubblicato il quarto album in studio del trio, \"Groovebox\". Nel 2003 la rivista \"People\" inser\u00ec le tre sorelle tra le 50 celebrit\u00e0 pi\u00f9 belle.\nDopo sei anni di silenzio discografico, e dopo un altro cambio di etichetta (il trio pass\u00f2 da EMI a Sony Music), il 1\u00ba aprile 2008 venne pubblicato il quinto album del trio, \"Lullaby for My Favorite Insomniac\"; l'album venne prodotto dalla LAMP, compagnia fondata dal trio stesso; una canzone tratta dall'album, \"The Heart Asks Pleasure First\" venne utilizzata nell'ultima puntata del programma televisivo \"So You Think You Can Dance\" (trasmessa il 10 agosto 2011). Sempre nel 2008 il trio avvi\u00f2 un progetto acustico con l'alternative rock band ceca Tata Bojs, che port\u00f2 alla creazione dell'album \"smetana\", pubblicato l'8 novembre. Alla fine dell'anno, il tro si esib\u00ec in un grande concerto con la Parsons Dance Company.Il 13 febbraio 2010 suonarono accompagnati da un'orchestra diretta da Mark O'Connor; il concerto venne poi pubblicato nel triplo album \"March of the Gypsy Fiddler\".A dicembre le Ahn Trio apparvero alla TED Conference, eseguendo due brani: \"Skylife\" di David Balakrishnan e \"Oblivion\" di Astor Piazzolla.Il 13 ottobre 2011 il trio si esib\u00ec alla Casa Bianca, durante la \"State Dinner\", per onorare l'allora Presidente della Corea del Sud Lee Myung-bak, ospite di Barack Obama.\nStile.\nLo stile delle Ahn Trio spazia dalla musica classica/contemporanea a quella popolare: la prima caratterizza soprattutto i primi due album del gruppo (composti esclusivamente da brani classici-contemporanei), mentre la seconda viene introdotta a partire dal terzo album; negli anni il trio ha interpretato numerosi brani di fama internazionale di artisti come Michael Nyman, David Bowie e The Doors.\nDal 2008 il gruppo diviene pi\u00f9 versatile, toccando generi come il crossover nell'album \"Lullaby for My Favorite Insomniac\" (grazie alla collaborazione delle cantanti Susie Suh e Ema Brabcov\u00e1 e dei DJ Tao of Sound, Spooky, Superdrive e Ra.D.) e l'alternative rock nell'album \"smetana\" (composto ed eseguito insieme ai Tata Bojs, gi\u00e0 militanti nel genere).\nDal punto di vista dell'impatto visivo, il trio \u00e8 noto per l'aspetto attraente delle tre sorelle e per le loro scelte in fatto di moda; ci\u00f2 garant\u00ec loro, nel corso degli anni, numerose apparizioni in pubblicazioni come \"Vogue\", \"People\" e \"GQ\", immortalate dai fotografi Arthur Elgort, Ellen von Unwerth e Walter Chin con vestiti disegnati dalla stilista Anne Klein (per la cui ditta hanno fatto da modelle)."}
{"id": "3795304", "revid": "599013", "url": "https://it.wikipedia.org/wiki?curid=3795304", "title": "Federico Alberto Wenner", "text": "Biografia.\nFederico Alberto Wenner, alias Friedrich Albert Wenner, era l'unico figlio maschio di Georg Albrecht Wenner (...-1825), rappresentante e poi socio della ditta tessile B. Baerlocher &amp; Co. di San Gallo, emigrato col\u00e0 da L\u00f6rrach nel Baden-W\u00fcrttemberg, Germania, ottenendo la cittadinanza svizzera nel 1807. La moglie di Georg era una Zollikofer, famiglia di commercianti sangallesi, che rimasta vedova sposer\u00e0 uno dei proprietari della ditta Baerlocher.\nMatrimonio e figli.\nFriedrich Albert Wenner sposa Rosalia Sulzberger (5.12.1815 - ?.?.1880) figlia di Johannes e di Martha Baerlocher.\nDal matrimonio nasceranno undici figli di cui nove maschi: Giulio, Roberto, Oscar, Alberto, Emilio, Alfredo, Carlo, Vittorio, Federico, e due femmine: Luisa e Stefania.\nTutti i nove figli maschi saranno in un modo o nell'altro coinvolti nell'attivit\u00e0 paterna ma solo Stefania, Federico, Oscar e Roberto porteranno avanti l'azienda familiare ingrandendola sia con il lavoro nella fabbrica sia con oculati matrimoni, che erano d'importanza decisiva nella strategia finanziaria d'impresa.\nAttivit\u00e0.\nRimasto orfano di padre a soli tredici anni, dopo il matrimonio di sua madre con uno dei proprietari della ditta Baerlocher quando lui aveva sedici anni, Federico Alberto decide di trasferirsi a Napoli nel 1829 forse per allontanarsi dall'ambiente familiare o forse su invito di suo cugino materno Friedrich Zublin.\nA Napoli fa presto carriera diventando gi\u00e0 nel 1833 socio della ditta Zublin Vonwiller.\nTorna quindi a San Gallo giusto il tempo per sposarsi rientrando a Napoli con la moglie Rosalia Sulzberger e nel 1835 fonda, in societ\u00e0 con Conrad Schlaepfer, una societ\u00e0 per la filatura e tessitura del cotone: la \"Schlaepfer Wenner &amp; C\". che in poco tempo si espande tanto che nel 1837 dava lavoro a 200 operai a Salerno, 1400 a Nocera Inferiore e 1000 ad Angri.\nMa la novit\u00e0 che introdusse nel Regno delle Due Sicilie fu lo stampaggio dei tessuti di cotone che suscit\u00f2 l'interesse dello stesso re Ferdinando II che volle rendersi conto personalmente di questo nuovo procedimento facendo visita alle fabbriche della valle dell'Irno il 18 maggio 1837.\nGrazie al polso fermo e al prestigio di cui godeva presso le sue maestranze, per le sue qualit\u00e0 e idee sociali moderne e liberali, seppe mettere le sue fabbriche al riparo dai tumulti dei moti insurrezionali del 1848.\nPartecip\u00f2 alla prima esposizione mondiale di Londra del 1851, dove la sua azienda, ottenne un grande successo.\nAlla crisi provocata nel 1861 con l'Unit\u00e0 d'Italia alle industrie dell'ex Regno delle Due Sicilie, che avevano beneficiato del sistema protezionistico dei Borboni, Federico Alberto Wenner rispose con autentico spirito imprenditoriale aumentando il capitale a 620.000 ducati (pari a 2.635.000 lire dell'epoca) e contemporaneamente riorganizzando da cima a fondo la sua azienda..\nNel 1862 fece costruire Villa Wenner in localit\u00e0 Capezzano di Pellezzano affidando il progetto all'architetto Stefano Gasse allora in voga a Napoli.\nForse avvertendo il peso dell'et\u00e0 nel 1875 Federico Alberto Wenner, affianc\u00f2 nella conduzione della ditta \u201cSchlaepfer Wenner &amp; C.\u201d i suoi primi due figli Giulio e Alberto e anche il genero Carlo Schlaepfer, marito di Stefania e figlio di Conrad Schlaepfer suo socio. \nSaranno prima questi e poi Roberto e Federico a portare avanti e dare maggiore impulso alle industrie tessili di Fratte di Salerno, divenute poi le MCM, Manifatture Cotoniere Meridionali che, insieme ad altre del settore, verranno nazionalizzate nel 1918.\nDopo cinquant'anni di instancabile attivit\u00e0 e aver dato l'avvio a una delle pi\u00f9 grandi industrie tessili campane, Federico Alberto si spegne nel 1882 nella sua villa di Capezzano.\nIl Comune di Pellezzano nel 1902 riconoscente gli dedic\u00f2 una lapide che recita testualmente:\nIl comune di Pellezzano gli ha dedicato anche una via mentre il Comune di Salerno ne ha dedicato una a suo figlio Roberto Wenner."}
{"id": "3795305", "revid": "830939", "url": "https://it.wikipedia.org/wiki?curid=3795305", "title": "Ray MacSharry", "text": "\u00c8 stato parlamentare ed europarlamentare, ha svolto pi\u00f9 volte incarichi di governo ed \u00e8 stato commissario europeo per l'agricoltura. \nBiografia.\nFormazione e carriera professionale.\nMacSharry studi\u00f2 presso il Summerhill College di Sligo, ma lasci\u00f2 la scuola all'et\u00e0 di 14 anni. \nMacSharry svolse vari lavori in giovent\u00f9, soprattutto nel settore dei trasporti, e fond\u00f2 una sua azienda di trasporti. Successivamente si dedic\u00f2 all'agricoltura. \nCarriera politica.\nEletto per la prima volta al D\u00e1il \u00c9ireann nel 1969 in rappresentanza del collegio di Sligo-Leitrim, ha fatto parte ininterrottamente del parlamento fino al gennaio 1989, sempre eletto nello stesso collegio e nelle file del Fianna F\u00e1il. \nMinistro.\nDal luglio 1978 al dicembre 1979 fu ministro di stato per la funzione pubblica, poi dal dicembre 1979 al giugno 1981 fu ministro dell'agricoltura. Nel marzo 1982 MacSharry fu nominato T\u00e1naiste (vice primo ministro) e ministro delle finanze. Nel dicembre 1982 fu costretto a dimettersi poich\u00e9 emerse che aveva registrato le conversazioni con un collega di governo. \nNel giugno 1984 MacSharry fu eletto al Parlamento europeo, da cui si dimise nel marzo 1987 per tornare a far parte del governo irlandese. Dal marzo 1987 al novembre 1988 fu nuovamente ministro delle finanze. A causa delle politiche di austerit\u00e0 e tagli da lui promosse, fu soprannominato \"Mac the Knife\" (Mac il coltello). Gli stipendi pubblici furono congelati e vennero bloccate le assunzioni nella pubblica amministrazione, furono ridotti i sussidi per l'abitazione, venne introdotto un ticket sanitario e furono ristrette le norme sugli acquisti duty-free. Nel marzo 1987 ricopr\u00ec anche per una decina di giorni gli incarichi di ministro della funzione pubblica e di ministro del turismo e dei trasporti. \nCommissario europeo.\nIl 24 novembre 1988 MacSharry fu indicato come commissario europeo dell'Irlanda e si dimise dagli incarichi parlamentari e di governo. MacSharry entr\u00f2 in carica come commissario europeo per l'agricoltura e lo sviluppo rurale il 6 gennaio 1989 nell'ambito della Commissione Delors II. \nCome commissario MacSharry promosse una riforma significativa della politica agricola comune, presentata nel 1992 e completata nel 1994. La riforma era mirata a ridurre gradualmente la produzione agricola europea, in modo da eliminare la sovrapproduzione e ottenere risparmi per la Comunit\u00e0 europea. I prezzi garantiti ai prodotti agricoli vennero ridotti per la prima volta e gli agricoltori interessati furono indennizzati con pagamenti diretti e pensionamento anticipato. Furono previste anche misure di carattere ambientale e per il miglioramento della produttivit\u00e0 delle aziende agricole. \nMacSharry partecip\u00f2 inoltre nell'ambito del GATT ai negoziati con gli Stati Uniti che resero pi\u00f9 libero il commercio di prodotti agricoli. \nAttivit\u00e0 successive.\nDurante il mandato da commissario Ray MacSharry fu indicato come probabile futuro leader del Fianna F\u00e1il, ma alla fine del mandato decise di ritirarsi dalla vita politica e di dedicarsi ad imprenditoria e finanza. \nDopo la fine del mandato da commissario europeo MacSharry ha fatto parte del consiglio della Bank of Ireland, di Ryanair e del gruppo Jefferson Smurfit. Dal 2008 fa parte del consiglio di Irish Life &amp; Permanent. Ha presieduto il consiglio di London City Airport, Green Property, Envi ed Eircom. Dal 2008 presiede il consiglio dell'Institute of Technology di Sligo\nVita personale.\nMacSharry \u00e8 stato sposato ed \u00e8 vedovo dal 2008. Ha tre figli e tre figlie, ed il figlio Marc fa parte del Seanad \u00c9ireann dal 2002. "}
{"id": "3795307", "revid": "287204", "url": "https://it.wikipedia.org/wiki?curid=3795307", "title": "Gangchen Tulku Rinpoche", "text": "Biografia.\nPrimi anni.\nNato in una famiglia di contadini di Dakshu, un minuscolo villaggio della contea di Sa'gya, nel Tibet occidentale, fu chiamato Wangdu Gyelpo.\nAll'et\u00e0 di tre anni fu riconosciuto come la reincarnazione di Kacen Sapenla, celebre lama guaritore appartenente a un antico lignaggio di maestri reincarnati iniziato con Darikapa, uno degli ottantaquattro maggiori Mah\u0101siddha venerati in Tibet, e in cui figurano Zango Tashi, uno degli abati del Monastero di Tashilhunpo, residenza dei Panchen Lama, e molti lama che in vita ebbero rapporti stretti con gli stessi Grandi Eruditi. A cinque anni, Wangdu Gyelpo entr\u00f2 dunque come novizio di scuola Gelug nel Monastero di Gangchen, distante dodici chilometri dal villaggio natio, ove fu ribattezzato \"Thinley Yarpel Lama Shresta\".\nI suoi principali maestri furono lama eminenti quali Song Rinpoce e, soprattutto, il XVII Trijang Rinpoce, personalit\u00e0 molto potete e rispettata in quanto insegnante del XIV Dalai Lama, da cui ricevette l'iniziazione di Dorje Shugden, spirito protettore dei Gelug. Tra le maggiori iniziazioni che ricevette figurano quelle di Yamantaka, Guhyasamaja, Heruka, Vajrayogini, e, soprattutto, quella di Bhai\u1e63ajyaguru, il Bodhisattva della Medicina, in conformit\u00e0 alla sua preparazione quale futuro lama guaritore. Successivamente si trasfer\u00ec a Tashilhunpo, distante quaranta chilometri da Dakshu, dove nel corso di un'antica cerimonia ricevette appena dodicenne l'importante titolo di kacen, normalmente conferito dopo circa venti anni di studi. Fino all'et\u00e0 di diciotto anni condusse gli studi di filosofia, meditazione, medicina e astrologia dividendosi tra Tashilhunpo e il Monastero di Sera, a Lhasa.\nCon l'invasione del Tibet da parte della Repubblica Popolare Cinese, a cavallo degli Anni Cinquanta, Gangchen Tulku venne imprigionato e costretto ai lavori forzati analogamente a molti monaci e lama, oltre che nobili e gente comune. Nel 1963, tuttavia, raggiunse l'India, che dal 1959 dava asilo al Dalai Lama e al governo tibetano, dove complet\u00f2 i suoi studi in uno dei molti monasteri buddhisti riedificati all'estero per garantire la sopravvivenza del Buddhismo tibetano. Nel 1970 ricevette il titolo di Ghesce Rigram al Monastero di Sera, e in seguito lavor\u00f2 come lama guaritore presso le comunit\u00e0 tibetane in India, Nepal e Sikkim, dove divenne medico dei Namgyal, la famiglia reale.\nL'insegnamento e i rapporti con l'Occidente.\nIn quanto guaritore, nei suoi insegnamenti lama Gangchen pose fortemente l'accento sul concetto di guarigione, operando e trasmettendo la pratica del Buddha della Medicina. Produce peraltro due tipi di pillole energetiche e benedette, da usare in aggiunta ai mantra e alle preghiere e contenenti energia maschile e femminile, allo scopo di bilanciare e armonizzare l'energia interna.\nDal 1981 inizi\u00f2 a viaggiare in tutto il mondo, Europa soprattutto, insegnando varie pratiche di meditazione e il mantra del Buddha \u015a\u0101kyamuni, oltre che i concetti legati all'educazione alla pace interiore e la cura dell'ambiente, guarendo e guidando vari pellegrinaggi nei luoghi sacri pi\u00f9 importanti delle diverse religioni del mondo, dedicandosi peraltro ad un progetto di integrazione fra la medicina tibetana e l'allopatia.\nNel 1983 si stabil\u00ec permanentemente in Italia, risiedendo dapprincipio a Gubbio e poi a Milano, e inizi\u00f2 a dare regolari insegnamenti in grandi centri come l'Istituto Lama Tzong Khapa di Santa Luce e il Ghe Pel Ling di Milano, divenendo molto popolare in Occidente. Incontr\u00f2 Papa Giovanni Paolo II e Madre Teresa di Calcutta, e tra i suoi discepoli figurarono presto molte persone famose, tra uomini di spettacolo e insegnanti. Nel 1992 istitu\u00ec la \"Lama Gangchen World Peace Foundation\", organizzazione non governativa affiliata alle Nazioni Unite, da cui fu nominato Messaggero di pace. Nello stesso anno fond\u00f2 la \"Onlus Help in Action\", con lo scopo di aiutare le persone bisognose del Tibet attraverso le adozioni a distanza. Nel 1993 reinterpret\u00f2 e fuse tra loro antiche tecniche tantriche di guarigione nel NgalSo, una forma di meditazione atta ad aprire i chakra bloccati dalle emozioni negative e a curare gli organi e le funzionalit\u00e0 fisiche ad essi collegate, preservando ad alto livello la salute fisica e mentale. Nello stesso anno ordin\u00f2 monaco il dodicenne Michel Calmanowitz, in cui riconobbe la reincarnazione di Drubciok Ghiaual Sandrup, lama del Gangchen Ch\u00f6pel Ling, importante monastero del Tibet fondato nel XV secolo, al tempo del I Dalai Lama da Pancen Zangpo Tashi, una delle precedenti incarnazioni dello stesso lama Gangchen, il quale lo mand\u00f2 a studiare al Monastero di Sera, ove fu educato secondo la tradizione monastica tibetana, facendo di lui un lama, noto come lama Michel.\nNel 1995 fu invece promotore, sempre presso le Nazioni Unite, del progetto per l'istituzione di un Forum Spirituale Permanente a cui invit\u00f2 i rappresentanti di tutti i movimenti spirituali e religiosi per contribuire alla realizzazione della pace nel mondo. Fond\u00f2 inoltre la \"Lama Gangchen Peace Pubblication\", con cui pubblica alcuni saggi spirituali.\nIn Italia.\nLama Gangchen \u00e8 stato residente a Milano e a Bee, dove ha condotto le attivit\u00e0 del \"Kunpen Lama Gangchen\" fondato nel 1989, dapprincipio come \"Istituto per la diffusione e lo studio della tradizione medica tibetana, della pratica e filosofia buddhista Mahayana Vajrayana\". Presso il suo gompa si sono tenute regolarmente incontri con lama legati al culto di Dorje Shugden e sessioni della pratica meditativa NgalSo, trasmessa, secondo quanto lui stesso afferma, con la benedizione dei suoi maestri e di Dorje Shugden.\nHa impartito peraltro iniziazioni tantriche di Kalachakra, Yamantaka, Guhyasamaja, Heruka, Vajrayogini e Dorje Shugden, e dal 1987, in occasione del primo ritorno dopo lunghi anni di assenza, ha compiuto ogni anno ad agosto viaggi spirituali in Tibet e a Borobudur con lama Michel. Tali pellegrinaggi fanno spesso sosta per il Monastero di Tashilhunpo.\nMuore presso l'ospedale Castelli di Verbania il 18 aprile 2020 all'et\u00e0 di 78 anni a causa del COVID-19."}
{"id": "3795308", "revid": "104216", "url": "https://it.wikipedia.org/wiki?curid=3795308", "title": "Zombina &amp; the Skeletones", "text": ""}
{"id": "3795317", "revid": "729019", "url": "https://it.wikipedia.org/wiki?curid=3795317", "title": "Isola \u0160ar", "text": "L'isola \u0160ar (in russo \u043e\u0441\u0442\u0440\u043e\u0432 \u0428\u0430\u0440, \"ostrov \u0160ar\") \u00e8 un'isola russa che fa parte dell'arcipelago Severnaja Zemlja ed \u00e8 bagnata dal mare di Kara.\nAmministrativamente fa parte del Tajmyrskij rajon del Territorio di Krasnojarsk, nel Distretto Federale Siberiano.\nGeografia.\nL'isola \u00e8 ubicata nella parte nord-occidentale dell'arcipelago, vicino alla costa ovest dell'isola Komsomolets. Si trova una distanza di 1,3\u00a0km a sud-ovest di capo Kujby\u0161eva (\u043c\u044b\u0441 \u041a\u0443\u0439\u0431\u044b\u0448\u0435\u0432\u0430), nella parte settentrionale del golfo \u017duravl\u00ebva (\u0437\u0430\u043b\u0438\u0432 \u0416\u0443\u0440\u0430\u0432\u043b\u0451\u0432\u0430).\n\u0160ar ha una forma circolare (da qui il suo nome che in italiano significa \"palla\"), con un diametro di 1,5\u00a0km, e una piccola e stretta baia a est; la sua altezza massima \u00e8 di soli 8\u00a0m."}
{"id": "3795318", "revid": "647919", "url": "https://it.wikipedia.org/wiki?curid=3795318", "title": "Banda musicale della Polizia di Roma Capitale", "text": ""}
{"id": "3795324", "revid": "287204", "url": "https://it.wikipedia.org/wiki?curid=3795324", "title": "Enciclopedia universal ilustrada europeo-americana", "text": "L'Enciclopedia universal ilustrada europeo-americana (chiamata anche Enciclopedia Espasa, o Enciclopedia Espasa-Calpe) \u00e8 una vastissima enciclopedia spagnola pubblicata dal 1908 al 1930. La sua pubblicazione sostitu\u00ec per estensione e ricchezza di contenuti il Diccionario Enciclop\u00e9dico Hispano-Americano de Literatura, Ciencias y Artes, pubblicato a Barcellona tra il 1887 e il 1889 (con appendici e supplementi fino al 1910). Nel 1986 il \"Libro de los r\u00e9cords Guinness\", edizione spagnola del Libro Guinness dei record, la considerava la pi\u00f9 vasta enciclopedia stampata con 105.000 pagine e 165.200.000 parole.\nComposta di 72 volumi (numerati da 1 a 70, con le parti 18 e 28 consistenti di due tomi ciascuno) pi\u00f9 un'appendice in 10 volumi pubblicata nel 1930-1933. Tra il 1935 e il 2003, sono stati pubblicati 33 volumi supplementari pi\u00f9 un indice, un'altra appendice A-Z e un atlante per un totale di 118 volumi. \nLa guida bibliografica in lingua inglese \"Encyclopaedias: Their History Throughout The Ages\" (Collison, Robert, 1966), che enumera con note storiche estensive le enciclopedie prodotte sin dal 350 a.C., considera l\"'Espasa\" come una delle pi\u00f9 grandi enciclopedie, insieme con l'Encyclop\u00e6dia Britannica Eleventh Edition e l'Enciclopedia Italiana (p.\u00a0147). \"Quest'opera \u00e8 notevole per il suo dettaglio: rientrano tra le sue voci carte e piante di luoghi anche remoti, riproduzioni e descrizioni di opere d'arte, lunghe bibliografie di portata internazionale; con una precisa trattazione a dizionario di singole parole e, in molti casi, con gli equivalenti stranieri, ed ampi spazi dedicati a lunghe trattazioni per i temi pi\u00f9 importanti.\" (trad. da en-Wp) (201). Gli autori dell'opera, come esempio del suo scopo, menzionano nella prefazione (vii) che tutti i generi botanici conosciuti in quel momento sono presenti nell'enciclopedia. \nLe parole comuni (non i nomi propri) sono tradotte in inglese, francese, tedesco, esperanto e altre lingue.\nLo scopo degli editori era quello di creare un'enciclopedia di riferimento in spagnolo che affrontasse le tematiche della scienza e della tecnologia e nello stesso tempo la storia, le biografie, la geografia, l'arte, e la letteratura della Spagna e dell'America latina.\nSecondo i calcoli dei suoi autori, l'enciclopedia possiede pi\u00f9 di 165.000 pagine e 200 milioni di parole. Si stima che la versione in 82 volumi abbia un numero di voci superiore a un milione (Kister 450).\nSolo lievi revisioni sono state apportate ai volumi originali, cos\u00ec come la riscrittura di una parte della voce \"bicicleta\" del 1910, che affermava che \"una pistola o un revolver\" erano una delle cose che si sarebbero dovute portare nell'effettuare un giro in bicicletta.\nNel 2003 una versione rivista fu pubblicata in 90 volumi, consistente degli 82 volumi originali pi\u00f9 un nuovo volume 8 (\"Complemento Enciclop\u00e9dico 1934-2002\") che forniva informazioni aggiornate in ordine alfabetico. I vecchi supplementi non saranno pi\u00f9 ripubblicati."}
{"id": "3795326", "revid": "124123", "url": "https://it.wikipedia.org/wiki?curid=3795326", "title": "Per Eklund", "text": "Biografia.\nTra i piloti in assoluto dalla carriera pi\u00f9 longeva, ha partecipato al campionato del mondo rally dal 1973 al 1997, disputando 83 gare ed ottenendo 270 punti, il che lo colloca al 24\u00ba posto assoluto nella classifica di ogni epoca (dati aggiornati a tutto il campionato del mondo rally 2011).\nPalmar\u00e8s.\nPodi nel mondiale rally.\nNella tabella sono inclusi anche i risultati nel campionato internazionale costruttori, del quale vennero disputate tre edizioni dal 1970 al 1972, ed antisignano del campionato del mondo rally."}
{"id": "3795332", "revid": "123969219", "url": "https://it.wikipedia.org/wiki?curid=3795332", "title": "Carla Antonelli", "text": "Biografia.\nAntonelli ha frequentato il Conservatorio di Musica e Arti Drammatiche (Conservatorio de M\u00fasica y Arte Dram\u00e1tico) di Santa Cruz de Tenerife.\nNel 1980 ha registrato il primo documentario sulla transessualit\u00e0 per TVE2, che non and\u00f2 in onda fino al settembre 1981, dopo il fallito colpo di stato di Antonio Tejero. Antonelli \u00e8 meglio conosciuta per il suo ruolo di Gloria nella serie televisiva \"El s\u00edndrome de Ulises\".\nNel 1997 \u00e8 entrata a far parte del PSOE, come Coordinatore di Area per il Gruppo Transessuale Federale/LGBT.\nNel 2004 il PSOE vinse le elezioni e il Congresso approv\u00f2 il matrimonio gay, ma a quel tempo i diritti ai transessuali non furono concessi. Nel 2006, Antonelli ha minacciato uno sciopero della fame a meno che la maggioranza del PSOE non avesse adottato la legge sull'identit\u00e0 di genere (Ley de Identidad de G\u00e9nero). La legge \u00e8 stata adottata nel 2007 ed \u00e8 stata la prima persona transessuale nella Comunit\u00e0 di Madrid a ottenere la designazione del sesso modificata sui suoi documenti legali.\nAntonelli si \u00e8 pronunciata contro i tentativi di vietare il lavoro sessuale in Spagna, sottolineando che avrebbe avuto un effetto sproporzionato sulle donne trans, che spesso hanno difficolt\u00e0 a trovare altro lavoro.\nHa ricevuto diversi premi per il suo lavoro. Il collettivo transessuale di Madrid l'ha premiata nel 2003 per i suoi sforzi pionieristici. \u00c8 stata premiata dai gruppi transgender in Catalogna e Andalusia nel 2008 per il suo lavoro sul Gender Identity Act. Ha vinto i Premios L\u00e1tigos y Plumas 2008 della Federaci\u00f3n Estatal de Gays, Lesbianas y Transexuales de Espa\u00f1a e il Premio Baeza 2009 (Premia Baeza) per la visibilit\u00e0.\nIl 22 maggio 2011, Antonelli \u00e8 stata eletta nella lista del Partito socialista spagnolo all'Assemblea della Comunit\u00e0 di Madrid, diventando la prima persona transessuale eletta in una legislatura in Spagna; \u00e8 stata rieletta nelle elezioni regionali del 2015 e del 2019."}
{"id": "3795334", "revid": "110157", "url": "https://it.wikipedia.org/wiki?curid=3795334", "title": "Dolany (Kladno)", "text": "Dolany \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3795335", "revid": "1934238", "url": "https://it.wikipedia.org/wiki?curid=3795335", "title": "Dipartimento per le politiche europee", "text": "Il Dipartimento per le politiche europee \u00e8 la struttura, incardinata presso la Presidenza del Consiglio dei ministri, che opera nell'area funzionale dei rapporti del Governo con le istituzioni dell'Unione europea e della quale il presidente si avvale per il coordinamento nella fase di predisposizione della normativa europea e per le attivit\u00e0 inerenti all'attuazione degli obblighi assunti nell'ambito dell'Unione.\nHa sede a Roma, in largo Chigi 19, all'interno della galleria Alberto Sordi.\nStoria.\nIl dipartimento fu istituito dalla legge 16 aprile 1987, n. 183, col nome di dipartimento per il coordinamento delle politiche comunitarie. Nel governo Fanfani VI, le relative funzioni furono delegate al ministro degli affari esteri Giulio Andreotti; quindi vennero conferite ad un apposito ministro senza portafoglio che, a seconda delle denominazioni di volta in volta adottate dai vari governi, assunse l'incarico di ministro per il \"coordinamento delle politiche comunitarie\" (1987-94), per il \"coordinamento delle politiche dell'Unione europea\" (1994-95), per le \"politiche comunitarie\" (1998-2006), per le \"politiche europee\" (2006-11) o, infine, per gli \"affari europei\" (dal 2011).\nIl primo titolare dell'ufficio fu nominato durante il governo Goria, nella persona di Antonio La Pergola; a tale periodo risale la normativa riguardante il recepimento della legislazione comunitaria nell'ordinamento italiano (c.d. legge La Pergola).\nLa previsione di una specifica struttura deputata all'\u00abattuazione degli impegni assunti nell'ambito dell'Unione europea\u00bb fu confermata dalla disciplina in tema di ordinamento della Presidenza del Consiglio (d.lgs. 30 luglio 1999, n. 303, art. 3).\nIl dipartimento fu potenziato dalla legge 4 febbraio 2005, n. 11 (c.d. legge Buttiglione), recante \"Norme generali sulla partecipazione dell'Italia al processo normativo dell'Unione Europea e sulle procedure di esecuzione degli obblighi comunitari\". La struttura fu successivamente riorganizzata (DPCM 9 ottobre 2006, DPR 14 maggio 2007 n. 91).\nNel 2006, durante il governo Prodi II, le funzioni proprie del dipartimento furono conferite a Emma Bonino che, oltre alla titolarit\u00e0 del ministero del commercio internazionale, assunse altres\u00ec la carica di \"ministro per le politiche europee\". La differente denominazione dell'incarico si mantenne col governo Berlusconi IV, attraverso la delega di tali funzioni al ministro Andrea Ronchi (per quanto l'iniziale decreto di nomina avesse fatto riferimento alle \u00abpolitiche comunitarie\u00bb e non alle \u00abpolitiche europee\u00bb).\nNel 2011, in seguito alla riorganizzazione delle strutture generali della Presidenza del Consiglio, la struttura prese il nome di dipartimento per le politiche europee (DPCM 1\u00ba marzo 2011); il cambio di denominazione fu sancito anche a livello di fonte primaria mediante la legge 24 dicembre 2012, n. 234 (art. 18), che procedette anche a ridefinire competenze e struttura del dipartimento. Nel governo Monti, le relative funzioni furono delegate a Enzo Moavero Milanesi, che assunse la carica di ministro per gli affari europei.\nCompetenze.\nIl Dipartimento, in particolare:\nOrganizzazione.\nIl dipartimento \u00e8 suddiviso in uffici di diretta collaborazione del ministro e uffici propri del dipartimento.\nGli uffici di diretta collaborazione sono:\nLa struttura del Dipartimento \u00e8 coordinata dal Capo dipartimento.\nIl Dipartimento si articola in due uffici, cui sono preposti coordinatori con incarico di funzione di livello dirigenziale generale, e in otto Servizi, cui sono preposti coordinatori con incarico di funzione di livello dirigenziale:\nNucleo della Guardia di finanza per la repressione delle frodi comunitarie.\nDipende funzionalmente dal capo del dipartimento, e gerarchicamente dal Comando militare preposto, il nucleo operativo della Guardia di Finanza per la repressione delle frodi comunitarie. Esso svolge attivit\u00e0 di assistenza del Comitato omologo, istituito ai sensi dell'art. 76, della legge 19 febbraio 1992, n. 142.\nStruttura di missione per le procedure d'infrazione alla normativa UE.\n\u00c8 una struttura di missione con i compiti di prevenire l'insorgere del contenzioso UE e di rafforzare il coordinamento delle attivit\u00e0 volte alla risoluzione delle procedure d'infrazione alle normative dell'Unione europea.\nElenco dei ministri.\nNell'elenco, i ministri dal 1987, dal governo Goria in poi, nelle successive e diverse denominazioni del Dipartimento."}
{"id": "3795336", "revid": "729019", "url": "https://it.wikipedia.org/wiki?curid=3795336", "title": "Junkers A 25", "text": "Lo Junkers A 25 era un aereo monomotore monoplano ad ala bassa sviluppato dall'azienda tedesca Junkers Flugzeugwerk AG negli anni venti e realizzato, oltre che dalla stessa, nella filiale sovietica Junkers di Fili, allora villaggio nelle vicinanze di Mosca e ora suo quartiere.\nSviluppato dal precedente A 20, ne conservava la cellula e la superficie in metallo ondulato tipico della produzione Junkers, differenziandosene essenzialmente per l'adozione di una motorizzazione dalla maggior potenza erogata.\nStoria.\nAl termine della prima guerra mondiale, in seguito alla definizione del Trattato di Versailles, venne imposta una pesante restrizione nell'attivit\u00e0 dell'aviazione tedesca. In ambito militare l'intera flotta di velivoli militari tedeschi venne requisita per essere assegnata alle forze aeree alleate alla Triplice intesa come parte del risarcimento dei danni subiti od essere avviata alla distruzione. Tuttavia, seppur limitata e sotto il controllo di un'apposita commissione, venne consentita la ripresa dell'aviazione civile, sia in ambito turistico che commerciale, apponendo delle specifiche per limitare le capacit\u00e0 dei modelli in modo da renderli inefficaci come velivoli militari. Le iniziali imposizioni riguardavano anche il rapporto potenza-peso ma le mutate esigenze di trasporto nel corso degli anni convinsero la commissione, nel 1926, ad autorizzare specifiche meno restrittive. In questo modo si diede nuova libert\u00e0 nel settore dei motori aeronautici e la Junkers, che aveva avviato lo sviluppo dello sperimentale Junkers L1 gi\u00e0 dal 1920, inizi\u00f2 a valutare di rimotorizzare alcuni modelli di successo con unit\u00e0 dalla maggior potenza."}
{"id": "3795342", "revid": "1776051", "url": "https://it.wikipedia.org/wiki?curid=3795342", "title": "Storytime", "text": "Storytime \u00e8 il primo singolo tratto dal settimo album di studio \"Imaginaerum\" del gruppo symphonic metal finlandese Nightwish. Il brano \u00e8 stato pubblicato il 9 novembre 2011, venti giorni prima dell'album, assieme ad un video musicale. La canzone \u00e8 stata trasmessa per la prima volta su Radio Rock, una stazione radio finlandese, alle 9.00 GMT +2 il 7 novembre 2011, due giorni prima della pubblicazione del singolo.\nIl compositore e frontman del gruppo Tuomas Holopainen ha detto che \"Storytime\" \u00e8 un singolo che rappresenta bene l'intero album e che offre una migliore immagine dell'album rispetto ad \"Eva\" ed \"Amaranth\", primi due singoli dell'album precedente \"Dark Passion Play\" datato 2007.\nIl singolo \u00e8 entrato nelle classifiche finlandesi raggiungendo subito la vetta e ci rimase per quattro settimane di fila.\nVideo.\nIl video musicale di \"Storytime\" usa la versione per le radio, che \u00e8 un minuto e mezzo circa pi\u00f9 corta di quella dell'album. Il video mostra la band suonare la canzone nei vestiti che indossano nel film \"Imaginaerum\" e nel mentre vengono brevemente mostrati alcuni personaggi del film. In pi\u00f9 sono stati aggiunti dei making-of relativi al film.\nDopo aver girato altri video in stile fantasy come \"Amaranth\" e \"The Islander\", il team di produttori volle un video musicale pi\u00f9 realistico, stile making-of, che potesse essere \"interessante da guardare per i fan, anche pi\u00f9 di una volta\".\nTracce.\nLato A\nLato B"}
{"id": "3795348", "revid": "287204", "url": "https://it.wikipedia.org/wiki?curid=3795348", "title": "Drnek", "text": "Drnek \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3795350", "revid": "1543377", "url": "https://it.wikipedia.org/wiki?curid=3795350", "title": "Distretto di Bergama", "text": "Il distretto di Bergama (in turco Bergama il\u00e7esi) \u00e8 un distretto della provincia di Smirne, in Turchia.\nAmministrazioni.\nAl distretto appartengono 6 comuni e 113 villaggi."}
{"id": "3795360", "revid": "110157", "url": "https://it.wikipedia.org/wiki?curid=3795360", "title": "Dru\u017eec", "text": "Dru\u017eec \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3795361", "revid": "287204", "url": "https://it.wikipedia.org/wiki?curid=3795361", "title": "Druzec", "text": ""}
{"id": "3795364", "revid": "411198", "url": "https://it.wikipedia.org/wiki?curid=3795364", "title": "Filippo Alberto Wenner", "text": ""}
{"id": "3795365", "revid": "411198", "url": "https://it.wikipedia.org/wiki?curid=3795365", "title": "Friedrich Albert Wenner", "text": ""}
{"id": "3795366", "revid": "110157", "url": "https://it.wikipedia.org/wiki?curid=3795366", "title": "D\u0159etovice", "text": "D\u0159etovice \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3795367", "revid": "1543377", "url": "https://it.wikipedia.org/wiki?curid=3795367", "title": "A tutto reality - La vendetta dell'isola", "text": "A tutto reality - La vendetta dell'isola (\"Total Drama: Revenge of the Island\") \u00e8 la quarta serie del franchise canadese \"A tutto reality\", preceduta da \"A tutto reality - L'isola\", \"A tutto reality - Azione!\" e \"A tutto reality - Il tour\". In Canada \u00e8 andata in onda dal 5 gennaio 2012 su Teletoon, mentre in Italia dal 9 gennaio 2012 su K2. Negli Stati Uniti \u00e8 stata trasmessa da giugno 2012 su Cartoon Network. In Francia era stata gi\u00e0 trasmessa dal 21 al 29 dicembre 2011.\nTrama.\n\"La vendetta dell'isola\" \u00e8 un reality show che segue le sfide di tredici concorrenti presso il Campo Wawanakwa, un'isola vendicativa immaginaria nella zona di Muskoka, in Ontario. A fine stagione, il concorrente vincitore vincer\u00e0 un milione di dollari affinch\u00e9 la crudele isola potrebbe essere affondata da Chris McLean.\nI tredici nuovi concorrenti sono: Mike, Cameron, Zoey, Anne Maria, Brick, Jo, Silent B, Staci, Dakota, Sam, Lightning, Scott e Dawn. Questi saranno divisi a inizio stagione in due squadre, i Ratti Tossici (Toxic Rats) e le Larve Mutanti (Mutant Maggots).\nNel primo episodio appaiono come guest star tutti i precedenti concorrenti, eccetto Blaineley e Alejandro (anche se \u00e8 ancora dentro il robot).\nInoltre ci sono delle apparizioni cameo dei concorrenti delle precedenti stagioni: Owen appare nel primo episodio (dopo un'apparizione collettiva insieme agli altri prima dell'arrivo dei nuovi), Izzy nel quarto, Bridgette nel quinto, Lindsay nel sesto, Ezekiel nel settimo e in seguito nel dodicesimo e nel tredicesimo, Gwen nell'ottavo, Duncan nel nono, Heather nel decimo e DJ nell'undicesimo.\nAudizioni.\nI promo della stagione sono stati realizzati come i vari video dei provini che i personaggi della serie hanno realizzato per essere presi come concorrenti. In Italia sono state trasmesse dal 20 dicembre 2011 (in Canada dal 26 dicembre 2011) sia in TV che sul canale ufficiale YouTube dedicato ad \"A tutto reality\" (le prime due, quelle di Dawn e Sam, erano disponibili prima della loro messa in onda).\nCambiamenti della stagione.\nCome confermato da Christian Potenza al Total Drama: Live Action Panel at Canada's 2011 Fan Expo, la serie doveva andare in onda in Canada nel luglio 2011, e negli Stati Uniti a settembre dello stesso anno; ma a causa del terremoto e maremoto del T\u014dhoku del 2011, la serie \u00e8 stata modificata, per non offendere i giapponesi per il fatto accaduto a Fukushima e sono state modificate molte scene dove veniva citata pi\u00f9 volte la radioattivit\u00e0."}
{"id": "3795368", "revid": "287204", "url": "https://it.wikipedia.org/wiki?curid=3795368", "title": "Dretovice", "text": ""}
{"id": "3795380", "revid": "1543377", "url": "https://it.wikipedia.org/wiki?curid=3795380", "title": "Distretto di \u00c7e\u015fme", "text": "Il distretto di \u00c7e\u015fme (in turco \u00c7e\u015fme il\u00e7esi) \u00e8 un distretto della provincia di Smirne, in Turchia.\nAmministrazioni.\nAl distretto appartengono 2 comuni e 4 villaggi."}
{"id": "3795381", "revid": "110157", "url": "https://it.wikipedia.org/wiki?curid=3795381", "title": "D\u0159\u00ednov (Kladno)", "text": "D\u0159\u00ednov \u00e8 un comune della Repubblica Ceca facente parte del distretto di Kladno, in Boemia Centrale."}
