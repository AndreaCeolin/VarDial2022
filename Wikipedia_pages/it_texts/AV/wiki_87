{"id": "3904526", "revid": "1573940", "url": "https://it.wikipedia.org/wiki?curid=3904526", "title": "Hemeroplanes longistriga", "text": "Hemeroplanes longistriga () \u00e8 un lepidottero appartenente alla famiglia Sphingidae, diffuso in America Meridionale.\nDescrizione.\nAdulto.\n\u00c8 immediatamente distinguibile dagli altri membri del genere \"Hemeroplanes\" per la presenza della macchia biforcata color argento, lunga circa 10\u00a0mm, sul recto dell'ala anteriore in corrispondenza della cellula discale.\nPer il resto, la colorazione di fondo della pagina superiore dell'ala anteriore \u00e8 marroncina, simile a quella di \"H. ornatus\", con geometrie tra il rosso scuro ed il grigiastro. Il termen \u00e8 fortemente inciso, e si nota una fascia scura diagonale che corre dall'apice fino al terzo prossimale del margine posteriore, in corrispondenza della nervatura M3. La pagina inferiore \u00e8 quasi completamente campita di un color nocciola pallido, che va via via stemperandosi in un rosso vivo a livello postmarginale. Il termen risulta irregolarmente beige. Sono visibili scaglie brunastre in prossimit\u00e0 del margine costale.\nLa pagina superiore dell'ala posteriore, pi\u00f9 arrotondata, \u00e8 rossiccia basalmente, mentre appare biancastra nella fascia submarginale posteriore; il termen \u00e8 pure dentellato e con angolo anale ben definito. Ventralmente assume colorazioni assimilabili all'ala anteriore.\nIl capo \u00e8 provvisto di cresta mediana ed occhi sviluppati e seminascosti. A livello boccale si notano i pilifer con funzione uditiva.\nLe antenne sono lunghe, sottili, non clavate e leggermente uncinate alle estremit\u00e0, con lunghezza pari a circa la met\u00e0 della costa.\nIl torace \u00e8 marrone, pi\u00f9 scuro sui fianchi, ma pi\u00f9 pallido ventralmente.\nL'addome \u00e8 brunastro e simile a \"H. ornatus\", ma non sono qui visibili gli anelli gialli trasversali.\nI sessi sono alquanto simili, ma nella femmina manca il ventaglio caudale.\nNel genitale maschile, l'arpa ricorda quella di \"H. triptolemus\", ma pi\u00f9 ricurva ed acuminata.\nL'apertura alare \u00e8 di circa 87\u201389\u00a0mm.\nLarva.\nIl bruco \u00e8 verdastro, con il capo piccolo e schiacciato, ed i segmenti toracici allargati; l'addome appare invece pi\u00f9 stretto e dorsalmente piatto; non \u00e8 presente il cornetto caudale sull'ottavo urotergite. La forma della larva, unitamente alla colorazione aposematica, ricorda molto quella di alcuni ofidi viperidi appartenenti al genere \"Bothrops\" , presenti su areali sovrapponibili con quello di questo taxon; infatti se il bruco viene disturbato, ritrae il capo nei primi segmenti toracici, che si rigonfiano, e si solleva sulle ultime pseudozampe, cos\u00ec da sembrare una vipera in procinto di attaccare; in tal modo riesce spesso ad allontanare l'eventuale aggressore.\nPupa.\nLe crisalidi appaiono nerastre, lucide e con un cremaster poco sviluppato; si rinvengono entro bozzoli sericei posti negli strati superficiali della lettiera del sottobosco. L'intera fase pupale dura circa tre settimane.\nDistribuzione e habitat.\nL'areale di questa specie \u00e8 esclusivamente neotropicale, comprendendo il Brasile (\"locus typicus\": Minas Gerais), l'Argentina (Iguaz\u00fa) e forse l'Ecuador (il dato \u00e8 controverso).\nL'habitat \u00e8 rappresentato da foreste tropicali e sub-tropicali, dal livello del mare fino a modeste altitudini.\nBiologia.\nQuesto lepidottero mostra abitudini principalmente notturne. Durante l'accoppiamento, le femmine richiamano i maschi grazie ad un feromone rilasciato da una ghiandola posta all'estremit\u00e0 addominale.\nPeriodo di volo.\nLa specie \u00e8 bivoltina, con una generazione tra gennaio e febbraio ed un'altra tra giugno e luglio.\nAlimentazione.\nI bruchi si accrescono sulle foglie di membri delle Apocynaceae .\nTassonomia.\nSottospecie.\nNon sono state descritte sottospecie.\nSinonimi.\n\u00c8 stato riportato un solo sinonimo:"}
{"id": "3904527", "revid": "606039", "url": "https://it.wikipedia.org/wiki?curid=3904527", "title": "Leucorhampha longistriga", "text": ""}
{"id": "3904533", "revid": "30610", "url": "https://it.wikipedia.org/wiki?curid=3904533", "title": "Emittente", "text": ""}
{"id": "3904551", "revid": "1924342", "url": "https://it.wikipedia.org/wiki?curid=3904551", "title": "Rodyns'ke", "text": "Rodyns'ke (; ) \u00e8 una citt\u00e0 dell'Ucraina situata nella Oblast' di Donec'k. Situata sul Donbass, dista 60 chilometri da Donec'k, ha una popolazione di abitanti."}
{"id": "3904555", "revid": "28592", "url": "https://it.wikipedia.org/wiki?curid=3904555", "title": "Karlova univerzita", "text": ""}
{"id": "3904556", "revid": "1410376", "url": "https://it.wikipedia.org/wiki?curid=3904556", "title": "Martino Dorigo", "text": "Biografia.\n\u00c8 figlio di Wladimiro Dorigo, storico e accademico veneziano. Ha conseguito la maturit\u00e0 classica presso il Liceo Ginnasio Marco Polo di Venezia. Rappresentante della FGCI, nel 1980, a 18 anni, \u00e8 eletto consigliere comunale a Venezia. Si dimette l'anno successivo per adempiere agli obblighi di leva come AUC nel corpo degli Alpini. Nel 1983 entra come operaio turnista in Montedison a Porto Marghera.\nIl 21 novembre 1993 \u00e8 rieletto consigliere comunale a Venezia, restando in carica sino al 17 novembre 1997.\nEletto deputato per due legislature, la prima nel 1992 nella lista di Rifondazione Comunista, la seconda nella coalizione dei Progressisti (sempre in quota PRC). Nel giugno 1995 aderisce alla scissione del Movimento dei Comunisti Unitari, passando al gruppo misto. \nNel 1996, cessata ogni attivit\u00e0 politica, \u00e8 tornato in fabbrica, prima a Marghera e poi a Milano, \nNel 2012 \u00e8 tornato all'attenzione dei media per aver presentato ricorso contro la riforma dei vitalizi parlamentari, assieme ad altri venticinque deputati ed ex deputati in massima parte leghisti e pidiellini. Il segretario di Rifondazione Comunista Paolo Ferrero ha precisato che Dorigo non \u00e8 pi\u00f9 legato al partito dal 1995 e di conseguenza \u00abin nessun modo la sua posizione sui vitalizi \u00e8 condivisa o pu\u00f2 essere ricondotta a Rifondazione comunista\u00bb. Dorigo a sua volta ha precisato a Ferrero che la sua scelta di ricorrere contro la deliberazione dell'ufficio di presidenza della Camera dei deputati \u00e8 finalizzata a contrastare una riforma fittizia, che non elimina realmente i privilegi consolidati."}
{"id": "3904557", "revid": "28592", "url": "https://it.wikipedia.org/wiki?curid=3904557", "title": "Invasione tedesca della Cecoslovacchia", "text": ""}
{"id": "3904575", "revid": "1573940", "url": "https://it.wikipedia.org/wiki?curid=3904575", "title": "Team Astromega", "text": "Il Team Astromega \u00e8 una squadra motoristica belga, fondata nel 1995 da Mikke Van Hool.\nStoria.\nLa scuderia venne fondata nel 1995 ad opera del pilota di Formula 3000 Mikke Van Hool, la cui volont\u00e0 era quella di gareggiare in un team di sua propriet\u00e0.\nIl ruolo di team manager fu ricoperto dal 1996 da Sam Boyle.\nNel 2000 la scuderia schier\u00f2 in Formula 3000 il futuro due volte campione del mondo di Formula 1 Fernando Alonso.\n\u00c8 del 2003 l'entrata nella scuderia di Werner Gillis, esperto di \"management\" finanziario, lo stesso anno in cui Robby Arnott divenne capo ingegnere dopo l'esperienza con la DAMS.\nLa squadra si \u00e8 inoltre occupata, dal 2005 al 2009, di seguire le monoposto appartenenti al team cinese e, nel solo campionato 2006, al team portoghese nella serie A1 Grand Prix, pur senza ottenere risultati rilevanti."}
{"id": "3904576", "revid": "1573940", "url": "https://it.wikipedia.org/wiki?curid=3904576", "title": "Petaurista", "text": "Petaurista \u00e8 un genere di roditori della famiglia degli Sciuridi che comprende otto specie di scoiattoli volanti originarie del Sud-est asiatico, note collettivamente come scoiattoli volanti giganti o, pi\u00f9 semplicemente, petauristi. Il loro nome deriva dal greco \"petaurist\u00e9s\", \u00abfunambolo\u00bb.\nTassonomia e distribuzione.\nLe varie specie di petauristi vivono nell'Asia orientale e meridionale. La loro area di distribuzione si estende dall'Himalaya, attraverso la Cina settentrionale, fino al Giappone e a Taiwan. Si trovano anche in Malaysia e nelle isole di Sri Lanka, Sumatra, Giava e Borneo. Vivono nelle fitte foreste di montagna, tra i 900 e i 2500\u00a0m di altitudine. Il genere comprende le seguenti specie:\nDescrizione.\nLe otto specie di petaurista sono di grossa taglia e si caratterizzano per la coda molto lunga, che supera la lunghezza del corpo. Le dimensioni di questi scoiattoli variano da 30,5 a 58,5\u00a0cm per il corpo e da 34,5 a 63,5\u00a0cm per la coda. Questi animali pesano da 1 a 2,5\u00a0kg. Sono forniti di un'abbondante pelliccia, molto sottile e fitta; i peli del dorso sono pi\u00f9 lunghi che sul resto del corpo. La loro colorazione varia, secondo le specie, dal grigio-giallastro al bruno rossiccio e al marrone, fino al nero, sul dorso. Il ventre \u00e8 giallastro, beige o bianco. Alcune specie sono unicolori, come il petaurista rosso (\"P. petaurista\") e il petaurista rosso e bianco (\"P. alborufus\"), scoperto nel 1869 da padre A. David. Altri hanno il pelame di due e anche tre colori differenti, come nel caso del \"P. alborufus lena\", di Taiwan, e del \"P. petaurista grandis\"; nel primo la testa \u00e8 completamente bianca, mentre nel secondo \u00e8 bianco il contorno del muso e degli occhi. Il resto del corpo \u00e8 rossiccio in entrambe le sottospecie. La coda, molto grossa e cilindrica, \u00e8 per lo pi\u00f9 della stessa tinta del dorso ed \u00e8 formata da lunghi peli. I petauristi hanno la testa corta e larga. I loro arti sono molto corti, ma forti e muniti di lunghe unghie. Una pelle molto estensibile, il patagio, riunisce gli arti fra loro e ai fianchi, formando una membrana villosa, quando l'animale si lancia nel vuoto a zampe distese.\nBiologia.\nAlimentazione.\nPi\u00f9 di tutti gli altri scoiattoli, i petauristi sono strettamente legati alle grandi distese di foreste. Essi vivono nella parte superiore dei grandi alberi; non si vede mai un petaurista a meno di venti metri dal suolo. Questi roditori non vivono infatti nelle regioni di pianura mancanti di rilievo. Hanno bisogno di vallate e di precipizi, dove possano esercitare le loro doti di planatori. Si spostano nel fogliame alla maniera degli scoiattoli, correndo e saltando di ramo in ramo e nutrendosi di ogni sorta di prodotti vegetali: frutta, semi, noci, ramoscelli, gemme e foglie; variano i loro pasti, aggiungendovi insetti e larve.\nI petauristi sono golosi e si rimpinzano a pi\u00f9 non posso di foglioline e di fiori, com'\u00e8 stato ben osservato in marzo-aprile a Taiwan, a circa 1800\u00a0m di altitudine. Per alcune settimane, durante la primavera, i petauristi diventano cos\u00ec grassi, da perdere la capacit\u00e0 di planare. Gli indigeni della Malesia dicono che a volte essi depredano i nidi degli uccelli, per divorarne le uova.\nTecniche di volo.\nQuesti roditori hanno acquistato una padronanza assoluta del volo planato, superandone perfino i limiti tecnici. Generalmente i petauristi vivono in prossimit\u00e0 delle falesie e dei precipizi. Essi, planando, sono capaci di spostarsi molto lontano. Si arrampicano sulla cima di un albero ben situato, da dove si lanciano nel vuoto, distendendo le zampe anteriori in avanti e quelle posteriori indietro. Le loro membrane alari, o patagi, fungono contemporaneamente da paracadute e da ali portanti. L'animale raggiunge una larghezza da 50 a 70\u00a0cm e somiglia cos\u00ec a un aquilone quadrato. La grossa coda costituisce un timone di grande efficacia. Il petaurista segue dapprima una traiettoria discendente, ad angolo molto acuto, e guadagna cos\u00ec velocit\u00e0; raddrizza poi la traiettoria e continua orizzontalmente, mettendo quindi termine al volo con una rimonta che lo frena; riesce anche ad atterrare, in verticale, contro il tronco di un albero.\nContrariamente agli altri mammiferi planatori, i petauristi sembrano disporre di ampie conoscenze circa la tecnica del volo a vela. \u00c8 stato infatti parecchie volte osservato come i petauristi sappiano utilizzare le correnti ascendenti, sollevandosi dalle vallate, per guadagnare altezza e quindi raggiungere luoghi pi\u00f9 alti rispetto al punto di partenza. Questi acrobati del volo planato sanno anche dirigersi alla perfezione, effettuando virate, descrivendo cerchi e riuscendo perfino a posarsi sul posto dal quale sono partiti. Essi sono i campioni incontestati del volo a vela: alcuni zoologi hanno potuto osservare dei petauristi attraversare larghe vallate, per andare a posarsi a 450\u00a0m dal luogo dal quale avevano spiccato il volo. Una tale distanza \u00e8 quasi incredibile, ma si tratta di testimoni degni di fede che l'hanno constatato a pi\u00f9 riprese e in localit\u00e0 diverse. Queste eccezionali prestazioni non sono d'altronde prerogativa di una sola specie. Tre specie di petauristi, almeno, ne sono capaci. Un petaurista indiano fu visto cambiare cinque volte direzione, nel corso di uno stesso volo.\nRiproduzione.\nIl modo molto particolare in cui i petauristi vivono e le loro abitudini notturne, in un habitat quasi inaccessibile, giustificano la nostra grande ignoranza circa il loro modo di vivere. La femmina ha sei mammelle e gli indigeni sostengono che nasce un solo piccolo per volta, raramente due. La tana si trova per lo pi\u00f9 nel cavo degli alberi.\nRaramente si riescono a vedere petauristi in cattivit\u00e0, ma ci\u00f2 solo per la difficolt\u00e0 che hanno i giardini zoologici nel procurarsi esemplari vivi, perch\u00e9 essi sopportano molto bene la cattivit\u00e0 e notevole \u00e8 la loro longevit\u00e0. Lo Zoo di Londra ha potuto conservare alcuni petauristi vivi per tredici anni e mezzo. Sono animali socievoli, dal temperamento mansueto, che si addomesticano facilmente e presto imparano a riconoscere il padrone.\nConservazione.\nI petauristi sono ricercati sia per la pelliccia sia per la carne saporita. In Cina la loro pelliccia \u00e8 molto pregiata e, prima della seconda guerra mondiale, le pelli di petaurista erano esportate a decine di migliaia. Tali prelevamenti hanno impoverito in maniera considerevole il numero di questi animali, tanto che in parecchie zone essi si sono rarefatti in modo preoccupante. Oltre alla caccia per la pelliccia, gli indigeni fanno loro una guerra spietata per la carne. A Taiwan il consumo della carne di petaurista \u00e8 generalizzato, ma gli indigeni la preferiscono verso la fine della primavera."}
{"id": "3904586", "revid": "436907", "url": "https://it.wikipedia.org/wiki?curid=3904586", "title": "White Limo", "text": "White Limo \u00e8 un singolo del gruppo musicale statunitense Foo Fighters, pubblicato il 25 marzo 2011 come secondo estratto dal settimo album in studio \"Wasting Light\".\nNel 2012 ha vinto il Grammy Award alla miglior interpretazione hard rock/metal.\nDescrizione.\nIl brano \u00e8 caratterizzato da chitarre distorte e dal cantato di Dave Grohl modificato attraverso un distorsore vocale.\nIl brano \u00e8 stato remixato da Liam Howlett dei The Prodigy nel 2011 ed \u00e8 stato reso disponibile per l'ascolto a partire dal 16 ottobre dello stesso anno.\nVideo musicale.\nIl video, diretto dallo stesso Grohl, \u00e8 di carattere comico e ha visto la partecipazione del frontman dei Mot\u00f6rhead, Lemmy Kilmister. Quest'ultimo si trova a bordo di una limousine bianca e gira per la citt\u00e0 a recuperare i vari componenti dei Foo Fighters, i quali suonano e si divertono all'interno della limousine. Successivamente si fermano in una piazzetta ed eseguono il brano. Verso la fine del brano, Lemmy e una donna (interpretata dalla moglie di Grohl) portano il gruppo, ormai svenuto per l'eccessiva ubriachezza, verso casa ma precipiteranno accidentalmente in un burrone."}
{"id": "3904587", "revid": "287204", "url": "https://it.wikipedia.org/wiki?curid=3904587", "title": "Christopher Kas", "text": "Carriera.\nTennista specializzato nel doppio, in questa specialit\u00e0 ha raggiunto i quarti di finale agli Australian Open 2012 ed agli US Open 2008, \u00e8 arrivato fino alla semifinale invece a Wimbledon 2011.\nRaggiunge per ben sedici volte la finale in tornei dell'ATP Tour riuscendo a vincerne solo tre. Conquista la Mercedes Cup 2008 e il Gerry Weber Open 2009 insieme al connazionale Philipp Kohlschreiber mentre a Bangkok 2010 trionfa con il serbo Viktor Troicki.\nNel 2012 raggiunge il suo miglior ranking con la diciassettesima posizione."}
{"id": "3904588", "revid": "247222", "url": "https://it.wikipedia.org/wiki?curid=3904588", "title": "Votazione nominale", "text": "La votazione nominale \u00e8 una votazione con la quale ogni voto \u00e8 associato al nome del soggetto che lo ha espresso. Si ha quindi una votazione palese in cui il voto di ogni singolo partecipante \u00e8 pubblico.\nPu\u00f2 essere effettuata per \"appello nominale\" (e in tal caso viene detta \"votazione nominale con appello\") con la chiamata uno alla volta di ogni votante, di solito in ordine alfabetico e iniziando da uno di loro estratto a sorte, che esprime il proprio voto (di solito dicendo \"s\u00ec\", \"no\" oppure \"mi astengo\"). \u00c8 la forma pi\u00f9 solenne. Un esempio di votazione per appello nominale \u00e8 quella che si svolge nelle assemblee parlamentari italiane per concedere o revocare fiducia al rispettivo governo. Sempre nelle assemblee parlamentari italiane viene inoltre utilizzata su richiesta di un certo numero di membri.\nUn'altra modalit\u00e0, pi\u00f9 rapida, \u00e8 la \"votazione nominale con scrutinio simultaneo\" effettuata con dispositivi elettronici. I votanti esprimono il proprio voto contemporaneamente, con risparmio di tempo, e il voto viene registrato dal dispositivo elettronico associando ciascuno di essi al nome del votante.\nLa prassi, e in alcuni casi anche leggi o il regolamento dell'organo in cui si effettua la votazione, vuole che non si ricorra ad appello nominale nei casi in cui siano in gioco i diritti della persona.\nCome per altre votazioni, perch\u00e9 essa sia valida \u00e8 necessario che sia raggiunto il numero legale di aventi al diritto di voto.\nNel resoconto della seduta viene pubblicato non solo l'elenco dei votanti ma anche il voto espresso da ciascuno di loro.\nIn Italia.\nIn Italia due articoli del Regolamento della Camera (il 117 e il 54) e due articoli del Regolamento del Senato (il 116 e il 161) prevedono per le votazioni di fiducia o sfiducia esclusivamente l'appello nominale. Questo metodo \u00e8 molto antico, infatti risale sicuramente al 1800."}
{"id": "3904590", "revid": "339392", "url": "https://it.wikipedia.org/wiki?curid=3904590", "title": "PalaDeAndr\u00e8", "text": ""}
{"id": "3904596", "revid": "767487", "url": "https://it.wikipedia.org/wiki?curid=3904596", "title": "Women's Childhelp Desert Classic 2012", "text": "Il Women's Childhelp Desert Classic 2012 \u00e8 stato un torneo di tennis facente parte della categoria ITF Women's Circuit nell'ambito dell'ITF Women's Circuit 2012. Il torneo si \u00e8 giocato a Rancho Mirage negli Stati Uniti dal 6 al 12 febbraio 2012 su campi in cemento e aveva un montepremi di $25,000.\nVincitori.\nSingolare.\n Johanna Konta ha battuto in finale Lenka Wienerov\u00e1 6\u20130, 6\u20134\nDoppio.\n Ekaterine Gorgodze / Sofia Shapatava hanno battuto in finale Valerija Solov'\u00ebva / Lenka Wienerov\u00e1 6\u20132, 3\u20136, [10\u20136]"}
{"id": "3904599", "revid": "1501558", "url": "https://it.wikipedia.org/wiki?curid=3904599", "title": "Il romanzo di Ramses - Il figlio della luce", "text": "Il figlio della luce (\"Le Fils de la lumi\u00e8re\") \u00e8 il primo volume della serie \"Il grande romanzo di Ramses\", serie che parla della vita di Ramesse II, il pi\u00f9 celebre Faraone d'Egitto.\nIn Italia il romanzo \u00e8 uscito per opera della Mondadori, con una prima edizione nel 1997 e una seconda nel 2016.\nTrama del libro.\nIl libro e la saga iniziano con un giovane Ramses impegnato nel suo scontro con un gigantesco toro, sotto gli occhi attenti del padre, il faraone Seti, che alla fine dello scontro taglia a Ramses il ricciolo di infanzia, segno che ora \u00e8 adulto perch\u00e9 \u00e8 riuscito a dominare la propria paura. Osteggiato dal fratello maggiore Shenar, abile nei complotti e sicuro di divenire nuovo faraone alla morte del padre, Ramses si trover\u00e0 costretto a superare parecchi pericoli, fra cui attentati mossi dallo stesso Shenar, sfide con divinit\u00e0 occulte e scontri con popolazioni ostili. \u00c8 per\u00f2 fiancheggiato da quattro amici d'infanzia: Ameni, lo scriba attento al proprio lavoro, magro, pallido e dai capelli radi nonostante l'et\u00e0; Setau, l'incantatore di serpenti, misteriosi e bizzarro nell'abbigliamento; Asha, futuro diplomatico, nato da genitori egiziosiriani, sempre molto elegante e sicuro di s\u00e9; e Mos\u00e8, l'ebreo dal cuore infiammato da una forza misteriosa, robusto e atletico, e amante dell'architettura. All'inizio della storia verr\u00e0 aiutato anche da Sary, un trentenne in passato tutore di Ramses e dei suoi quattro amici, anche per via del suo matrimonio con Dolente, la giovane sorella di Ramses.\nMosso dal padre ad affrontare prove incredibili che riusciranno a forgiarlo come futuro sovrano, Ramses mostra un carattere energico e molto forte, riuscendo anche ad attrarre la bella Isinofret, dai pi\u00f9 detta Iset, la fanciulla pi\u00f9 apprezzata dall'alta societ\u00e0, che si unisce a lui e lo ama alla follia. Il giovane per\u00f2, bench\u00e9 attratto dalla passionalit\u00e0 dell'amante, si innamora anche della pacata Nefertari, una sacerdotessa che ha scelto la vita contemplativa del tempio. Corrisposto nel suo amore decide di sposarla, ma poi sceglie anche di mettere Iset sotto la sua protezione, essendo ella incinta di quello che sar\u00e0 il primogenito di Ramses, Kha. Durante un viaggio di campagna in Nubia, dove Seti affronta una sanguinosa ribellione, il giovane Ramses salva anche un piccolo di leone che da allora diviene un suo animale domestico.\nShenar, che sembra realizzare le aspettative del padre, inizia per\u00f2 a sguinzagliare contro di lui tutta l'alta societ\u00e0 dell'epoca. La situazione si acuisce ancora di pi\u00f9 quando in Egitto giunge la flotta greca achea, capitanata da Menelao, di ritorno dalla famigerata guerra di Troia. Oltre al poeta Omero, il re di Sparta conduce con s\u00e9 anche la moglie Elena, giustamente ritenutasi causa di una guerra che ha causato molti morti. Oppressa dal rimorso, la regina trova per sua fortuna la felicit\u00e0 nella terra del Nilo e, grazie all'aiuto della grande sposa reale Tuya, moglie di Seti, e di Nefertari, riesce a vivere in Egitto per lungo tempo, attirandosi per\u00f2 cos\u00ec l'ira di Menelao che decide di complottare con Shenar nel suo conflitto contro Ramses. Quest'ultimo incolpa anche Sary e Dolente di aver complottato per ucciderlo, complotto sventato anche con l'aiuto di Ameni, che in un'occasione ha anche rischiato la vita; cos\u00ec Sary e Dolente verranno confinati in un villaggio di periferia in reclusione, ignari che il destino riserver\u00e0 una sorpresa che sconvolger\u00e0 il futuro regno di Ramses.\nPoco dopo, Ramses si oppone all'attacco di alcuni pirati terribili Shardana, una trib\u00f9 sarda di pirati, e sconfigge in battaglia il loro capo, Serramanna; decide per\u00f2 di risparmiarlo, e l'altro sceglie di servirlo per tutta la vita come capo della sua guardia personale. Alla fine, per\u00f2, il faraone Sethi muore dopo quindici anni di regno e il peso del trono crolla sulle spalle del figlio, ancora inesperto e odiato dai membri dell'alta societ\u00e0, sostenuto solo dai suoi quattro amici, dalla madre e dalle amate Iset e Nefertari."}
{"id": "3904602", "revid": "767487", "url": "https://it.wikipedia.org/wiki?curid=3904602", "title": "Launceston Tennis International 2012", "text": "Il Launceston Tennis International 2012 \u00e8 stato un torneo di tennis facente parte della categoria ITF Women's Circuit nell'ambito dell'ITF Women's Circuit 2012. Il torneo si \u00e8 giocato a Launceston in Australia dal 6 al 12 febbraio 2012 su campi in cemento e aveva un montepremi di \u00a0$.\nVincitori.\nSingolare.\n Julija Putinceva ha battuto in finale Lesley Kerkhove 6\u20131, 6\u20133\nDoppio.\n Sh\u016bko Aoyama / Kotomi Takahata hanno battuto in finale Hsieh Shu-ying / Zheng Saisai 6\u20134, 6\u20134"}
{"id": "3904603", "revid": "767487", "url": "https://it.wikipedia.org/wiki?curid=3904603", "title": "Flora Chan", "text": "Biografia e carriera.\nNata ad Hong Kong, la giovanissima Flora \u00e8 emigrata a Boston, Massachusetts, con i genitori in tenera et\u00e0. Dopo aver completato l'istruzione obbligatoria, ha frequentato il Boston College dove si \u00e8 laureata in giornalismo. Dopo essersi sposata con Chung Wai Ming, \u00e8 tornata in patria nei primi anni novanta. Nel 2000 ha poi divorziato dall'ex-marito, risposandosi poco dopo con il suo manager Mike Chung Ka-Hung (\u9418\u5bb6\u9d3b).\nPiuttosto che iniziare la carriera come modella o partecipante ai concorsi di bellezza, come la maggior parte delle attrici che lavorano nei canali televisivi di Hong Kong, Flora Chan \u00e8 stata prima giornalista e reporter per il canale inglese TVB Pearl, sulla stazione televisiva TVB. A met\u00e0 degli anni novanta, il direttore televisivo Teng Dak-Hei l'ha richiesta nel cast di una serie televisiva, la quinta stagione di una popolare fiction giudiziaria trasmessa sulla TVB, \"File of Justice\". La sua esibizione in questa serie, che racconta le vite di giovani avvocati yuppie, ha catturato l'attenzione del pubblico e della TVB, con la quale poi ha firmato un contratto. Da allora sono seguite altre fiction sulla stessa emittente, in particolar modo \"Untraceable Evidence\", nella quale ha interpretato il ruolo dell'impassibile medico forense Pauline Lip, ed \"Healing Hands\", serie medica composta da un cast d'eccezione, con nomi come Lawrence Ng, Ada Choi, Bowie Lam e William So.\nNel 2002, Chan ha vinto l'ambito premio come \"Miglior Attrice Televisiva\" messo in palio annualmente dalla TVB. Nonostante i favori di critica e pubblico, tuttavia, da allora l'attrice non ha pi\u00f9 un contratto regolare con l'emittente televisiva. A novembre del 2006, ha annunciato che avrebbe ripreso a lavorare con la TVB per un'ulteriore fiction trasmessa a partire da febbraio dell'anno successivo.\nIl 16 settembre 2007, Flora Chan ha dato alla luce la sua primogenita, Alexandra."}
{"id": "3904607", "revid": "339392", "url": "https://it.wikipedia.org/wiki?curid=3904607", "title": "Morfologia del Quenya", "text": ""}
{"id": "3904608", "revid": "105611", "url": "https://it.wikipedia.org/wiki?curid=3904608", "title": "M\u0101y\u0101 (madre di Gautama Buddha)", "text": ""}
{"id": "3904609", "revid": "339392", "url": "https://it.wikipedia.org/wiki?curid=3904609", "title": "Sintassi del Quenya", "text": ""}
{"id": "3904611", "revid": "767487", "url": "https://it.wikipedia.org/wiki?curid=3904611", "title": "ITF Women's Circuit Riviera De Sao Lourenco 2012", "text": "L'ITF Women's Circuit Riviera De Sao Lourenco 2012 \u00e8 stato un torneo di tennis facente parte della categoria ITF Women's Circuit nell'ambito dell'ITF Women's Circuit 2012. Il torneo si \u00e8 giocato a Riviera De Sao Lourenco in Brasile dal 6 al 12 febbraio 2012 su campi in cemento e aveva un montepremi di $25,000.\nVincitori.\nSingolare.\n Roxane Vaisemberg ha battuto in finale Bianca Botto 6\u20131, 6\u20131\nDoppio.\n Mailen Auroux / Mar\u00eda Irigoyen hanno battuto in finale Ver\u00f3nica Cepede Royg / Florencia Molinero 6\u20133, 6\u20131"}
{"id": "3904614", "revid": "310967", "url": "https://it.wikipedia.org/wiki?curid=3904614", "title": "Alta Langa spumante", "text": ""}
{"id": "3904615", "revid": "339392", "url": "https://it.wikipedia.org/wiki?curid=3904615", "title": "Sistemi di scrittura del Quenya", "text": ""}
{"id": "3904616", "revid": "767487", "url": "https://it.wikipedia.org/wiki?curid=3904616", "title": "Mart\u00edn Bravo", "text": "Caratteristiche tecniche.\nCol tempo ha affinato la sua propensione al goal. Il suo piede preferito \u00e8 il mancino.\nCarriera.\nArgentina.\nCresciuto nel quartiere Hip\u00f3dromo di Santa Fe, entra nelle giovanili del Col\u00f3n, la squadra della sua citt\u00e0. Qui esordisce nel massimo campionato argentino il 13 febbraio 2005, durante la partita persa per 2-3 contro il River Plate, subentrando all'87\u00ba al colombiano Giovanni Hern\u00e1ndez.\nFaticando a trovare spazio nel Col\u00f3n e lamentando il poco affidamento che nel club si fa sui giovani della \"cantera\", per il torneo di apertura 2007 passa al San Mart\u00edn, anch'esso in Primera Divisi\u00f3n, in prestito con diritto di riscatto definitivo per 850.000 dollari. Nel nuovo club stenta inizialmente ad imporsi, anche a causa di problemi fisici, e scende in campo solamente in 3 partite ad inizio torneo, ma nel clausura \u00e8 finalmente titolare e gioca tutte le partite. Segna alla prima giornata contro l'Argentinos Juniors, poi va in rete addirittura in 6 partite consecutivamente innalzandosi in testa alla classifica dei cannonieri, permettendo alla squadra di ottenere una serie di tre vittorie di fila e avvicinandosi ai primi posti della classifica. Verso la met\u00e0 del torneo per\u00f2 la squadra subisce un drastico calo, perdendo tutte le restanti 10 partite meno la penultima contro il Rosario Central e terminando con la retrocessione, e questo si riflette anche sul rendimento di Bravo, che trova la via del goal solo in altre due circostanze. Chiude il torneo con 19 presenze e 9 goal, un bottino che attira l'interesse di numerose societ\u00e0 argentine ed anche messicane. Il club nel mese di marzo aveva annunciato che il giocatore sarebbe stato riscattato a fine campionato, ma in realt\u00e0, a causa della retrocessione e delle conseguenti difficolt\u00e0 nel reperire il denaro necessario, l'opzione di riscatto non viene esercitata e Bravo torna al Col\u00f3n.\nMessico.\nDisputa sul trasferimento.\nIn scadenza di contratto con il club santafesino e contando di non rientrare ancora nei piani della squadra, decide di non rinnovare il contratto scaduto il 30 giugno e sigla un accordo con i messicani dei Pumas. Il Col\u00f3n per\u00f2 dichiara che il giocatore ha intenzionalmente rescisso il suo contratto con la societ\u00e0 per accasarsi in Messico, e il trasferimento viene inizialmente bloccato dalla Federazione calcistica argentina che non concede il transfer. Il giocatore \u00e8 cos\u00ec costretto a saltare la prima parte del campionato di apertura 2008. Scaduti per\u00f2 i 30 giorni validi per l'AFA per presentare ricorso alla FIFA riguardo al trasferimento, il giocatore \u00e8 libero di scendere in campo con la nuova maglia. Ciononostante, a distanza di pi\u00f9 di un anno dal trasferimento, il Col\u00f3n chiede nuovamente alla FIFA di invalidare il contratto del giocatore, richiedendo anche un risarcimento di 1,25 milioni di dollari e un blocco al mercato dei Pumas per un anno, ma la richiesta non viene ascoltata dal massimo organo mondiale del calcio e la vicenda si conclude a favore del giocatore.\nCoi Pumas.\nImpossibilitato a giocare nelle prime giornate del torneo per il contenzioso con il precedente club, il suo esordio \u00e8 rimandato al 16 di settembre del 2008, scendendo in campo dal primo minuto nella partita di Concachampions contro il San Francisco FC. Da poco in Messico, \u00e8 stato inizialmente ospitato nel Natale del 2008 dal paraguagio Salvador Caba\u00f1as.\nL'avventura con la sua nuova squadra inizia male, in quanto al 44' l'arbitro lo espelle per un fallo di reazione (una gomitata nel petto) sul panamense Temis P\u00e9rez, che precedentemente lo avevo tirato per i capelli. Saltata quindi per squalifica la seconda giornata del girone, al terzo incontro parte da riserva ed entra a 13 minuti dal termine per Juan Francisco Palencia nello spettacolare pareggio casalingo 4-4 con lo Houston Dynamo. Successivamente nella competizione viene schierato da titolare, e riesce ad andare in goal per la prima volta con la maglia dei Pumas nella partita di ritorno contro il Luis \u00c1ngel Firpo e contro il San Francisco.\nIn campionato debutta alla nona giornata contro il San Luis, sostituendo David Toledo al 69\u00ba, nella partita che i Pumas perdono per 0-1, rimediando un'ammonizione. L'argentino tuttavia fatica ad imporsi, ostacolato anche da un'operazione per appendicite, e in campionato scende in campo solo altre tre volte nelle successive giornate, accumulando un totale di 4 presenze (73 minuti complessivi) senza segnare goal. Nel torneo di clausura per\u00f2 la musica cambia per lui, e diventa un elemento fondamentale della squadra giocando quasi tutte le partite da titolare. Segna il primo goal in campionato alla seconda giornata contro il Necaxa dando la vittoria alla sua squadra, poi viene espulso alla terza giornata contro il Toluca per un fallo su Mart\u00edn Romagnoli. Al rientro va in goal contro il Pachuca e segna la sua prima doppietta nella partita vinta 2-1 contro l'Atlante alla decima giornata. Segna ancora contro Cruz Azul e Puebla, poi realizza un goal fondamentale per il torneo dei Pumas nella semifinale di andata della Liguilla contro il Puebla, dopo essere subentrato a Palencia. I Pumas erano sotto di un goal, ma Bravo mette a segno il goal dell'1-1 che d\u00e0 il via alla rimonta completata nei minuti di recupero con Marco Antonio Palacios. Il ritorno finisce 1-2 per il Puebla, ma in virt\u00f9 del miglior piazzamento in campionato l\"'equipo universitario\" accede alla finale, dove trionfa sul Pachuca conquistando il suo sesto titolo nazionale. Nelle due finali Bravo gioca solo alcuni minuti nel secondo tempo. A fine stagione le presenze sono 21, con 7 goal.\nNella stagione successiva, disputa 4 partite della Concachampions, tra cui il quarto di finale di ritorno contro il Marath\u00f3n vinto per 6-1, in cui realizza il goal del 4-0 su assist di Palencia. La squadra viene eliminata in semifinale dal Cruz Azul.\nIn campionato invece \u00e8 ancora titolare, ma la squadra ha un rendimento inferiore e non riesce a qualificarsi alla fase finale. Anche Bravo non segna quanto il torneo precedente e conclude con 15 presenze e 2 goal segnati a Pachuca ed Am\u00e9rica, pi\u00f9 un assist a Jehu Chiapas per l'1-1 definitivo nella partita contro i Chivas. Nel clausura invece, dopo un avvio stentato nelle prime 5 giornate, alla sesta contro i Gallos Blancos si sblocca fornendo un assist e siglando un goal, e va in rete anche nelle 4 partite seguenti, contro Atlante, Pachuca e Puebla, partita nella quale effettua anche due assist per Pablo Barrera e Jehu Chiapas. Non trova il goal fino alla 16\u00aa giornata, quando mette a segno il 2-0 nel finale di Pumas-Morelia. La squadra \u00e8 eliminata nei quarti della Liguilla dal Santos Laguna.\nNell'estate 2010 gioca la SuperLiga, in cui i Pumas vengono eliminati al primo turno per le sconfitte contro New England Revolution e Chicago Fire (entrambe 1-0) e il solo pareggio contro il Morelia, terminando il girone all'ultimo posto. Bravo entra nell'intervallo della partita contro il NE al posto di Jehu Chiapas, poi gioca da titolare le altre due, ma non trova il goal. In campionato parte titolare, ma si infortuna alla coscia all'inizio della partita contro il Santos Laguna e salta le successive tre giornate. Al rientro viene fatto partire dalla panchina per le prime tre giornate; nell'ultima di queste, contro l'Estudiantes, firma uno dei goal che permettono ai Pumas di rimontare il 2-0 del primo tempo e da l\u00ec in poi viene sempre mandato in campo dall'inizio fino alla fine del torneo. Alla giornata successiva segna entrambi i goal della sua squadra nel pareggio casalingo con l'Atlante, e va in rete anche nella vittoria interna 1-0 contro i Jaguares. Inoltre nel ritorno del quarto di finale contro il Cruz Azul segna un goal importantissimo ad inizio partita, perch\u00e9 permette ai Pumas di rovesciare l'1-2 dell'andata imponendosi per 0-2 sul campo della \"M\u00e1quina\". La squadra viene per\u00f2 eliminata in semifinale dal . In totale somma 18 partite e 5 reti.\nNel torneo di clausura \u00e8 uno dei protagonisti della vittoria della squadra, giocando tutte e 23 le partite e segnando 5 goal, quasi sempre decisivi. Comincia a fare la differenza con l'assist alla terza giornata per Juan Carlos Cacho nel 3-3 esterno col Cruz Azul, poi segna uno dei goal nella vittoria per 3-2 contro il Monterrey nella giornata successiva e si ripete alla settima contro il San Luis. Due settimane dopo realizza una doppietta contro l'Atlante, suo bersaglio preferito, dando la vittoria alla sua squadra (0-2), mentre alla quindicesima giornata serve l'assist del 2-0 a Palencia nella larga vittoria interna per 3-0 contro i Gallos Blancos. Ma il suo goal pi\u00f9 importante \u00e8 quello all'andata dei quarti di Liguilla contro il Monterrey: la squadra \u00e8 sotto 3-0, e grazie al suo goal messo a segno al 69\u00ba minuto, passer\u00e0 il turno andando a vincere in casa per 2-0. In semifinale i Pumas hanno ragione dei Chivas nel doppio confronto pareggiato all'andata 1-1 e vinto in casa per 2-0, e riuscir\u00e0 poi a vincere il torneo battendo il Morelia per un risultato globale di 3-2.\nIl 25 giugno 2011 rinnova per un anno il contratto con i Pumas. Sempre nel 2011, in un'intervista ha criticato il suo primo tecnico nei Pumas Ricardo Ferretti (col quale aveva vinto il clausura 2009), affermando che con lui aveva poca libert\u00e0 di movimento in campo e facendo intendere di considerare scarse le competenze calcistiche del \"Tuca\". Quest'ultimo, nel frattempo vincitore dell'apertura 2011 con i Tigres, ha risposto ironicamente dicendo che \u00abMart\u00edn Bravo \u00e8 una stella, uno dei pi\u00f9 grandi giocatori del Messico e quindi ha il diritto di criticare chiunque e senza dubbio ha ragione se dice che io sono un asino\u00bb.\nIl torneo di clausura comincia bene per lui, visto che risulta il migliore uomo per la sua squadra gi\u00e0 alla prima giornata contro il San Luis, rendendosi spesso pericoloso senza per\u00f2 riuscire ad evitare la sconfitta della propria squadra per 1-0. Alla seconda giornata contro il Morelia dapprima d\u00e0 il via all'azione che porta in goal Juan Carlos Cacho, poi, servito da quest'ultimo, mette a segno la rete del 2-0 (la partita si conclude poi 3-0). Con la crisi patita dalla squadra a met\u00e0 torneo, anche le sue prestazioni calano. Quando trova la giornata giusta per\u00f2 la squadra torna a girare, come alla 9\u00aa giornata in casa del Deportivo Toluca: Bravo serve il cross che permette a Velarde di portare in vantaggio i Pumas e nel secondo tempo imperversa con i suoi rapidi contropiede. Due giornate dopo si procura il rigore (per fallo di Erik Pimentel) con cui Cacho pareggia il conto contro l'Am\u00e9rica, ma poi i padroni di casa riescono a vincere la partita 2-1. Alla terzultima, in casa dell'Atlante, \u00e8 una sua giocata a permettere ai Pumas di passare definitivamente in vantaggio con goal di Carlos Orrantia.\nStatistiche.\nPresenze e reti nei club.\n\"Statistiche aggiornate al 17 febbraio 2012.\""}
{"id": "3904620", "revid": "339392", "url": "https://it.wikipedia.org/wiki?curid=3904620", "title": "Sistema di scrittura del Quenya", "text": ""}
{"id": "3904622", "revid": "310967", "url": "https://it.wikipedia.org/wiki?curid=3904622", "title": "Alta Langa spumante rosato", "text": ""}
{"id": "3904623", "revid": "31886", "url": "https://it.wikipedia.org/wiki?curid=3904623", "title": "Letaldo di Micy", "text": "Biografia.\nPoco si sa di questo monaco, se non che, come egli stesso scrive nel \"Liber miraculorum sancti Maximini\", entr\u00f2 nel monastero di Micy \"adhuc infantulus\", quando vi esercitava la carica di abbate Annone. Stando almeno all'XI lettera di Abbone di Fleury, proprio Letaldo sarebbe stato l'organizzatore di una cospirazione avvenuta entro il 1004 ai danni dell'abbate Roberto di Blois (997-1011). Secondo lo storico Thomas Head, il monaco avrebbe messo in piedi questa sommossa proprio perch\u00e9 Roberto di Blois gli era stato preferito per succedere all'abbate Costantino, che nel 994 aveva lasciato Micy per l'abbazia benedettina di Nouaill\u00e9. Non si sa se Letaldo sia poi morto in esilio o abbia trascorso gli ultimi anni della sua vita a Micy.\nOpere.\nIl \"Within piscator\".\nIl \"Within piscator\" o \"De quodam piscatore quem balena absorbuit\" \u00e8 un poemetto di 208 esametri. Nel breve carme, Within, un abile pescatore, nativo di \"Rovicastra\" (oggi Rochester), racconta, ormai anziano, al poeta un episodio accadutogli in giovent\u00f9: ancora giovane, egli era giunto in mare aperto con la sua barchetta per pescare, quando fu inghiottito da un animale mostruoso, simile a Scilla e Cariddi. Dopo un iniziale momento di smarrimento, Within accese un fal\u00f2 nello stomaco dell\u2019animale, che, ustionato dalle fiamme e intossicato dal fumo, cerc\u00f2 consolazione al suo dolore nella profondit\u00e0 degli abissi. Il pescatore allora incominci\u00f2 a ferire con il coltello le pareti della pancia della balena, che al quinto giorno di agonia, mor\u00ec proprio sulla spiaggia di Rochester. All\u2019accorrere sul posto dei suoi concittadini, Within li implor\u00f2 di aiutarlo, ma essi, spaventati dalla voce che proveniva dal ventre dell\u2019animale e che non riconoscevano, si rifugiarono tra le mura della citt\u00e0. Allora il vescovo si rec\u00f2 presso la spiaggia e pronunci\u00f2 una formula rituale di esorcismo: Within rispose raccontando la sua disavventura e fu finalmente liberato. \nSecondo Ferruccio Bertini, il racconto, incredibilmente simile alla ben nota storia di Pinocchio, \u00abaffonda le sue radici in una realt\u00e0 storica che non \u00e8 possibile ignorare\u00bb, quella cio\u00e8 in cui la caccia alla balena costituiva una pratica, anche associativa, regolare. \nIl \"Liber miraculorum sancti Maximini\".\nIl \"Liber miraculorum sancti Maximini\" (o semplicemente \"Miracula sancti Maximini\") \u00e8 generalmente ritenuto essere la prima opera di Letaldo, che lo avrebbe composto intorno al 980. La redazione dei \"Miracula\" parrebbe essere stata per l\u2019autore tanto l\u2019occasione di una pi\u00f9 precipua definizione della storia della abbazia di Micy, quanto quella di un dettagliato racconto dei prodigi del santo: l\u2019opera si divide difatti in due sottoinsiemi di dimensioni pi\u00f9 o meno equivalenti, di cui il primo esplora retrospettivamente la storia dell\u2019abbazia a partire dalla sua fondazione, mentre il secondo consiste nel riepilogo dei prodigi verificatisi presso il monastero.\nL\u2019opera costituisce una profonda rielaborazione di due vite carolinge di san Massimino, l\u2019una dovuta ad un tale Bertoldo di Micy e databile al secondo quarto del IX secolo (\"BHL\" 5817) e una leggermente pi\u00f9 tarda (\"BHL\" 5814), sul cui materiale Letaldo innesta il suo racconto. Sotto la penna del monaco del X secolo, tuttavia, la storia dei discepoli del santo viene ancora una volta trasformata: Avito, ad esempio, \u00e8 descritto nelle vesti del primo successore di Massimino, mentre i santi Lifardo e Viatore, le cui reliquie erano venerate nell\u2019orleanese, vengono ricondotti anch\u2019essi al cenobio miciacense.\nNella descrizione della \"translatio\" delle reliquie di Massimino dalla chiesa di Orl\u00e9ans, in cui erano state inizialmente tumulate, sino a quella dedicata a santo Stefano nell\u2019abbazia di Micy, Letaldo imputa il merito dello spostamento pi\u00f9 ad un volere di Ludovico il Pio, che alla generosit\u00e0 del vescovo Jonas, come invece era stato nelle precedenti \"Vitae\" di Massimino. \u00c8 questo uno degli elementi che fa affermare a Thomas Head che \u00abfor Letaldus the history of Micy from this translation to his own lifetime \u2013 a period of which his work is the only source \u2013 was a saga of the problems which plagued a foundation controlled by an unsumpathetic and at times malevolent bishop\u00bb.\nLa \"Vita sancti Iuliani\".\nLa \"Vita sancti Iuliani\" (\"BHL\" 4544) ricostruisce la biografia del primo vescovo di Le Mans. Lo scopo del testo \u00e8 non soltanto quello consueto dell\u2019agiografia, ovvero l\u2019\"aedificatio audentium\" o \"legentium\", ma anche quello di celebrare la figura di san Giuliano, nell\u2019ottica di favorire l\u2019azione riqualificatrice del culto del santo voluta da Avesgaudo (prima del 1000 - 1036), successore di Giuliano sul soglio episcopale. L\u2019opera \u00e8 dedicata proprio a quest'ultimo, sulla base del cui episcopato, che copr\u00ec gli anni 997-1036, \u00e8 possibile datare, pur se con grande approssimazione, il testo. \u00a0Come nota l\u2019ultima editrice del testo letaldiano, \u00abil est impossible de pr\u00e9ciser la date de composition\u00bb.\nAltre opere.\nLa \"Delatio corporis sancti Iuniani in synodum Karrofensem\" (\"BHL\" 4565) racconta un evento verificatosi nel 989: i monaci di Nouaill\u00e9 avevano trasportato le reliquie del santo al concilio di Charroux e alla \"translatio\" si erano accompagnati, come di frequente in agiografia, diversi miracoli.\u00a0 L\u2019opera \u00e8 intitolata a Costantino abbate di Nouaill\u00e9, gi\u00e0 un tempo abbate di Micy. \u00a0Avendo ottenuto Costantino la guida del monastero di Nouaill\u00e9 nel 994, e riferendosi Letaldo a quanto narrato nei termini di un avvenimento verificatosi \"nostris temporibus\", \u00e8 ipotizzabile che l\u2019opera risalga ai primi anni dell\u2019abbaziato di Costantino a Nouaill\u00e9.\nLe stesse dinamiche compositive che si ritrovano alla base della \"Vita sancti Iuliani\" avrebbero condotto alla stesura della \"Vita\" e dei \"Miracula\" di san Martino di Vertou (\"BHL\" 5667, 5668): a Letaldo, venuto a trovarsi sulla tomba del santo, sarebbe stato chiesto prima di comporre una \"Vita\" del beato, e poi un \"recueil\" di miracoli. All'opera su san Martino si avvicina per molti versi il dossier su sant\u2019Eusizio (\"BHL\" 2754, 2756), che Thomas Head ritiene essere un testo di Letaldo.\nI \"Versus de eversione monasterii Glonnensis\" raccontano dell\u2019assedio dei Bretoni all\u2019abbazia del Mont Glonne, verificatosi nel IX secolo. Thomas Head rivede in questi versi un\u2019opera composta da Letaldo per i monaci di Saint-Florent, che dopo decenni di peregrinazioni, si erano installati a Saumur intorno agli anni \u201950 del X secolo. Essi potrebbero dunque essere considerati un pezzo composto da Letaldo per il cenobio di Saumur, cui il monastero di Micy era unito dalla comune direzione dell\u2019abbate Roberto di Blois e dalla rivalit\u00e0 con i conti d\u2019Anjou.\nIn un quaternione composto da otto \"folia\" del manoscritto Bern, Burgeribliothek, AA 90/29 si ritracciano, a conclusione di una sezione dell\u2019\"Ars grammatica\" di Prisciano, una \"Vita\" \"Prisciani\" e un \"colophon\" metrico. Il \"colophon\" attribuisce a un certo \"frater Letaldus\" il lavoro di copiatura dell\u2019opera del \"magnus Priscianus\", realizzato, questo lavoro, su consiglio di un altrettanto non specificato Giraldo; in queste due figure Franck Cinato ha voluto riconoscere Letaldo di Micy e Giraldo di Fleury.\nInfine, tra le opere di Letaldo va ricordato un \"officium\" per san Giuliano di Le Mans, oggetto di studio da parte di David Hiley."}
{"id": "3904624", "revid": "310967", "url": "https://it.wikipedia.org/wiki?curid=3904624", "title": "Alta Langa", "text": ""}
{"id": "3904629", "revid": "287204", "url": "https://it.wikipedia.org/wiki?curid=3904629", "title": "Andreas Beck (tennista)", "text": "Carriera.\nOttiene l'accesso al tabellone principale in un torneo del Grande Slam al Torneo di Wimbledon 2008. Nelle qualificazioni sorpassa infatti Paolo Lorenzi, Brendan Evans e Jaroslav Posp\u00ed\u0161il. L'esordio non \u00e8 dei migliori, incontra la seconda testa di serie e futuro vincitore del torneo Rafael Nadal che lo elimina in tre set.\nSempre nel 2008, ma questa volta agli US Open, supera le qualificazioni eliminando Benedikt Dorsch, Harel Levy e Thierry Ascione. Nel tabellone elimina a sorpresa al primo turno John Isner ma nel round successivo viene sconfitto dal numero quattro al mondo David Ferrer, contro cui riesce a vincere un set.\nNei tornei dello Slam raggiunge per otto volte il secondo turno senza mai riuscire a superarlo, nel 2009 raggiunge la sua migliore posizione in classifica con il trentatreesimo posto.\nIn Coppa Davis gioca quattro match con la squadra tedesca ottenendo due vittorie e due sconfitte.\nNel 2013 accede al main draw del Roland Garros dopo aver superato le qualificazioni. Viene per\u00f2 sconfitto al primo turno da Fabio Fognini."}
{"id": "3904634", "revid": "1543377", "url": "https://it.wikipedia.org/wiki?curid=3904634", "title": "Rattus marmosurus", "text": "Rattus marmosurus () \u00e8 un roditore della famiglia dei Muridi endemico di Sulawesi.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 193 e 230\u00a0mm, la lunghezza della coda tra 230 e 263\u00a0mm, la lunghezza del piede tra 36 e 43\u00a0mm, la lunghezza delle orecchie tra 13 e 24\u00a0mm e un peso fino a 230\u00a0g.\nAspetto.\nLa pelliccia \u00e8 molto lunga, soffice e senza peli spinosi. Il colore del dorso \u00e8 bruno-rossastro, i singoli peli grossolanamente striati di nero e rossiccio, mentre le parti ventrali sono bianco-grigiastre. Il dorso delle zampe \u00e8 marrone, mentre le dita sono biancastre. La coda \u00e8 pi\u00f9 lunga della testa e del corpo, finemente ricoperta di peli, nerastra per il primo terzo, bianca nella parte terminale. Le femmine hanno un paio di mammelle pettorali e due inguinali.\nBiologia.\nComportamento.\n\u00c8 una specie principalmente terricola, sebbene sia stata osservata spesso sugli alberi.\nAlimentazione.\nSi nutre di frutta, principalmente di specie native di \"Ficus\".\nRiproduzione.\nDanno alla luce 1-3 piccoli alla volta.\nDistribuzione e habitat.\nQuesta specie \u00e8 diffusa nella penisola settentrionale e nella parte centrale di Sulawesi.\nVive nelle foreste di pianura e montane tra 122 e 1.006 metri di altitudine. Non sembra essere presente in foreste secondarie, sebbene sia stata osservata in piantagioni e boschi di Bamb\u00f9 sempre vicino a foreste integre.\nStato di conservazione.\nLa IUCN Red List, considerato il vasto areale a tutte le altitudini, classifica \"R.marmosurus\" come specie a rischio minimo (LC)."}
{"id": "3904638", "revid": "331409", "url": "https://it.wikipedia.org/wiki?curid=3904638", "title": "Mikul\u010dice", "text": "Mikul\u010dice (in tedesco \"Mikultschitz\") \u00e8 un comune della Cechia facente parte del distretto di Hodon\u00edn, in Moravia Meridionale.\nStoria.\nTra il VI ed il X secolo una popolazione di origine slava si insedi\u00f2 e fortific\u00f2 un insediamento a circa 3\u00a0km dal centro di Mikul\u010dice. Si tratt\u00f2 di uno dei principali centri della Moravia Meridionale e forse proprio della loro capitale. Gli scavi condotti hanno portato alla luce i resti di ben 12 chiese, 1 palazzo ed oltre 2500 tombe, tre contenenti scheletri di persone di origine africana.\nOra il sito \u00e8 parte del \"Parco archeologico nazionale di Mikul\u010dice-Valy\"."}
{"id": "3904642", "revid": "121485880", "url": "https://it.wikipedia.org/wiki?curid=3904642", "title": "Kisses on the Bottom", "text": "Kisses on the Bottom \u00e8 un album, prevalentemente di cover, di Paul McCartney, pubblicato il 6 febbraio 2012 e successivo all'album di musica classica \"Ocean's Kingdom\", del 2011.\nIl disco.\nOrigine e storia.\nIl titolo dell'album \u00e8 preso da un verso della traccia iniziale del disco, \"I'm Gonna Sit Right Down and Write Myself a Letter\".\nMcCartney, tra le righe dell'intervista con Paul Du Noyer che appare nel booklet dell'album, racconta che \u00abda anni avevo voglia di suonare qualcuna delle vecchie canzoni che la generazione dei miei genitori usava cantare al nuovo anno.\u00bb\nMcCartney incontr\u00f2 successivamente Tommy LiPuma, indicatogli dal New York Office, e insieme scelsero la lista di brani da inserire nell'album, evitando accuratamente quei brani che tutti tendono a reinterpretare. Subito, LiPuma coinvolse Diana Krall, che partecip\u00f2 attivamente alla scelta dei brani.\n\u00abLa scelta dei brani\u00bb, continua McCartney, \u00abnon \u00e8 legata agli autori, abbiamo scelto in base a ci\u00f2 che gradivamo, perci\u00f2 non c'\u00e8 stato bisogno di pensare a lungo o fare fatica. Era pi\u00f9 \"Questa mi piace, facciamola.\"\u00bb\nMcCartney continua poi dicendo che il genere dei brani dell'album \u00abmi attrae. Le persone spesso mi chiedono: \"Quali canzoni preferisci? Chi sono i tuoi compositori preferiti?\" E io rispondo Cole Porter, i fratelli Ira e George Gershwin persone di questo tipo, perch\u00e9 le canzoni sono molto ricercate. \"Cheek to Cheek\" \u00e8 sempre stata una delle mie canzoni preferite, amo il modo in cui ritorna all'introduzione...\u00bb In effetti, Du Noyer elenca brani come \"Honey Pie\" al tempo dei The Beatles, o \"You Gave Me the Answer\" o \"Baby's Request\" con i Wings. Proprio su questa, McCartney si sofferma, dicendo che LiPuma la volle inserire. \u00abL'avevo scritta per i Mills Brothers. Speravo tanto che la eseguissero. Accadde qualcosa, e non l'hanno mai fatta. Non sono nemmeno sicuro che avessero sentito che gliela stavo offrendo.\u00bb In verit\u00e0, i Mills Brothers rifiutarono di incidere il pezzo quando seppero che non avrebbero ricevuto alcun compenso.\nRegistrazione.\nLe prime registrazioni del disco risalgono al marzo-aprile 2011: il contrabbassista John Clayton ha rivelato che venne invitato in studio senza sapere nemmeno di quale progetto si trattasse.\nTra i brani rimasti inediti \"If I Take You Home Tonight\", scritta dallo stesso McCartney.\nTracce.\nIn aggiunta, nell'edizione deluxe, si trovano:"}
{"id": "3904644", "revid": "1573940", "url": "https://it.wikipedia.org/wiki?curid=3904644", "title": "Rattus morotaiensis", "text": "Il ratto di Halmahera (Rattus morotaiensis ) \u00e8 un roditore della famiglia dei Muridi diffuso nelle Isole Molucche settentrionali.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 155 e 200\u00a0mm, la lunghezza della coda tra 185 e 224\u00a0mm, la lunghezza del piede tra 31 e 39,5\u00a0mm, la lunghezza delle orecchie tra 17 e 18,7\u00a0mm e un peso fino a 158\u00a0g.\nAspetto.\nLa pelliccia \u00e8 notevolmente spinosa. Il colore delle parti superiori \u00e8 bruno olivastro brizzolato, mentre le parti inferiori sono giallo crema densamente chiazzate di rossiccio sul petto, la gola e il mento. Il dorso delle zampe \u00e8 marrone. Le dita sono pi\u00f9 chiare. La coda \u00e8 pi\u00f9 lunga della testa e del corpo, \u00e8 leggermente prensile, uniformemente nera e rivestita di 8-10 anelli di scaglie per centimetro. Le femmine hanno due paia di mammelle pettorali e tre paia inguinali.\nBiologia.\nComportamento.\n\u00c8 una specie arboricola e un'agile arrampicatrice. Tuttavia passa il giorno al suolo all'interno di tane in giardini vicino alle foreste.\nDistribuzione e habitat.\nQuesta specie \u00e8 diffusa sulle isole di Morotai, Halmahera e Bacan, nelle Isole Molucche settentrionali.\nVive nelle foreste primarie. Sull'isola di Bacan \u00e8 stato osservato in piantagioni di cacao.\nStato di conservazione.\nLa IUCN Red List, considerato l'adattamento e la popolazione numerosa, sebbene l'areale sia limitato, classifica \"R.morotaiensis\" come specie a rischio minimo (LC)."}
{"id": "3904645", "revid": "1546219", "url": "https://it.wikipedia.org/wiki?curid=3904645", "title": "Nadja Higl", "text": ""}
{"id": "3904646", "revid": "287204", "url": "https://it.wikipedia.org/wiki?curid=3904646", "title": "Nada Higl", "text": ""}
{"id": "3904647", "revid": "1305772", "url": "https://it.wikipedia.org/wiki?curid=3904647", "title": "Coefficiente di simmetria della barriera", "text": "In elettrochimica, il coefficiente di simmetria della barriera (o semplicemente coefficiente di simmetria) \u00e8 un coefficiente rappresentativo della forma della barriera di potenziale associata al processo di trasferimento di carica elettrica attraverso l'interfase elettrodo-elettrolita (che \u00e8 rappresentata dal doppio strato elettrico). Il coefficiente di simmetria della barriera pu\u00f2 essere definito come la frazione dello spessore del doppio strato elettrico che deve essere oltrepassata dai portatori di carica per raggiungere lo stato attivato.\nSi definisce il particolare un coefficiente di simmetria anodico formula_1 riferendosi al trasferimento di carica dovuto alla semireazione di ossidazione e un coefficiente di simmetria catodico formula_2 riferendosi al trasferimento di carica dovuto alla semireazione di riduzione.\nLa somma del coefficiente di simmetria anodico e del coefficiente di simmetria catodico \u00e8 sempre uguale a 1:\nPer tale motivo in molti testi si indica un solo coefficiente di simmetria \u03b2 (), mentre il secondo coefficiente di simmetria viene indicato come (1-\u03b2).\nI valori del coefficiente di simmetria anodico e del coefficiente di simmetria catodico sono spesso vicini tra di loro, per cui assumono valori prossimi a 0,5.\nCoefficiente di simmetria della barriera e coefficiente di trasferimento di carica.\nNel caso pi\u00f9 generale, il coefficienti di simmetria della barriera (formula_1 e formula_2) e i coefficienti di trasferimento di carica (formula_6 e formula_7) sono legati tra loro dalle relazioni:\nin cui \"n'\" \u00e8 un numero (in genere minore di 2) che tiene conto del numero di elettroni trasferiti attraverso le reazioni elementari del trasferimento di carica cineticamente determinanti.\nNel caso particolare in cui lo stadio cineticamente determinante del trasferimento di carica corrisponda al trasferimento di un singolo elettrone attraverso una sola reazione elementare (cio\u00e8 il meccanismo di reazione della reazione di trasferimento di carica sia rappresentato da un singolo stadio di reazione), \"n'\" \u00e8 pari a 1 e i coefficienti di simmetria della barriera assumono identico valore dei rispettivi coefficienti di trasferimento di carica."}
{"id": "3904648", "revid": "1573940", "url": "https://it.wikipedia.org/wiki?curid=3904648", "title": "Rattus pelurus", "text": "Rattus pelurus () \u00e8 un roditore della famiglia dei Muridi endemico dell'isola di Peleng, Indonesia.\nDescrizione.\nDimensioni.\nRoditore di grandi dimensioni, con la lunghezza della testa e del corpo tra 236 e 267\u00a0mm, la lunghezza della coda tra 245 e 297\u00a0mm, la lunghezza del piede di \u00a0mm e la lunghezza delle orecchie di \u00a0mm.\nAspetto.\nLa pelliccia \u00e8 ruvida, cosparsa di peli estremamente lunghi. Le parti superiori sono bruno-grigiastre, mentre le parti ventrali sono grigie. Le orecchie sono chiare. La coda \u00e8 pi\u00f9 lunga della testa e del corpo ed \u00e8 leggermente bicolore.\nBiologia.\nComportamento.\n\u00c8 una specie terricola.\nDistribuzione e habitat.\nQuesta specie \u00e8 conosciuta soltanto da alcuni esemplari catturati sull'Isola di Peleng, lungo le coste orientali di Sulawesi.\nVive probabilmente nelle foreste.\nStato di conservazione.\nLa IUCN Red List, considerata la mancanza di informazioni recenti sullo stato della popolazione e sul proprio habitat, classifica \"R.pelurus\" come specie con dati insufficienti (DD)."}
{"id": "3904653", "revid": "1573940", "url": "https://it.wikipedia.org/wiki?curid=3904653", "title": "Ranitomeya fantastica", "text": "Ranitomeya fantastica () \u00e8 un anfibio della famiglia Dendrobatidae.\nDescrizione.\n\"R. fantastica\" \u00e8 lunga sui 20\u00a0mm.\nBiologia.\nRiproduzione.\nQuesta specie \u00e8 ovipara. La femmina depone le uova nella bassa vegetazione. Le cure parentali vengono effettuate solo dai maschi.\nDistribuzione e habitat.\n\u00c8 diffusa in Per\u00f9 nella cordigliera delle Ande a 200-600 metri sul livello del mare.\nConservazione.\nLa Lista rossa IUCN classifica \"Ranitomeya fantastica\" come specie vulnerabile.\nRisente dell'alterazione dell'habitat, che si trova vicino agli insediamenti umani."}
{"id": "3904655", "revid": "228587", "url": "https://it.wikipedia.org/wiki?curid=3904655", "title": "Matt Moore (attore)", "text": "Biografia.\nNato nel 1888 in Irlanda a Kells, nella contea di Meath, emigr\u00f2 con la famiglia negli Stati Uniti insieme ai fratelli Tom, Owen, Joe e Mary.\nMatt ebbe una lunga carriera di attore iniziata nel 1912 e finita nei tardi anni cinquanta. All'apice della sua carriera, ricopr\u00ec ruoli di eroe romantico e, tra le sue partner, vi furono alcune delle dive pi\u00f9 conosciute dello schermo come Marion Davies, Enid Bennett e Mary Pickford.\nRiconoscimenti.\nPer il suo contributo all'industria cinematografica, all'attore fu attribuita una stella sulla Hollywood Walk of Fame al 6301 di Hollywood Boulevard.\nLa famiglia.\nTutti i fratelli Moore lavorarono nel cinema: Tom, il maggiore, (1883-1955), si spos\u00f2 con due note attrici: la prima fu Alice Joyce, la seconda la giovane Ren\u00e9e Ador\u00e9e; Owen (1886-1939), fu il primo marito di Mary Pickford, probabilmente la pi\u00f9 celebre diva del muto e la pi\u00f9 potente donna del cinema hollywoodiano."}
{"id": "3904656", "revid": "767487", "url": "https://it.wikipedia.org/wiki?curid=3904656", "title": "Carlo Antonio Marin", "text": "Biografia.\nDiscendente della famiglia patrizia veneziana dei Marin, annoverata fra le cosiddette \"Case Nuove\", ricopr\u00ec varie cariche tra le quali quelle di Provveditore e Capitano di Sal\u00f2 e di Provveditore nelle isole di Cefalonia e Itaca.\nDa giovane aveva seguito la vita delle armi, facendo il suo noviziato nell'armata \"sottile\", e, dopo un lungo periodo, gli era stato affidato il governo di una galea e fatto Sopracomito. \nNel 1776 spos\u00f2 a Corf\u00f9, grazie alla mediazione di Andrea Verlamo, la sedicenne Isabella Teotochi, discendente di una nobile famiglia locale. Da tale unione nacque un figlio, Giovan Battista Marin.\nNell'aprile del 1794 Isabella decise per\u00f2 di sciogliere i vincoli con il marito. In maggio present\u00f2 all'Arcivescovado di Corf\u00f9 un memoriale che annunciava ufficialmente la sua richiesta e venne fissata, per il mese di luglio, la data di presentazione dell'istanza di annullamento. Nella primavera del 1795, quando l'incarico di provveditore nelle isole di Cefalonia e Itaca andava ormai terminando, Marin si prepar\u00f2 a tornare a Venezia, dove avrebbe potuto difendere con pi\u00f9 forza i propri diritti. \u00c8 proprio in questo periodo che crebbe la tensione tra Isabella e Carlo Antonio, che fino a quel momento aveva continuato a sperare e a inviare doni, come olio e rosolio, alla consorte. \nOttenuto da Corf\u00f9 un primo verdetto negativo all'annullamento, Isabella non rinunci\u00f2 ai propri propositi: forte dell'aiuto, anche economico, dell'influente Inquisitore Albrizzi e grazie alla la mediazione di Pietro Pesaro, ambasciatore della Serenissima Repubblica a Roma, ottenne l'interessamento del pontefice. Per intercessione di Pio VI, il vescovo di Belluno ricevette infatti l'incarico di rivedere il processo di annullamento di matrimonio. Il 6 luglio 1795 arriv\u00f2 infine da Belluno risposta positiva all'annullamento.\nIppolito Nievo, nipote di Carlo di Girolamo Marin, si ispir\u00f2 a Carlo Antonio nel delineare il personaggio del conte Rinaldo di Fratta dne \"Le confessioni d'un italiano\". Uno specifico passo pare in effetti alludere al Marin:\nIl patrizio fu infatti autore di una \"Storia civile e politica del commercio de'Veneziani\" in otto volumi pubblicata a Venezia nel 1808. Non fu per\u00f2 cos\u00ec lusinghiero il giudizio espresso da Samuele Romanin: egli ritenne infatti che l'opera del Marin, seppur frutto di \"\"assidui e pazienti studi\", soffrisse di \"mancanza di lingua e di lucidezza del dettato\" e \"lascia[sse] a desiderare quanto alle notizie di trattati e [...] leggi e deliberazioni\"\".\nCarlo Antonio fu proprietario di villa Marin a Gardigiano."}
{"id": "3904658", "revid": "1573940", "url": "https://it.wikipedia.org/wiki?curid=3904658", "title": "Rattus sordidus", "text": "Rattus sordidus () \u00e8 un roditore della famiglia dei Muridi diffuso in Nuova Guinea e in Australia.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 125 e 198\u00a0mm, la lunghezza della coda tra 100 e 167\u00a0mm, la lunghezza del piede tra 27 e 37\u00a0mm, la lunghezza delle orecchie tra 16 e 22\u00a0mm e un peso fino a 250\u00a0g.\nAspetto.\nLa pelliccia \u00e8 ruvida e spinosa. Il colore delle parti superiori varia dal bruno-dorato scuro al nerastro, con le punte dei peli talvolta giallastre, mentre le parti inferiori sono grigio chiare. Il dorso dei piedi \u00e8 biancastro, le piante sono marroni chiare. La coda \u00e8 pi\u00f9 corta della testa e del corpo, uniformemente grigio scura o nerastra e rivestita da 11 anelli di scaglie per centimetro. Le femmine hanno 5-6 paia di mammelle. Il cariotipo \u00e8 2n=32 FN=60.\nBiologia.\nComportamento.\n\u00c8 una specie terricola e notturna. Vive in gruppi all'interno di sistemi di cunicoli e tane.\nAlimentazione.\nSi nutre di steli d'erba, semi e insetti.\nRiproduzione.\nSi riproduce durante tutto l'anno, con picchi tra marzo e maggio. Le femmine danno alla luce 5-9 piccoli alla volta.\nDistribuzione e habitat.\nQuesta specie \u00e8 diffusa nella Nuova Guinea centro-meridionale e sud-orientale, nella Penisola di Capo York e lungo le coste orientali del Queensland. Una popolazione presente sull'Isola di Sud-Ovest \u00e8 stata probabilmente sterminata.\nVive in canneti, praterie tropicali, savane e savane alberate e radure erbose all'interno di foreste umide tropicali fino a 670 metri di altitudine.\nTassonomia.\nSono state riconosciute 3 sottospecie:\nStato di conservazione.\nLa IUCN Red List, considerato il vasto areale, la popolazione numerosa, la tolleranza al degrado del proprio habitat e la mancanza di reali minacce, classifica \"R.sordidus\" come specie a rischio minimo (LC)."}
{"id": "3904660", "revid": "394", "url": "https://it.wikipedia.org/wiki?curid=3904660", "title": "Oculistica", "text": ""}
{"id": "3904661", "revid": "767487", "url": "https://it.wikipedia.org/wiki?curid=3904661", "title": "Giro dell'Appennino 2009", "text": "Il Giro dell'Appennino 2009, settantesima edizione della corsa e valida come evento del circuito UCI Europe Tour 2009 categoria 1.1, fu disputata il 24 giugno 2009, per un percorso totale di 192,5\u00a0km. Fu vinta dall'italiano Vincenzo Nibali, al traguardo con il tempo di 4h48'33\" alla media di 40,028\u00a0km/h.\nPartenza con 134 ciclisti, dei quali 50 portarono a termine il percorso."}
{"id": "3904666", "revid": "1573940", "url": "https://it.wikipedia.org/wiki?curid=3904666", "title": "Rattus timorensis", "text": "Rattus timorensis () \u00e8 un roditore della famiglia dei Muridi endemico dell'isola di Timor.\nDescrizione.\nDimensioni.\nRoditore di medie dimensioni, con la lunghezza della testa e del corpo di 157\u00a0mm, la lunghezza della coda superiore a 77\u00a0mm, la lunghezza del piede di 30\u00a0mm, la lunghezza delle orecchie di 20,5\u00a0mm e un peso fino a 112\u00a0g.\nAspetto.\nIl colore del dorso \u00e8 bruno-olivastro, cosparso di lunghi peli pi\u00f9 scuri, mentre le parti ventrali sono ocra chiaro. Le orecchie sono corte, arrotondate, con la pelle grigio scura, ricoperte di piccoli peli scuri esternamente e pi\u00f9 chiari internamente. Il dorso delle mani e dei piedi \u00e8 grigio mentre lateralmente sono bianche. La coda \u00e8 bicolore, grigio scuro sopra e bianca sotto, con 14 anelli di scaglie per centimetro. Le femmine hanno un paio di mammelle post-ascellari e due paia inguinali.\nBiologia.\nComportamento.\n\u00c8 una specie terricola.\nDistribuzione e habitat.\nQuesta specie \u00e8 conosciuta soltanto da un individuo catturato sul monte Mutis, nella parte occidentale dell'isola di Timor. Probabilmente \u00e8 presente su tutta l'isola. Il ritrovamento di numerosi di resti fossili fa supporre che in passato era abbondante almeno fino a 500 metri di altitudine.\nVive ad altitudini di circa 1.900 metri.\nStato di conservazione.\nLa IUCN Red List, considerato che questa specie \u00e8 conosciuta soltanto da un individuo femmina catturata nel 1987 ed ora depositata presso il Western Australian Museum di Perth, Australia, con numero di catalogo WAM M34827, classifica \"R.timorensis\" come specie con dati insufficienti (DD)."}
{"id": "3904670", "revid": "1442080", "url": "https://it.wikipedia.org/wiki?curid=3904670", "title": "Madrid Open 2000 - Doppio", "text": "Il doppio del torneo di tennis Madrid Open 2000, facente parte del WTA Tour 2000, ha avuto come vincitrici Lisa Raymond e Rennae Stubbs che hanno battuto in finale Gala Le\u00f3n Garc\u00eda e Mar\u00eda Antonia S\u00e1nchez Lorenzo 6\u20131, 6\u20133."}
{"id": "3904671", "revid": "1543377", "url": "https://it.wikipedia.org/wiki?curid=3904671", "title": "DFS Classic 2000 - Singolare", "text": "Il singolare del DFS Classic 2000 \u00e8 stato un torneo di tennis facente parte del WTA Tour 2000.\nJulie Halard-Decugis era la detentrice del titolo, ma ha perso nei quarti di finale contro Tamarine Tanasugarn.\nLisa Raymond han battuto in finale Tanasugarn, 6\u20132, 6\u20137(7\u20139), 6\u20134.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "3904675", "revid": "599013", "url": "https://it.wikipedia.org/wiki?curid=3904675", "title": "Marcel Witeczek", "text": ""}
{"id": "3904676", "revid": "838137", "url": "https://it.wikipedia.org/wiki?curid=3904676", "title": "DFS Classic 2000 - Doppio", "text": "Il doppio del DFS Classic 2000 \u00e8 stato un torneo di tennis facente parte del WTA Tour 2000.\nCorina Morariu e Larisa Neiland erano le detentrici del titolo, ma quest'anno non hanno partecipato.\nRachel McQuillan e Lisa McShea hanno battuto in finale 6\u20133, 7\u20136(7\u20133) Cara Black e Irina Seljutina.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "3904681", "revid": "123180215", "url": "https://it.wikipedia.org/wiki?curid=3904681", "title": "Palatinato-Simmern-Zweibr\u00fccken", "text": "La contea palatina del Palatinato-Simmern-Zweibr\u00fccken fu uno stato del Sacro Romano Impero basato su Simmern e Zweibr\u00fccken, nell'attuale regione della Renania-Palatinato, in Germania.\nStoria.\nIl Palatinato-Simmern-Zweibr\u00fccken venne creato nel 1410 con partizione dell'Elettorato Palatino dopo la morte di re Rupert III di Baviera per suo figlio Stefano. Nel 1444 la contea di Vadenz vene annessa allo stato ma in quello stesso anno lo stesso Stefano dvise i territori tra i suoi figli: Federico ricevette la contea di Simmern e Luigi ricevette le contee minori di Zweibr\u00fccken e Veldenz. Nel 1448 Stefano eredit\u00f2 inoltre met\u00e0 dei territori del Palatinato-Neumarkt ma li vendette al Palatinato-Mosbach."}
{"id": "3904683", "revid": "394", "url": "https://it.wikipedia.org/wiki?curid=3904683", "title": "Piede di Mosca", "text": ""}
{"id": "3904684", "revid": "155634", "url": "https://it.wikipedia.org/wiki?curid=3904684", "title": "DFS Classic 2000 - Doppio - Qualificazioni doppio", "text": "Le qualificazioni del doppio del DFS Classic 2000 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nTeste di serie.\n Mirjana Lu\u010di\u0107 / Nadia Petrova \"(ultimo turno)\""}
{"id": "3904689", "revid": "1573940", "url": "https://it.wikipedia.org/wiki?curid=3904689", "title": "Rattus tunneyi", "text": "Rattus tunneyi () \u00e8 un roditore della famiglia dei Muridi endemico dell'Australia.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 120 e 195\u00a0mm, la lunghezza della coda tra 80 e 150\u00a0mm, la lunghezza del piede tra 25 e 35\u00a0mm, la lunghezza delle orecchie tra 15 e 20\u00a0mm e un peso fino a 210\u00a0g.\nAspetto.\nLa testa \u00e8 larga e arrotondata. Le parti superiori sono brunastre, mentre le parti inferiori sono grigie chiare o color crema. Gli occhi sono grandi e sporgenti. Le orecchie sono corte e chiare. Il dorso dei piedi \u00e8 biancastro. La coda \u00e8 pi\u00f9 corta della testa e del corpo, uniformemente bruno-rosata e rivestita da 9-11 anelli di scaglie per centimetro. Le femmine hanno 5 paia di mammelle. Il cariotipo \u00e8 2n=42 FN=62-64.\nBiologia.\nComportamento.\n\u00c8 una specie notturna e terricola. Si rifugia in sistemi di cunicoli poco profondi su terreni sabbiosi.\nAlimentazione.\nSi nutre di steli d'erba, tuberi e semi.\nRiproduzione.\nNel Territorio del Nord la stagione riproduttiva \u00e8 presente nella stagione secca, tra marzo ed agosto, mentre nel Queensland si riproduce principalmente tra settembre e novembre. Le femmine danno alla luce fino a 11 piccoli dopo una gestazione di 21-22 giorni.\nDistribuzione e habitat.\nQuesta specie \u00e8 diffusa nell'Australia Occidentale settentrionale, Territorio del Nord settentrionale, Queensland orientale, Nuovo Galles del Sud nord-orientale e diverse isole tra le quali l'Isola Melville e Groote Eylandt.\nVive in praterie alte, canneti e altri habitat modificati.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerato il vasto areale, la popolazione numerosa e la presenza in diverse aree protette, classifica \"R.tunneyi\" come specie a rischio minimo (LC)."}
{"id": "3904693", "revid": "1573940", "url": "https://it.wikipedia.org/wiki?curid=3904693", "title": "Rattus villosissimus", "text": "Rattus villosissimus () \u00e8 un roditore della famiglia dei Muridi endemico dell'Australia.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 130 e 225\u00a0mm, la lunghezza della coda tra 120 e 180\u00a0mm, la lunghezza del piede di ,\u00a0mm, la lunghezza delle orecchie tra 16 e 22\u00a0mm e un peso fino a 280\u00a0g.\nAspetto.\nLa pelliccia \u00e8 lunga e arruffata. Le parti superiori variano dal giallo-brunastro chiaro al rossiccio, densamente ricoperte di lunghi peli grigio scuro, particolarmente sul dorso, mentre le parti inferiori sono color crema o grigio chiaro. La coda \u00e8 pi\u00f9 corta della testa e del corpo, uniformemente grigio scura e rivestita da 11 anelli di scaglie per centimetro. Le femmine hanno 6 paia di mammelle. Il cariotipo \u00e8 2n=50 FN=60.\nBiologia.\nComportamento.\n\u00c8 una specie terricola e notturna. Vive in gruppi all'interno di estesi sistemi di tane e cunicoli.\nRiproduzione.\nSi riproduce quando le condizioni ambientali sono favorevoli.\nDistribuzione e habitat.\nQuesta specie \u00e8 diffusa nelle zone aride e semi-aride dell'Australia Occidentale settentrionale, Territorio del Nord, Australia Meridionale settentrionale e Queensland occidentale.\nVive in aree ristrette delle zone aride e semi-aride dove \u00e8 sempre presente acqua e cibo.\nStato di conservazione.\nLa IUCN Red List, considerato il vasto areale e la popolazione numerosa, classifica \"R.villosissimus\" come specie a rischio minimo (LC)."}
{"id": "3904697", "revid": "74801", "url": "https://it.wikipedia.org/wiki?curid=3904697", "title": "Palatinato-Simmern", "text": "La contea palatina del Palatinato-Simmern fu uno stato del Sacro Romano Impero incentrato sulla citt\u00e0 di Simmern, nell'attuale regione della Renania-Palatinato, in Germania.\nStoria.\nAlla morte del re Roberto del Palatinato (conosciuto anche come Roberto di Baviera), nel 1410 i territori della casata di Wittelsbach nell'Elettorato del Palatinato vennero divisi tra i suoi quattro figli; uno di questi, Stefano di Baviera (o del Palatinato) ottenne la contea del Palatinato-Simmern come proprio stato, dando cos\u00ec vita al Casato del Palatinato-Simmern. Nel 1444 Stefano del Palatinato rese indipendenti dai domini bavaresi tutte le contee che componevano i suoi stati e le trasmise ai propri figli: il primogenito Federico ottenne il Palatinato-Simmern che rimase stato indipendente sino al 1685 quando, con la morte del conte palatino Carlo II, i suoi domini passarono alla casata del Palatinato-Neuburg.\nNel 1559 il casato che reggeva la contea di Simmern successe al ramo maggiore, che si era estinto, nella dignit\u00e0 di Principe Elettore del Palatinato, perci\u00f2 quando nel 1685 la linea del Palatinato-Simmern si estinse anche la dignit\u00e0 elettorale ed il grosso del Palatinato passarono in eredit\u00e0 alla linea del Palatinato-Neuburg.\nIl casato del Palatinato-Simmern.\nIl Palatinato-Simmern (in tedesco \"Pfalz-Simmern\") fu uno dei lignaggi collaterali dell'Elettorato del Palatinato del Casato di Wittelsbach.\nI Wittelsbach palatini, alla morte del suddetto re si divisero in quattro linee, compresa quella di Simmern ed incentrata sulla contea omonima. \nQuesta linea successe nel 1559 al ramo principale dei Principi Elettori Palatini e si estinse nel 1685 lasciando le proprie terre ed i propri diritti al Palatinato-Neuburg.\nIl fondatore della linea Simmern (Stefano del Palatinato-Simmern-Zweibr\u00fccken), fu anche il fondatore della linea cadetta del Palatinato-Zweibr\u00fccken ed infatti i diritti sulla Contea di Veldenz e la met\u00e0 di quelli sulla Contea di Sponheim furono trasmessi ai discendenti cadetti da sua moglie Anna di Veldenz e si sommarono a quelli sul Palatinato-Zweibr\u00fccken."}
{"id": "3904699", "revid": "144796", "url": "https://it.wikipedia.org/wiki?curid=3904699", "title": "Luigi VI del Palatinato", "text": ""}
{"id": "3904700", "revid": "596915", "url": "https://it.wikipedia.org/wiki?curid=3904700", "title": "U-1 (sommergibile)", "text": ""}
{"id": "3904705", "revid": "827882", "url": "https://it.wikipedia.org/wiki?curid=3904705", "title": "Andreas Beck", "text": ""}
{"id": "3904709", "revid": "484362", "url": "https://it.wikipedia.org/wiki?curid=3904709", "title": "Siberiani", "text": ""}
{"id": "3904711", "revid": "22475", "url": "https://it.wikipedia.org/wiki?curid=3904711", "title": "Felice Mina", "text": "Biografia.\nHa frequentato l'Accademia di belle arti di Brera nel 1930 e la Scuola superiore d'Arte applicata all'Industria del Castello Sforzesco di cui divenne insegnante dal 1954 al 1976. Le sue opere si trovano presso le collezioni private di tutto il mondo mentre i suoi monumenti si trovano a Milano, Varese, Como, Brescia, Tradate, Trento, Vicenza. Fra le sue opere i monumenti ai caduti di Cantello, Azzate, Albiolo, Cagno (rielaborazione di quello sottratto dello scultore Michele Vedani) Buguggiate, Solaro. Realizz\u00f2 il crocifisso astile portato da Papa Paolo VI nelle Filippine e la Medaglia di Papa Giovanni XXIII, portata in orbita attorno alla Luna dagli astronauti americani e conservata nei Musei Vaticani. La medaglia contiene al rovescio un pezzo di stoffa di un vestito dello stesso Pontefice recato seco dal Colonnello Frank Borman comandante della nave spaziale Apollo 8 nel volo che dal 21 al 27 dicembre 1968 condusse la prima volta tre uomini intorno alla Luna. Donata dal Comandante Borman a Sua Santit\u00e0 Paolo VI il 15 febbraio 1969.Con Giacomo Manz\u00f9, Marino Marini, Arturo Martini e Francesco Messina \u00e8 considerato tra i pi\u00f9 importanti scultori figurativi del 900 Italiano.\nOpere.\nOpere in cimiteri ignoti:\nbassorilievo volto realizzato in bronzo per antonini ambrogio cimitero di venegono inferiore\n- Sede della banca \"Credito Italiano\" piazza Cavour Como - Arch. Crescini - anno 1965\n- Monumento CDF - Colombo Damiano e figli - Noviglio\n- Via Crucis\n- Ambone della Chiesa dei Missionari di via Monterosa a Milano - \"I simboli degli Evangelisti\", bassorilievo in marmo rosso di Verona\n- Tabernacolo e Cuore - Figlie della Chiesa - via della Magliana - Roma - Arch.Roberto Bellini (ultima opera) anno 1976 (in struttura prefabbricata)\n- Deposizione - anno 1934 - Esposta a Londra e premiata al Castello Sforzesco di Milano\n- \"Modella\" in legno - anno 1951 - (esposta Palazzo Reale Milano anno 1964) - collezione privata - Cagno\n- \"Le Quattro Stagioni\" statuette in marmo - Commit. Vittore Buzzi - Milano - collezione privata - ?\n- \"Le Quattro Stagioni\" ceramica - collezione privata - Cantello\n- \"La serenit\u00e0 della famiglia\" ceramica - collezione privata - Cagno\n- \"Liliana\" Testa in marmo di Candoglia - collezione privata - Malnate\n- \"Adamo e Eva\" marmo - raccolta Crescini -?\n- \"Madonna con Bambino\" - ceramica - Tradate - Arch.Giani Guglielmo\n- \"Nudi al Bagno\" (N\u00b04) in bronzo - Tradate - Arch. Giani Guglielmo\n- \"Cavallino\" in bronzo - Tradate - Arch.Giani Guglielmo\n- \"Cavallo\" in bronzo - commit. Prof. Manoni -?\n- \"Cavallino\" in bronzo - 20 x 10 h 15 - collezione privata - Cagno\n- \"Deposizione\" pannello in bronzo - collezione privata - Cagno\n- \"Testa\" in marmo bianco - nipote Arch. Crescini\n- \"Testa\" in bronzo direttore Westinghouse - Milano\n- \"Colomba\" in marmo bianco - I lavoro anno 1929 - collezione privata - Cantello\n- \"La S.Infanzia\" in bronzo - Ges\u00f9 Bambino e S.Giovanni - anno 1958\n- \"Nudo femminile\" varie statuette in bronzo - collezioni private - Cagno, Cantello, Cernobbio, Malnate, Tradate, Varese, etc.\n- Santa Chiara in marmo - collezione privata - Malnate\n- Camino in ceramica - Brighi Milano - Arch. Ferrini\n- \"Dalla palafitta al Pirellone\" in marmo Botticino Bianco- collocato casa natale Cagno (C0) Fraz.Mulino Trotto (Parco del Lanza)\n- Fontanino a Pracastello San Pellegrino Terme - Mos\u00e8 che scaturisce le acque - Arch.Giani \n- \"Deposizione stilizzata\" in bronzo cm.59x20 - collezione privata - Castelnuovo Bozzente\n- \"Cristo con spine\" in terracotta diam. cm.20,5 - collezione privata - Castelnuovo Bozzente\n- \"La Forze della Natura\" in ceramica - Acqua, terra, cielo, fuoco. - Trivelli - Arch.Giani Guglielmo\n- \"Le quattro Stagioni \" in ceramica - Varigotti Finale Ligure - Condominio Filippo - Arch.Giani Guglielmo\n- \"Le materie d'Insegnamento\" in ceramica - Scuola di Abbiate Guazzone - Arch.Giani Guglielmo"}
{"id": "3904712", "revid": "824274", "url": "https://it.wikipedia.org/wiki?curid=3904712", "title": "Tashkent Open 2000 - Doppio femminile", "text": "Il doppio femminile del torneo di tennis Tashkent Open 2000, facente parte del WTA Tour 2000, ha avuto come vincitrici Li Na e Li Ting che hanno battuto in finale Iroda Tulyaganova e Anna Zaporo\u017eanova 3-6, 6-2, 6-4."}
{"id": "3904714", "revid": "325224", "url": "https://it.wikipedia.org/wiki?curid=3904714", "title": "Lawrence Venuti", "text": " Lavora inoltre come traduttore dall'italiano, francese e catalano.\nCarriera.\nSi laurea alla Temple University, dove tuttora insegna e consegue nel 1980 il dottorato di ricerca in lettere alla Columbia University. Nello stesso anno riceve il Renato Poggioli Translation Award per la traduzione del romanzo di Barbara Alberti, Delirio.\nTiene alcune lezioni di scrittura creativa al Lewis Center for the Arts all'universit\u00e0 di Princeton.\nPer le sue traduzioni, Lawrence ha ricevuto diversi premi, tra cui il Premio cultura per la traduzione dal Governo italiano nel 1983, sovvenzioni dal National Endowment for the Arts nel 1983 e nel 1999 e dal National Endowment for the Humanities nel 1989\nNel 2007 fu insignito del premio Guggenheim Fellowship per la categoria scienze umane per le sue traduzioni delle opere di Giovanni Pascoli.\nPensiero e influenze.\nVenuti \u00e8 una delle figure pi\u00f9 controverse della moderna teoria della traduzione poich\u00e9 le sue posizioni sono spesso altamente politicizzate e in contrasto con quelle tradizionali. Ad esempio, egli critica aspramente l'invisibilit\u00e0 cui sono tradizionalmente costretti i traduttori.\nNel suo saggio \"L'invisibilit\u00e0 del traduttore: una storia della traduzione\" (in originale \"The Translator's Invisibility: A History of Translation\"), Venuti ripercorre la storia della traduzione nel mondo angloamericano allo scopo di evidenziare come la strategia traduttiva che ha prevalso era quella della scorrevolezza nella lingua di arrivo, e dell'eliminazione di particolarit\u00e0 e riferimenti culturali del testo e della cultura di partenza al fine di nascondere la natura di traduzione del testo, di creare un secondo originale. Questa pratica in qualche modo \"tradisce\" il testo di partenza eliminando e appianando le differenze e referenze culturali che secondo lo studioso dovrebbero invece essere trasmesse e comunicate.\nPer questo egli introduce i concetti di traduzione addomesticante e straniante, due strategie che riguardano principalmente quanto si adatti il testo alla cultura di arrivo, causando una perdita di informazione dal testo di partenza. Nell'ottica di Venuti si dovrebbe favorire la stranierificazione, gi\u00e0 ipotizzata in passato da Friedrich Schleiermacher, che \"scomodi\" in qualche modo il lettore in lingua di arrivo, utilizzando calchi e prestiti per non sacrificare elementi culturali e il carattere originario della traduzione. Ci\u00f2 permette di fermare quella che egli arriva a definire una \"violenza etnocentrica della traduzione\" addomesticante ed \u00e8 anche una occasione per il traduttore di dismettere la sua invisibilit\u00e0, in quanto partecipatore attivo della comunicazione.\nIn \"Gli scandali della traduzione: verso un'etica della differenza\" (in originale \"The Scandals of Translation: Towards an Ethics of Difference\") Venuti riprende ed espande alcuni dei contenuti del precedente saggio ed analizza il panorama della traduzione nel mondo angloamericano evidenziandone diversi nodi spinosi, quali il mancato riconoscimento dell'apporto creativo del traduttore ad un testo, i problemi posti dalle leggi di copyright (che disincentiverebbero la traduzione, ma le proposte che fa in proposito sono considerate impraticabili dai critici per diversi motivi), le politiche traduttive e le relative implicazioni attraverso l'analisi di diversi testi tradotti in inglese.\nSulla base del corpus di testi e relative e traduzioni, esteso ma necessariamente limitato, egli rileva una marcata disparit\u00e0 tra il peso delle traduzioni di libri britannici e statunitensi nella produzione editoriale in altre lingue e quello che hanno le traduzioni da queste ultime nella produzione editoriale angloamericana.\nNel testo \u00e8 anche inclusa una traduzione ad opera di Venuti dei \"Racconti fantastici\" dello scapigliato Iginio Ugo Tarchetti, scelto in quanto autore minore del diciannovesimo secolo. Il traduttore utilizza una strategia stranierificante, impiegando per esempio slang americano mescolato ad uno stile pi\u00f9 arcaico per rendere le particolarit\u00e0 del testo e per palesare al lettore la presenza attiva del traduttore."}
{"id": "3904715", "revid": "124687759", "url": "https://it.wikipedia.org/wiki?curid=3904715", "title": "Siberia Orientale", "text": "La Siberia Orientale () \u00e8 la parte del territorio asiatico della Russia compreso tra il fiume Enisej, a ovest, fino alle creste spartiacque lungo l'Oceano Pacifico a est.\nGeografia.\nL'area del territorio \u00e8 di 7,2 milioni di chilometri quadrati. La maggior parte \u00e8 occupata, al centro, dalla taiga dell'Altopiano Siberiano Centrale; a nord, dal Bassopiano della Siberia settentrionale, arrivando fino alla Penisola del Tajmyr; a sud-est \u00e8 delimitata dalle catene montuose dei Monti Saiani Occidentali e Saiani Orientali e dalla regione del Transbajkal; a nord-est dal territorio della Jana e della Kolyma, e si estende fino alla Penisola dei Ciukci. I territori settentrionali si trovano dentro i confini del Circolo Polare Artico.\nNella Siberia Orientale sono compresi i seguenti soggetti federali: Territorio di Krasnojarsk, Oblast' di Irkutsk, Territorio della Transbajkalia, le Repubbliche di Buriazia, Tuva, Sacha (Jacuzia) e Chakassia. La citt\u00e0 pi\u00f9 grande della Siberia Orientale \u00e8 Krasnojarsk; altre grandi citt\u00e0 sono: Irkutsk, Ulan-Ud\u0117, \u010cita, Jakutsk, Angarsk, Bratsk e Noril'sk. Ci sono tre fusi orari nella Siberia Orientale: l'ora di Krasnojarsk, l'ora di Irkutsk e l'ora di Jakutsk.\nIdrografia.\nFiumi.\nLo Enisej e la Lena sono i maggiori fiumi che solcano la regione. Seguono: Viljuj, Selenga, Angara, Aldan, Vitim, Kolyma, Indigirka, Jana, Tunguska Inferiore e Chatanga.\nLaghi.\nI maggiori laghi sono il Bajkal, il lago Tajmyr, il lago Chantajskoe, il lago Lama, il lago Pjasino.\nMari.\nLa Siberia Orientale \u00e8 bagnata a nord dal mare di Kara, dal mare di Laptev e dal mare della Siberia orientale.\nAmbiente.\nAree naturali protette.\nMolte sono le riserve, i parchi naturali e nazionali, fra questi:\nRisorse.\nCirca la met\u00e0 di tutte le risorse forestali in Russia sono concentrate nella Siberia orientale. La maggior parte delle riserve \u00e8 costituita da conifere pregiate: larice, pino, abete rosso, pino siberiano, abete. La Siberia orientale corrisponde a un quarto del territorio della Federazione Russa; qui si concentra circa il 70% delle riserve di carbone della Russia. \nLa regione \u00e8 ricca di giacimenti di minerali: minerali di ferro, rame e nichel (Noril'sk) e bauxite (Saiani Orientali). L'oro si trova nell'antico giacimento di Bodajbo (Oblast' di Irkutsk), nella Depressione di Minusinsk, nei giacimenti nella Transbajkalia, nella miniera di Olimpiada (una delle pi\u00f9 grandi del mondo) e in altri giacimenti sempre nel Territorio di Krasnojarsk. Dove viene anche estratta una quantit\u00e0 significativa del petrolio russo. La Siberia orientale \u00e8 ricca di minerali non metallici: mica, grafite, longarone di Islanda, materiali da costruzione e sali. C'\u00e8 un grande giacimento di diamanti al confine tra il territorio di Krasnojarsk e la Jakuzia."}
{"id": "3904718", "revid": "484362", "url": "https://it.wikipedia.org/wiki?curid=3904718", "title": "Rumelia Orientale", "text": ""}
{"id": "3904727", "revid": "1442080", "url": "https://it.wikipedia.org/wiki?curid=3904727", "title": "Heineken Trophy 2000 - Doppio femminile", "text": "Il doppio femminile del torneo di tennis Heineken Trophy 2000, facente parte del WTA Tour 2000, ha avuto come vincitrici Erika de Lone e Nicole Pratt che hanno battuto in finale Catherine Barclay e Karina Hab\u0161udov\u00e1 che si sono ritirate sul punteggio di 7-66, 4-3."}
{"id": "3904729", "revid": "106908", "url": "https://it.wikipedia.org/wiki?curid=3904729", "title": "Kelli Presely", "text": ""}
{"id": "3904732", "revid": "1442080", "url": "https://it.wikipedia.org/wiki?curid=3904732", "title": "WTA Austrian Open 2000 - Doppio", "text": "Il doppio del torneo di tennis WTA Austrian Open 2000, facente parte del WTA Tour 2000, ha avuto come vincitrici Laura Montalvo e Paola Su\u00e1rez che hanno battuto in finale Barbara Schett e Patty Schnyder 7-65, 6-1."}
{"id": "3904733", "revid": "339392", "url": "https://it.wikipedia.org/wiki?curid=3904733", "title": "Mon-khmer", "text": ""}
{"id": "3904734", "revid": "1442080", "url": "https://it.wikipedia.org/wiki?curid=3904734", "title": "Internazionali Femminili di Palermo 2000 - Doppio", "text": "Il doppio del torneo di tennis Internazionali Femminili di Palermo 2000, facente parte del WTA Tour 2000, ha avuto come vincitrici Silvia Farina e Rita Grande che hanno battuto in finale Ruxandra Dragomir e Virginia Ruano Pascual 6-4, 0-6,7-66"}
{"id": "3904741", "revid": "767487", "url": "https://it.wikipedia.org/wiki?curid=3904741", "title": "Gekij\u014dban shakugan no Shana", "text": " \u00e8 un film d'animazione del 2007 diretto da Takashi Watanabe.\nIl film, tratto dalla serie anime \"Shakugan no Shana\", \u00e8 uscito nelle sale giapponesi il 21 aprile 2007 come uno dei tre film proeittati al Dengeki Bunko's Movie Festival. Il film non \u00e8 un sequel dell'anime, ma un adattamento di tutti gli eventi raccontati nella prima light novel, e contiene elementi che non erano stati utilizzati per la serie animata. Il DVD del film \u00e8 stato pubblicato il 21 settembre 2007 in due differenti edizioni, una edizione speciale che contiene il film in versione cinematografica, in versione director's cut e dei contenuti speciali, ed una edizione normale contenente solo il film versione director's cut."}
{"id": "3904746", "revid": "1543377", "url": "https://it.wikipedia.org/wiki?curid=3904746", "title": "Sailor Springs", "text": "Sailor Springs \u00e8 un comune (\"village\") degli Stati Uniti d'America nella contea di Clay nello Stato dell'Illinois. La popolazione era di 95 abitanti al censimento del 2010.\nGeografia fisica.\nSailor Springs si trova a (38.763611, -88.361182).\nSecondo l'ufficio di censimenti degli Stati Uniti, la citt\u00e0 ha un'area totale di 0,2\u00a0km\u00b2.\nSociet\u00e0.\nEvoluzione demografica.\nAl censimento del 2000, c'era una popolazione di 128 abitanti, e 34 famiglie residenti. La densit\u00e0 di popolazione \u00e8 di 197,7/km\u00b2.\nPer 100 donne ci sono 96,9 uomini. Per le donne con pi\u00f9 di 18 anni ci sono 69,2 maschi.\nIl reddito medio \u00e8 di $21.563. Per gli uomini $36.250 contro i $19.250 per le donne."}
{"id": "3904747", "revid": "1543377", "url": "https://it.wikipedia.org/wiki?curid=3904747", "title": "Urawa Red Diamonds 2004", "text": "Questa voce raccoglie le informazioni riguardanti gli Urawa Red Diamonds nelle competizioni ufficiali della stagione 2004.\nMaglie e sponsor.\nVengono semplificati i motivi sulle maglie prodotte dalla Puma, ora completamente rosse. Lo sponsor ufficiale \u00e8 Mitsubishi Motors"}
{"id": "3904748", "revid": "24443", "url": "https://it.wikipedia.org/wiki?curid=3904748", "title": "Fiume Julia", "text": ""}
{"id": "3904749", "revid": "122498560", "url": "https://it.wikipedia.org/wiki?curid=3904749", "title": "Val Sursette", "text": "La Val Sursette (in tedesco \"Oberhalbstein\", in romancio \"Surses\") si trova in Svizzera nel Canton Grigioni. \u00c8 la valle percorsa dal torrente Giulia, affluente dell'Albula.\nCaratteristiche.\nLa valle inizia a Tiefencastel dove il torrente Giulia confluisce nell'Albula. La valle sale in direzione sud fino ad arrivare a Bivio. Qui la valle si ramifica in due parti principali verso il Passo del Settimo e verso il Passo del Giulia.\nDal punto di vista orografico la valle separa le Alpi del Platta dalle Alpi dell'Albula.\nIl lago principale della valle \u00e8 il Lago di Marmorera, lago artificiale formato dalle acque del torrente Giulia.\nLa valle \u00e8 interamente compresa nel Parco Ela.\nMonti.\nI monti principali che contornano la valle sono:\nLocalit\u00e0 della valle.\nLa valle appartiene alla Regione Albula ed compresa nel comune di Surses.\nRisalendo la valle da nord verso sud, le localit\u00e0 che si incontrano sono:"}
{"id": "3904751", "revid": "1573940", "url": "https://it.wikipedia.org/wiki?curid=3904751", "title": "Petaurista alborufus", "text": "Il petaurista bianco e rosso (Petaurista alborufus ), noto in cinese come \"Hongbai Wushu\", \u00e8 uno scoiattolo volante originario dell'Asia orientale.\nTassonomia.\nAttualmente, gli studiosi riconoscono cinque sottospecie di petaurista bianco e rosso:\nDescrizione.\nCon una lunghezza testa-corpo di 35-58 cm e una coda di 43-61,5 cm, il petaurista bianco e rosso, ricoperto da un folto pelame lucente, \u00e8 la specie pi\u00f9 grande del genere \"Petaurista\". \u00c8 caratterizzato da una grande area chiara sul dorso costituita da un insieme di peli bianchi o di colore rossiccio chiaro, che risalta nettamente sulla colorazione bordeaux delle regioni superiori; la gola \u00e8 bianca; la colorazione della regione ventrale \u00e8 bruno-rosata; alla base della coda sono presenti degli anelli di colore bruno-rosato o bianco sporco. La colorazione, tuttavia, varia molto a seconda delle sottospecie: \"P. a. alborufus\" ha le zampe rosse e la grande area chiara sul dorso di colore russet; \"P. a. castaneus\" ha le zampe nere, anelli bruno-rosati alla base della coda e la parte restante di essa di colore russet; \"P. a. ochraspis\" ha le zampe rosse, una macchia sul dorso pi\u00f9 chiara che in \"P. a. alborufus\", anelli bianchi alla base della coda e la parte restante di essa di colore nero. \"P. a. lena\", invece, \u00e8 la sottospecie pi\u00f9 piccola. Il cranio \u00e8 robusto, con un processo postorbitale triangolare molto sviluppato.\nDistribuzione e habitat.\nIl petaurista bianco e rosso abita nelle foreste di montagna della Cina centrale e meridionale, compresa Taiwan; il suo areale, forse, si estende fino al Myanmar.\nBiologia.\nIl petaurista bianco e rosso \u00e8 stato catturato solo raramente, e non conosciamo molto sulla sua storia naturale. Abita le fitte foreste collinari che si sviluppano su terreni montuosi; i nidi di solito vengono costruiti nelle cavit\u00e0 degli alberi, a notevole altezza dal suolo, sebbene talvolta possano essere costituiti da nicchie situate nelle falesie calcaree. A Taiwan vive sia nelle foreste di conifere che in quelle di latifoglie, prediligendo, per\u00f2, queste ultime. Si incontra tra gli 800 e i 3500 m di quota, ma \u00e8 pi\u00f9 frequente tra i 2000 e i 3000 m. Di abitudini notturne, si sposta attraverso il proprio territorio arrampicandosi in alto sugli alberi e planando poi fino a ricoprire distanze anche di 400 m. La dieta consiste di ghiande, altri tipi di noci, frutta e foglie, ma anche di insetti, larve e, forse, uova di uccelli. Il tasso di riproduzione \u00e8 basso, e di solito ogni nidiata \u00e8 composta da uno o due piccoli. La specie condivide il proprio areale con altri tipi di scoiattoli volanti, come \"Hylopetes alboniger\", \"Petaurista philippensis\" e \"Trogopterus xanthipes\".\nConservazione.\nLa specie non corre particolari rischi in quasi tutto il suo areale. Solo a Taiwan \u00e8 minacciata dalla caccia a scopo alimentare. La IUCN la inserisce tra le specie a rischio minimo."}
{"id": "3904753", "revid": "287204", "url": "https://it.wikipedia.org/wiki?curid=3904753", "title": "Gabriel Marie Brideau", "text": "Partecip\u00f2 alla Comune di Parigi.\nBiografia.\nBlanquista, il 14 agosto 1870 partecip\u00f2 con \u00c9mile Eudes e altri al fallito tentativo di impadronirsi della caserma dei pompieri di La Villette, alla periferia di Parigi, e furono entrambi arrestati e condannati a morte il 29 agosto. La caduta dell'Impero gli salv\u00f2 la vita, e i manifestanti lo liberarono dalla prigione il 5 settembre.\nDelegato al Comitato centrale del venti arrondissement municipali, firm\u00f2 l\"Affiche rouge\", che il 7 gennaio 1871 chiedeva le dimissioni del governo provvisorio. Con l'instaurazione della Comune, divenne commissario di polizia e il 14 aprile 1871 firm\u00f2 l'ordine d'arresto di Gustave Chaudey.\nAlla caduta della Comune, mentre la corte marziale lo condannava a morte in contumacia, fugg\u00ec a Londra, dove mor\u00ec nel 1875."}
{"id": "3904759", "revid": "767487", "url": "https://it.wikipedia.org/wiki?curid=3904759", "title": "Traffic in Souls", "text": "Traffic in Souls \u00e8 un film del 1913 diretto da George Loane Tucker. Interpretato da Jane Gail, Ethel Grandin, William H. Turner e Matt Moore, il film \u00e8 incentrato sulla prostituzione forzata (detta \"tratta delle bianche\") negli Stati Uniti. \u00c8 composto da sei rulli, una durata superiore rispetto alla maggior parte dei film americani dell'epoca. Il film fu prodotto dalla Independent Moving Pictures con un budget di 5.700 dollari e girato negli studi Universal di Fort Lee (New Jersey), a Ellis Island e a Manhattan. Fu distribuito negli Stati Uniti dalla Universal Film Manufacturing Company il 24 novembre 1913, incassando 400.000 dollari, mentre in Italia fu vietato dalla commissione d'appello nel luglio 1915.\n\"Traffic of Souls\" fu distribuito in un momento in cui il paese era in fase di \"panico morale\" sulla questione della prostituzione. L'uscita del film fin\u00ec per provocare l'aggiunta della \"tratta delle bianche\" nell'elenco degli argomenti vietati dal Codice Hays. Nel 2006 il film fu selezionato per la conservazione nel National Film Registry della Biblioteca del Congresso, perch\u00e9 \"presag\u00ec il cinema narrativo di Hollywood\" e attir\u00f2 l'attenzione attraverso la sua rappresentazione avvincente dei metodi utilizzati per obbligare le giovani donne a prostituirsi. Il 15 luglio 2008 fu distribuito in DVD dalla Flicker Alley insieme a \"The Italian\", con un accompagnamento musicale di Philip Carli.\nTrama.\nWilliam Trubus, un filantropo a capo di un'organizzazione di cittadini, \u00e8 apparentemente un rispettabile uomo d'affari, ma questi affari consistono in realt\u00e0 nel catturare giovani ragazze da far prostituire contro la loro volont\u00e0. Trubus gestisce i suoi loschi affari grazie a un intermediario, con il quale comunica tramite un dittafono presente nel suo ufficio. A fare le spese di questo \"traffico di anime\" sono, tra le altre, una ragazza di campagna disorientata dalla citt\u00e0 e due sorelle svedesi appena sbarcate a Ellis Island. Le svedesi vengono separate dal loro fratello e quindi attirate in una casa di tolleranza usando un cartello che la spaccia per un'agenzia per l'impiego. Il cartello fa insospettire l'agente Larry Burke, che entra nell'edificio e, dopo una breve colluttazione, arresta i lenoni e libera le ragazze prigioniere.\nLa polizia non riesce per\u00f2 a risalire a Trubus, che continua ad agire indisturbato. La sua vittima successiva \u00e8 la bella Lorna Barton, che accetta di uscire con il giovane e prestante Bill Bradshaw, cliente del negozio di caramelle in cui Lorna lavora con la sorella Mary, non rendendosi conto che si tratta di uno dei lenoni al servizio di Trubus. Mentre sono al bar, Lorna viene drogata da Bradshaw che quindi la rapisce e la porta in una casa di tolleranza. Non vedendo pi\u00f9 tornare la sorella, Mary chiede a Larry, suo fidanzato, di cercarla. Nel frattempo, quando la notizia del rapimento si diffonde, Mary viene licenziata, e la signora Trubus le offre il posto di segretaria nell'ufficio di suo marito. Mentre lavora nell'ufficio di Trubus, Mary scopre grazie al dittafono che il suo capo gestisce il giro di prostituzione che ha rapito sua sorella, cos\u00ec chiede l'aiuto di suo padre Isaac, un inventore che ha realizzato un dispositivo in grado di registrare le conversazioni del dittafono. Grazie alle registrazioni, la polizia compie un raid nella casa di tolleranza, uccidendo Bradshaw, arrestando gli altri lenoni e liberando Mary. Quindi irrompe nell'ufficio dell'intermediario e a casa di Trubus (interrompendo il fidanzamento di sua figlia), e li arresta entrambi. In attesa del processo, Trubus torna brevemente a casa, scoprendo che la moglie \u00e8 morta a causa dello shock."}
{"id": "3904761", "revid": "24443", "url": "https://it.wikipedia.org/wiki?curid=3904761", "title": "Oberhalbstein", "text": ""}
{"id": "3904762", "revid": "110926297", "url": "https://it.wikipedia.org/wiki?curid=3904762", "title": "Simone Boccaccini", "text": "Componente dell'organizzazione armata di sinistra denominata Nuove Brigate Rosse, venne rinviato a giudizio e poi condannato, in via definitiva, a ventuno anni di reclusione per l'omicidio del giuslavorista Marco Biagi, avvenuto il 19 marzo 2002, a Bologna.\nLe rapine.\nOperaio e dipendente del Comune di Firenze, impegnato nel sindacato di base, frequentatore del centro sociale \"Cpa\" e militante nell'area dell'autonomia toscana, in passato Boccaccini viene segnalato alle forze dell'ordine per un solo precedente per spaccio di sostanze stupefacenti, risalente al 1984.\nNota alla Digos era anche la sua amicizia con Luigi Fuccini (ex fidanzato della brigatista Nadia Desdemona Lioce) e Fabio Matteini, entrambi arrestati negli anni novanta e subito proclamatisi prigionieri politici e appartenenti ai \"Nuclei Comunisti Combattenti\".\nIl 5 dicembre 2002 partecipa ad una rapina di autofinanziamento avvenuta nell'ufficio postale di via Tozzetti a Firenze replicata, il 6 febbraio 2003, in un altro ufficio postale fiorentino, quello di via Torcicoda.\nIl nucleo che le porta a termine sarebbe diventato, da li a poco, il nuovo \"gruppo toscano\" di appoggio per le azioni terroristiche delle Nuove Brigate Rosse.\nL'omicidio Biagi.\nIl 12 marzo del 2002, Boccaccini e l'altro brigatista Roberto Morandi, vennero fermati dai carabinieri nei pressi di Porretta, localit\u00e0 nell'Appennino tosco-emiliano, mentre a bordo di una Panda rientravano a Firenze da Bologna.\nQuello che al tempo sembra solo un normale controllo (i due saranno subito rilasciati), diventa invece un elemento preziosissimo per la procura che, dopo l'arresto di Morandi, catturato insieme ad altri sei brigatisti, il 24 ottobre 2003, ricolloca quel fermo registrato negli archivi dei carabinieri una settimana prima dell'agguato al professor Marco Biagi, nell'ambito di una serie di \"prove generali\" che i terroristi attuarono in previsione dell'omicidio.\nIl 29 ottobre del 2003, Boccaccini viene convocato negli uffici della Procura fiorentina dove, per cinque ore, \u00e8 sottoposto alle domande degli inquirenti. Le accuse sono inizialmente soltanto per banda armata e per le due rapine di \"autofinanziamento\" (quelle agli uffici postali) ma, quando le contestazioni del pm Giovagnoli, titolare dell'inchiesta Biagi, diventano pi\u00f9 pressanti, si dichiara militante rivoluzionario per il partito comunista combattente e per lui viene emesso anche un fermo per l'omicidio del professore bolognese.\nI processi e le condanne.\nRinviato a giudizio assieme ad altre sedici persone per l'omicidio di Massimo D'Antona avvenuto a Roma, il 20 maggio 1999, la Corte d'Assise, l'8 luglio 2005, lo assolve in primo grado dall'accusa di concorso nell'omicidio e lo condanna a cinque anni di reclusione ritenendolo responsabile solo di associazione sovversiva.\nNell'ultimo grado di giudizio, il 28 giugno 2007, la Cassazione conferma sostanzialmente la condanna definitiva, condannandolo a cinque anni e otto mesi di reclusione.\nNel processo di primo grado per l'omicidio del giuslavorista Marco Biagi avvenuto a Bologna, il 19 marzo 2002, la Corte d'Assise, il 1\u00ba giugno 2005, lo condanna all'ergastolo, pena ridotta a ventuno anni di reclusione, il 6 dicembre 2006, dalla Corte d'assise d'appello.\nNel terzo ed ultimo grado di giudizio, l'8 dicembre 2007, la quinta sezione penale della Corte di Cassazione, conferma il verdetto emesso in secondo grado rendendo definitiva la pena."}
{"id": "3904763", "revid": "1718925", "url": "https://it.wikipedia.org/wiki?curid=3904763", "title": "Yamaha TT 600", "text": "La Yamaha TT 600 \u00e8 una motocicletta da fuoristrada prodotta dall'azienda motociclistica giapponese Yamaha in diversi allestimenti.\nIl contesto.\nLa serie \"TT\" nasce negli anni settanta per il mercato statunitense e si afferma inizialmente con la serie da 500 cm\u00b3. \nLa prima TT600, da 595\u00a0cm\u00b3 con distribuzione a 4 valvole, \u00e8 la 36A..TT600K, telaio rosso, forcellone in alluminio, motore totalmente verniciato di nero con carter in magnesio, grafiche con portanumero nero e sella nera e versioni successive rossa, plastiche bianche. L'impianto frenante era a tamburo, l'impianto elettrico a 6V con batteria Yuasa. \nNel 1985 nasce la 59X...TT600N: freno a disco anteriore con pinza a monopistoncino e protezione in materiale plastico, regolatore di tensione a vista montato sul lato sinistro del telaio, sella rossa. Cambia anche la forcella, sempre per\u00f2 prodotta dalla Kayaba. La pedivella di avviamento \u00e8 di acciaio, la centralina della Denso viene spostata da sotto il serbatoio al lato sinistro del cannotto di sterzo (modificato nell'inclinazione) per essere maggiormente raffreddata.\nNel 1987-1988 TT 600 modello 2JT0 vengono modificate le grafiche del serbatoio, cambia la strumentazione con il fondoscala del tachimetro portato a 140\u00a0km/h e viene aggiunto un contachilometri totale ed \u00e8 illuminato. La moto \u00e8 ora omologata per due persone. Dal 1989 al 1991 \u00e8 in produzione l'ultima serie costruita in Giappone, la TT 600 W model 3SW1 . La colorazione del telaio cambia in bianco brillante, viene aggiunto un paramotore in alluminio al posto dei tubi in acciaio di protezione delle versioni precedenti, cambia la forcella sempre Kayaba con una con maggiori regolazioni (estensione e compressione) e sedi delle valvole scarico aria dritte su stile delle versioni YZ da motocross del 1988 (ultima serie con forcelle tradizionali) e anche il mono posteriore acquisisce la regolazione in compressione sul serbatoio separato con sistema De Carbon. Il freno a disco anteriore perde la protezione in plastica e viene aggiunta una pinza a doppio pistoncino. Il motore viene migliorato, cambia sia la testa che il cilindro e viene aggiunto un perno nella zona della finestra della catena di distribuzione; cambia la taratura dei carburatori a doppio corpo Teikei. \nNel 1993 la Belgarda, importatore della Yamaha per l'Italia produrr\u00e0 su licenza della casa madre la TT600S 4GV totalmente riprogettata."}
{"id": "3904764", "revid": "31886", "url": "https://it.wikipedia.org/wiki?curid=3904764", "title": "Le canss\u00f4n dla piola 5", "text": "Le canss\u00f4n dla piola 5 \u00e8 il quinto album discografico del cantante italiano Roberto Balocco, pubblicato nel 1968 dall'etichetta discografica Fonit Cetra.\nIl disco.\nLe canzoni del disco sono tratte dallo spettacolo teatrale \"'L baracon\".\nTracce.\nLATO A\nLATO B"}
{"id": "3904765", "revid": "709565", "url": "https://it.wikipedia.org/wiki?curid=3904765", "title": "Dickens World", "text": "Il Dickens World \u00e8 un museo a tema dedicato allo scrittore Charles Dickens. Situato nella citt\u00e0 di Chatham, nella contea del Kent, \u00e8 costato circa 62 milioni di sterline (finanziato con fondi privati) ed \u00e8 stato aperto ufficialmente il 25 maggio 2007."}
{"id": "3904768", "revid": "1632387", "url": "https://it.wikipedia.org/wiki?curid=3904768", "title": "Human Waste", "text": "Human Waste \u00e8 il primo EP del gruppo musicale death metal statunitense Suffocation, pubblicato nel 1991 dalla Relapse Records."}
{"id": "3904771", "revid": "1573940", "url": "https://it.wikipedia.org/wiki?curid=3904771", "title": "Petaurista elegans", "text": "Il petaurista macchiato (Petaurista elegans ), noto in cinese come \"Baiban Xiaowushu\", \u00e8 uno scoiattolo volante originario del Sud-est asiatico.\nTassonomia.\nAttualmente, gli studiosi riconoscono sette sottospecie di petaurista macchiato:\nDescrizione.\nCon una lunghezza testa-corpo di 29,6-37,5\u00a0cm e una coda di 34,7-40,5\u00a0cm, il petaurista macchiato \u00e8 una delle specie pi\u00f9 piccole del genere \"Petaurista\". La colorazione varia molto a seconda delle sottospecie. Sul dorso la pelliccia pu\u00f2 essere di colore grigio scuro, giallo scuro o russet, con molti peli dall'estremit\u00e0 bianca che le danno un aspetto brizzolato o macchiato; il patagio \u00e8 di colore arancio-rossastro scuro; la coda \u00e8 dello stesso colore del dorso; il posteriore e la base della coda sono di colore rossiccio scuro uniforme; i margini laterali del patagio sono marrone-rossiccio scuro; l'interno delle orecchie e la zona oculare \u00e8 di colore russet; il ventre \u00e8 bruno-arancio brillante.\nDistribuzione e habitat.\nIl petaurista macchiato \u00e8 una specie molto comune, diffusa nelle regioni settentrionali dell'Asia meridionale, in Cina meridionale e centrale e nel Sud-est asiatico. Nell'Asia meridionale, \u00e8 presente in Nepal, Bhutan e India nord-orientale, a quote di 3000\u20134000 m. In Cina, ove \u00e8 molto diffuso, vive in Yunnan, Sichuan, Guizhou, Xizang, Hunan, Hubei, Shaanxi e Gansu. Nel Sud-est asiatico, \u00e8 presente un po' ovunque, in Myanmar, Vietnam, Laos, Malaysia, Thailandia e Indonesia (Sumatra, Giava e Borneo). Nella penisola malese si incontra tra i 1000 e i 4000 m di quota.\nBiologia.\nIl petaurista macchiato vive nelle foreste montane, sia di conifere che di latifoglie. In Cina \u00e8 presente soprattutto nelle foreste di querce e rododendri a 2100\u20133600 m, ma si incontra anche nelle foreste di conifere temperate e alpine, a 3000\u20133600 m. Questa specie \u00e8 rigorosamente arboricola e notturna e si nutre di foglie di rododendro, gemme e coni di abete. Sebbene talvolta sia stato avvistato in coppie, nelle foreste di querce e abeti, a 30\u201340 m dal suolo, generalmente conduce vita solitaria. Nidifica nelle cavit\u00e0 delle querce o costruisce un proprio nido fatto di felci tra i rododendri pi\u00f9 alti o gli abeti. Di notte questo animale si pu\u00f2 individuare grazie al richiamo continuo che emette, simile a una sorta di piagnisteo. Conosciamo ben poco riguardo alle abitudini riproduttive. Le femmine di solito partoriscono uno o due piccoli. Una femmina che stava allattando \u00e8 stata catturata nel mese di ottobre.\nConservazione.\nLa principale minaccia per questa specie \u00e8 la deforestazione (in particolar modo nel Sud-est asiatico), ma essa \u00e8 ancora molto diffusa e la IUCN la colloca tra le specie a rischio minimo."}
{"id": "3904772", "revid": "1355461", "url": "https://it.wikipedia.org/wiki?curid=3904772", "title": "Cornei", "text": "Cornei \u00e8 una frazione del comune italiano di Alpago (Italia), in provincia di Belluno.\n\u00c8 il centro pi\u00f9 popoloso dopo il capoluogo comunale. Si colloca all'inizio della val Turcana, alla confluenza del torrente Valturcana nel Tesa. \u00c8 attraversata dalla ex strada statale 422 dell'Alpago e del Cansiglio (oggi strada provinciale), la quale si innesta qualche chilometro oltre con la strada statale 51 di Alemagna.\nVariazioni.\nLa circoscrizione territoriale ha subito le seguenti modifiche: sino al 2016 appartenente al comune di Puos d'Alpago, in seguito al referendum del 23 febbraio 2016 \u00e8 confluito nel nuovo comune di Alpago (Italia)."}
{"id": "3904773", "revid": "287204", "url": "https://it.wikipedia.org/wiki?curid=3904773", "title": "2. Fu\u00dfball-Bundesliga 2007-2008", "text": "La 2. Fu\u00dfball-Bundesliga 2007-2008 \u00e8 stata la trentaquattresima edizione della 2. Fu\u00dfball-Bundesliga, la seconda serie del campionato tedesco di calcio. \u00c8 terminata con la promozione in Bundesliga del Borussia M\u00f6nchengladbach, che ha vinto il torneo, pi\u00f9 l'Hoffenheim e il Colonia.\nCapocannoniere del torneo \u00e8 stato Milivoje Novakovi\u010d del Colonia con 20 gol.\nSquadre partecipanti.\nLe 18 squadre partecipanti alla edizione 2007-2008"}
{"id": "3904774", "revid": "1149807", "url": "https://it.wikipedia.org/wiki?curid=3904774", "title": "Tamayura", "text": " \u00e8 una serie di quattro original anime video prodotta da Hal Film Maker e diretta da Jun'ichi Sat\u014d. Gli episodi sono stati pubblicati su due Blu-ray Disc e DVD fra novembre e dicembre 2010. Una serie televisiva anime di dodici episodi, intitolata \"Tamayura: Hitotose\", \u00e8 stata trasmessa in Giappone fra il ottobre ed il 19 dicembre 2011. Un adattamento manga della serie illustrato da Momo began \u00e8 stato serializzato da Mag Garden nell'ottobre 2010.\nTrama.\n\"Tamayura\" ruota intorno ad una ragazza di nome Fu Sawatari che si trasferisce a Takehara, Hiroshima per iniziare il suo primo anno di scuola. Il suo defunto padre era originario di Takehara, ma per lei \u00e8 la prima volta in citt\u00e0 dopo cinque anni. Fu adora la fotografia, una passione che ha ereditato dal padre, insieme alla sua fotocamera, una vecchia Rollei 35S. Ragazza piuttosto timida, Fu fa del suo meglio per farsi degli amici, spronata dalla sua amica d'infanzia Kaoru Hanawa. Far\u00e0 rapidamente amicizia con due altre ragazze, Maon Sakurada e Norie Okazaki.\nMedia.\nManga.\nUn adattamento manga illustrato da Momo \u00e8 stato serializzato online da Mag Garden dall'8 ottobre 2010 all'11 marzo 2011.\nAnime.\n\"Tamayura\" \u00e8 stato inizialmente prodotto come una serie OAV di quattro episodi da quindici minuti prodotta dalla Hal Film Maker e diretta da Jun'ichi Sat\u014d. Gli episodi sono stati pubblicati su due Blu-ray Disc (BD) e DVD il 26 novembre ed il 23 dicembre 2010. Gli episodi erano stati in precedenza trasmessi su AT-X fra il 6 settembre ed il 6 dicembre 2010. Una serie televisiva anime di dodici episodi basata sugli OVA ed intitolata \u00e8 stata trasmessa in Giappone fra il 3 ottobre ed il 19 dicembre 2011. La serie televisiva \u00e8 stata prodotta dalla TYO Animations e diretta da Jun'ichi Sat\u014d. LA serie \u00e8 stata poi pubblicata su sette BD/DVD fra il 21 dicembre 2011 ed il 27 giugno 2012. Il tredicesimo episodio di \"Tamayura: Hitotose\", che si svolge fra il quinto ed il sesto episodio five and six, sar\u00e0 pubblicato in forma di OVA sull'ultimo volume della serie."}
{"id": "3904776", "revid": "3115", "url": "https://it.wikipedia.org/wiki?curid=3904776", "title": "La capanna dello Zio Rock", "text": "La capanna dello Zio Rock \u00e8 una raccolta del cantante italiano Omar Pedrini, pubblicato nel 2010 dalla Carosello. L'album celebra il ventennale della carriera di Pedrini e oltre agli inediti \"Zio Rock\" e \"Il figlio del vento\" contiene alcuni brani della sua carriera solista risuonati per l'occasione nonch\u00e9 rivisitazioni di alcuni classici dei Timoria."}
{"id": "3904777", "revid": "1354930", "url": "https://it.wikipedia.org/wiki?curid=3904777", "title": "Tour de Rijke 2011", "text": "Il Tour de Rijke 2011, ventiduesima edizione della corsa e valida come evento dell'UCI Europe Tour 2011 categoria 1.1, si svolse il 5 giugno 2011 su un percorso di 199,6\u00a0km. Fu vinto dall'olandese Theo Bos che termin\u00f2 la gara in 4h39'57\", alla media di 42,865\u00a0km/h.\nAl traguardo 90 ciclisti portarono a termine il percorso."}
{"id": "3904781", "revid": "110157", "url": "https://it.wikipedia.org/wiki?curid=3904781", "title": "Surses", "text": "Surses (toponimo romancio) \u00e8 un comune svizzero di 2\u00a0356 abitanti del Canton Grigioni, nella regione Albula.\nStoria.\nIl comune di Surses \u00e8 stato istituito il 1\u00ba gennaio 2016 con la fusione dei comuni soppressi di Bivio, Cunter, Marmorera, Mulegns, Riom-Parsonz, Salouf, Savognin, Sur e Tinizong-Rona; capoluogo comunale \u00e8 Tinizong. Il comune di Riom-Parsonz era stato istituito nel 1979 con la fusione dei comuni soppressi di Parsonz e Riom, quello di Tinizong-Rona nel 1998 con la fusione dei comuni soppressi di Rona e Tinizong.\nGeografia antropica.\nFrazioni.\nLe frazioni di Surses sono:"}
{"id": "3904790", "revid": "6923", "url": "https://it.wikipedia.org/wiki?curid=3904790", "title": "Sei tu (Matia Bazar)", "text": "Sei tu \u00e8 il trentottesimo singolo dei Matia Bazar, reso disponibile per il download digitale il 15 febbraio 2012 dall'etichetta discografica Bazar Music di propriet\u00e0 del gruppo.\nIl brano.\nCon questa canzone il gruppo partecipa alla 62\u00aa edizione del Festival di Sanremo nella categoria \"Artisti\", ma non riesce ad accedere alla fase finale e viene eliminato dopo il duetto della quarta serata con Platinette.\nLa canzone viene inserita, insieme all'inedito \"Noi siamo il mondo\", nella Sanremo Edition dell'album \"Conseguenza logica\" () appositamente pubblicata in occasione della partecipazione al Festival 2012.\nIl brano raggiunge la posizione 46 nella Top Singoli.\nDurante un'intervista Silvia Mezzanotte ha spiegato che si tratta di \"una canzone sulla psicologia femminile\"."}
{"id": "3904793", "revid": "1632387", "url": "https://it.wikipedia.org/wiki?curid=3904793", "title": "Despise the Sun", "text": "Despise the Sun \u00e8 il secondo EP del gruppo musicale statunitense Suffocation. Fu pubblicato nel 1998 dalla Vulture Records ed il 30 aprile 2002 Relapse Records, entrambe negli Stati Uniti. Nel 2006 fu distribuito in Italia in formato vinile di colore giallo."}
{"id": "3904813", "revid": "1543377", "url": "https://it.wikipedia.org/wiki?curid=3904813", "title": "World Cyber Games 2011", "text": "I World Cyber Games 2011 si sono svolti a Pusan, Corea del Sud, dall'8 dicembre all'11 dicembre"}
{"id": "3904814", "revid": "2184720", "url": "https://it.wikipedia.org/wiki?curid=3904814", "title": "E tu lo chiami Dio", "text": "E tu lo chiami Dio \u00e8 un brano musicale del cantautore italiano Eugenio Finardi, scritto da Roberta Di Lorenzo, e pubblicato come singolo il 15 febbraio 2012 dall'etichetta discografica Edel Italia. Il brano \u00e8 stato incluso nell'album di Finardi \"Sessanta\".\nIl brano ha partecipato al Sessantaduesimo Festival della Canzone Italiana di Sanremo e si \u00e8 classificato 10\u00ba. La sua partecipazione al Festival \u00e8 stata annunciata il 15 gennaio 2012.\nIl brano.\nIn un'intervista, Eugenio Finardi, parlando del brano \"E tu lo chiami Dio\", ha spiegato:\nOriginariamente \"E tu lo chiami Dio\" doveva essere interpretato dalla sua autrice Roberta Di Lorenzo nella categoria giovani, mentre Finardi avrebbe operato soltanto come produttore. \u00c8 stato lo stesso Gianni Morandi, conduttore ed organizzatore del Festival a chiedere e convincere Eugenio Finardi a partecipare al Festival in qualit\u00e0 di cantante.\nL'autrice ha poi inciso una sua personale versione del brano inclusa nel suo secondo album, intitolato come un verso del brano, \"Su questo piano che si chiama terra\"."}
{"id": "3904817", "revid": "1442080", "url": "https://it.wikipedia.org/wiki?curid=3904817", "title": "ABN AMRO World Tennis Tournament 2011 - Singolare in carrozzina", "text": "St\u00e9phane Houdet era il detentore del titolo, ma ha perso in finale contro Ronald Vink 7\u20135, 6\u20131."}
{"id": "3904818", "revid": "102180735", "url": "https://it.wikipedia.org/wiki?curid=3904818", "title": "Christopher Aikman", "text": "Ha lavorato tra il 1968 e il 1997 all'Osservatorio astrofisico Dominion di Saanich nella Columbia Britannica.\nNei primi anni della carriera si \u00e8 dedicato allo studio spettrografico delle stelle peculiari. Tra il 1991 e il 1997 ha diretto un programma di ricerca asteroidale con lo storico telescopio costruito da John Stanley Plaskett.\n\u00c8 stato il rappresentante canadese nella fondazione del progetto Spaceguard.\nIl Minor Planet Center gli accredita la scoperta di quattro asteroidi, effettuate tra il 1994 e il 1998."}
{"id": "3904819", "revid": "1629429", "url": "https://it.wikipedia.org/wiki?curid=3904819", "title": "ABN AMRO World Tennis Tournament 2011 - Doppio in carrozzina", "text": "Robin Ammerlaan e St\u00e9phane Houdet hanno vinto il torneo."}
{"id": "3904821", "revid": "729019", "url": "https://it.wikipedia.org/wiki?curid=3904821", "title": "Calcio ai Giochi della XXV Olimpiade - Qualificazioni", "text": "Le qualificazioni al torneo di calcio alla XXV Olimpiade furono disputate da 128 squadre (33 europee, 10 sudamericane, 20 nord e centroamericane, 32 africane, 29 asiatiche e 4 oceaniche).\nLa era qualificata automaticamente al torneo in quanto nazione ospitante. Ad essa, si sarebbero aggiunte 4 squadre dall'Europa, 2 dal Sud America, 2 dal Nord/Centro America, 3 dall'Africa e 3 dall'Asia. Inoltre la vincente del girone oceanico e la quinta classificata europea disputarono uno spareggio per determinare la sedicesima squadra che doveva partecipare all'Olimpiade.\nRisultati.\nSpareggi intercontinentali.\n\"Si qualifica all'Olimpiade l' (3-3, si qualifica per la regola dei gol fuori casa).\""}
{"id": "3904824", "revid": "118360534", "url": "https://it.wikipedia.org/wiki?curid=3904824", "title": "Fascia (anatomia)", "text": "Una fascia, in anatomia, \u00e8 uno strato di tessuto fibroso. Una fascia \u00e8 una struttura di tessuto connettivo che ricopre i muscoli, gruppi di muscoli, vasi sanguigni e nervi, unendo alcune strutture, mentre permette ad altre di scivolare delicatamente una sull'altra.(\u00e8 una banda o un foglio di tessuto connettivo, principalmente collagene, sotto la pelle che si attacca, stabilizza, racchiude e separa i muscoli e altri organi interni.) La fascia \u00e8 classificata per strato, come \"fascia superficiale\", \"fascia profonda\" e \"fascia viscerale\" o \"parietale\", o per la sua funzione e posizione anatomica.\nVari tipi di fascia sono costituiti da strati distinti, a seconda delle loro funzioni e della loro localizzazione anatomica: fasce superficiali, fasce profonde e sottosierose (o viscerali) si estendono ininterrottamente dalla testa alla punta delle dita del piede.\nCaratteristiche.\nCos\u00ec come i legamenti, le aponeurosi e i tendini, le fasce sono pi\u00f9 o meno densi o areolari tessuti connettivi, contenenti fasci ravvicinati di fibre di collagene ondulate, orientate parallelamente alla direzione di trazione. Le fasce sono quindi strutture flessibili in grado di resistere a grandi forze unidirezionali di tensione fino a quando il disegno ondulato delle fibre non viene raddrizzato dalla forza di trazione. Queste fibre di collagene sono prodotte dai fibroblasti che si trovano all'interno della fascia.\nLe fasce sono simili ai legamenti ed ai tendini in quanto sono tutti fatti di collagene, ma i legamenti uniscono un osso ad un altro, i tendini uniscono il muscolo all'osso e le fasce collegano i muscoli fra di loro.\nL'osteopatia afferma che questo tessuto molle pu\u00f2 essere limitato a causa di una patologia psicogena, se si verifica un uso eccessivo, un trauma, agenti infettivi o inattivit\u00e0, che spesso provocano dolore, tensione muscolare e conseguente riduzione del flusso sanguigno.\nDefinizione.\nEsistono delle controversie su quali strutture debbono essere considerate \"fascia\" e su come le fasce devono essere classificate. I due sistemi pi\u00f9 comuni sono:\nFascia superficiale\nLa fascia superficiale \u00e8 lo strato pi\u00f9 basso della pelle in quasi tutte le regioni del corpo, che si fonde con lo strato del derma reticolare. \u00c8 presente sul viso, sopra la parte superiore dello sternocleidomastoideo, sulla nuca e sullo sterno. [5] \u00c8 costituita principalmente da tessuto connettivo lasso (adiposo e areolare) ed \u00e8 lo strato che determina principalmente la forma di un corpo. [Citazione necessaria] Oltre alla sua presenza sottocutanea, la fascia superficiale circonda organi e ghiandole, fasci neurovascolari e si trova in molte altre posizioni in cui riempie lo spazio altrimenti non occupato. Serve come mezzo di conservazione di grassi e acqua; come passaggio per linfa, nervi e vasi sanguigni; e come imbottitura protettiva per attutire e isolare.\nLa fascia superficiale \u00e8 presente, ma non contiene grasso, nella palpebra, nell'orecchio, nello scroto, nel pene e nel clitoride.\nA causa delle sue propriet\u00e0 viscoelastiche, la fascia superficiale pu\u00f2 allungarsi per adattarsi alla deposizione di adiposo che accompagna sia l'aumento di peso ordinario che quello prenatale. Dopo la gravidanza e la perdita di peso, la fascia superficiale ritorna lentamente al suo livello originale di tensione.\nFascia viscerale\nLa fascia viscerale (detta anche fascia subserous) sospende gli organi all'interno delle loro cavit\u00e0 e li avvolge in strati di membrane del tessuto connettivo. Ciascuno degli organi \u00e8 coperto da un doppio strato di fascia; questi strati sono separati da una sottile membrana sierosa.\n\u2022 La parete pi\u00f9 esterna dell'organo \u00e8 nota come strato parietale\n\u2022 La pelle dell'organo \u00e8 nota come strato viscerale. Gli organi hanno nomi specifici per la loro fascia viscerale. Nel cervello, sono conosciuti come meningi; nel cuore sono conosciuti come pericardio; nei polmoni, sono noti come pleura; e nell'addome, sono conosciuti come peritoneo.\nLa fascia viscerale \u00e8 meno estensibile della fascia superficiale. A causa del suo ruolo sospensivo degli organi, deve mantenere il suo tono piuttosto costantemente. Se \u00e8 troppo rilassata, contribuisce al prolasso degli organi, tuttavia se \u00e8 ipertonico, limita la corretta motilit\u00e0 degli organi.\nFascia profonda\nArticolo principale: fascia profonda\nLa fascia profonda \u00e8 uno strato di tessuto connettivo fibroso denso che circonda i singoli muscoli e divide anche i gruppi di muscoli in compartimenti fasciali. Questa fascia ha un'alta densit\u00e0 di fibra di elastina che determina la sua estensibilit\u00e0 o resilienza. La fascia profonda era originariamente considerata essenzialmente avascolare. Tuttavia, indagini pi\u00f9 recenti hanno confermato una ricca presenza di vasi sanguigni sottili. La fascia profonda \u00e8 anche ampiamente fornita di recettori sensoriali. Esempi di fascia profonda sono la fascia lata, la fascia cruris, la fascia brachiale, la fascia plantare, la fascia toraco-lombare e la fascia di Buck.\nFunzioni.\nLe fasce sono normalmente pensate come strutture passive che trasmettono la tensione meccanica generata dalle attivit\u00e0 muscolari o forze esterne in tutto il corpo.\nAlcune ricerche suggeriscono che la fascia sia in grado di contrarsi in modo indipendente, e quindi influisca attivamente sulle dinamiche muscolari.\nLa funzione delle fasce muscolari \u00e8 di ridurre l'attrito per minimizzare la riduzione della forza muscolare. In tal modo, le fasce:\nLe fasce erano tradizionalmente pensate come strutture passive che trasmettono tensioni meccaniche generate da attivit\u00e0 muscolari o forze esterne in tutto il corpo. Una funzione importante della fascia muscolare \u00e8 quella di ridurre l'attrito della forza muscolare. Nel fare ci\u00f2, le fasce forniscono un supporto avvolgente e mobile per i nervi e i vasi sanguigni mentre passano attraverso e tra i muscoli. I tessuti fasciali sono spesso innervati dalle terminazioni nervose sensoriali. Questi includono nervi mielinizzati e non mielinizzati. Sulla base di ci\u00f2 \u00e8 stata postulata una funzione propriocettiva, nocicettiva e interacettiva della fascia. I tessuti fasciali - in particolare quelli con propriet\u00e0 tendinee o aponeurotiche - sono anche in grado di immagazzinare e rilasciare energia potenziale elastica.\nSignificato clinico \nLa fascia diventa importante clinicamente quando perde rigidit\u00e0, diventa troppo rigida o ha una ridotta capacit\u00e0 di taglio. Quando la fascite infiammatoria o il trauma causano fibrosi e aderenze, il tessuto fasciale non riesce a differenziare efficacemente le strutture adiacenti. Ci\u00f2 pu\u00f2 accadere dopo un intervento chirurgico in cui la fascia \u00e8 stata incisa e la guarigione include una cicatrice che attraversa le strutture circostanti.\nScomparti anatomici\nArticolo principale: compartimento fasciale\nUn compartimento fasciale \u00e8 una sezione all'interno del corpo che contiene muscoli e nervi ed \u00e8 circondata da una fascia. Nel corpo umano, gli arti possono essere divisi ciascuno in due segmenti - l'arto superiore pu\u00f2 essere diviso nel braccio e nell'avambraccio e negli scomparti sezionali di entrambi questi - gli scomparti fasciali del braccio e gli scomparti fasciali dell'avambraccio contengono un compartimento anteriore e uno posteriore. Allo stesso modo, gli arti inferiori possono essere divisi in due segmenti: la gamba e la coscia e questi contengono gli scomparti fasciali della gamba e gli scomparti fasciali della coscia.\nUna fasciotomia pu\u00f2 essere utilizzata per alleviare la sindrome compartimentale a causa dell'alta pressione all'interno di un compartimento fasciale.\nTrattamento.\nRilascio miofasciale\n\"Per il concetto di medicina non alternativa, vedere Trigger point miofasciale. (EN)\"\nIl rilascio miofasciale \u00e8 una terapia di medica alternativa utile per trattare l'immobilit\u00e0 e il dolore dei muscoli scheletrici tramite il rilassamento dei muscoli contratti, migliorando la circolazione sanguigna, il trasporto dell\u2019ossigeno, il linfodrenaggio e stimolando il riflesso di stiramento nei muscoli.\nL'uso del rilascio miofasciale come trattamento non \u00e8 supportato da buone prove; in sostituzione al trattamento convenzionale per il cancro rischia di causare danni.\nEfficacia \nL'American Cancer Society afferma che \"esistono poche prove scientifiche disponibili a supporto delle affermazioni dei sostenitori secondo cui il rilascio miofasciale allevi il dolore o ripristini la flessibilit\u00e0\" e mette in guardia dall'utilizzarlo come sostituto del trattamento convenzionale contro il cancro. La scarsa qualit\u00e0 della ricerca sull'uso del rilascio miofasciale per condizioni ortopediche preclude qualsiasi conclusione sulla sua utilit\u00e0 a questo scopo.\nNel 2011, la Advertising Standards Authority del Regno Unito ha accolto una denuncia relativa alle dichiarazioni di efficacia pubblicate in un opuscolo pubblicitario prodotto dal servizio sanitario di Rilascio Miofasciale del Regno Unito. Il Consiglio ASA ha stabilito che i materiali presentati dal Myofascial Release UK a sostegno delle affermazioni fatte nella loro pubblicit\u00e0 erano inadeguate per stabilire un \"corpus di solide prove scientifiche\" a sostegno della gamma di affermazioni di Myofascial Release UK. Inoltre, l'ASA ha stabilito che l'annuncio violava le norme pubblicitarie introducendo il rischio che i lettori potessero essere scoraggiati dal cercare altri trattamenti medici essenziali.\nLe recensioni pubblicate nel 2013 e nel 2015 che valutano le prove dell'efficacia del rilascio miofasciale, hanno riscontrato che gli studi clinici condotti variavano in termini di qualit\u00e0, tecnica, misurazione degli esiti e avevano esiti contrastanti; la revisione del 2015 ha osservato: \"\u00e8 ora che le prove scientifiche sul rilascio miofasciale ne supportino l'uso clinico\" Un'altra recensione ha concluso che l'uso di foam rollers o di un massaggiatore a rulli per il rilascio auto-miofasciale, prima o dopo l'esercizio, sembri essere utile per quanto riguarda la gamma di movimento e l\u2019indolenzimento, ma i tempi e la durata ottimali dell'uso richiedono ulteriori studi.\nStoria\nL'approccio fu promulgato come concetto di medicina alternativa da Andrew Taylor Still, inventore dell'osteopatia e dai suoi primi studenti. In particolare, l\u2019espressione \"rilascio miofasciale\" fu coniata negli anni '60 da Robert Ward, un osteopata che studi\u00f2 con Ida Rolf, il creatore di Rolfing. Ward, insieme al fisioterapista John Barnes, sono considerati i due fondatori principali del Rilascio Miofasciale."}
{"id": "3904825", "revid": "1543377", "url": "https://it.wikipedia.org/wiki?curid=3904825", "title": "World Cyber Games 2010", "text": "I World Cyber Games 2010 si sono svolti a Los Angeles, USA, dal 30 settembre al 3 ottobre 2010. L'evento ospitava 450 giocatori da 58 Paesi, con un premio di pi\u00f9 di 250.000$."}
{"id": "3904834", "revid": "1442080", "url": "https://it.wikipedia.org/wiki?curid=3904834", "title": "Orange Warsaw Open 2000 - Doppio", "text": "Il doppio del torneo di tennis Orange Warsaw Open 2000, facente parte del WTA Tour 2000, ha avuto come vincitrici Virginia Ruano Pascual e Paola Su\u00e1rez che hanno battuto in finale \u00c5sa Svensson e Rita Grande 7-5, 6\u20131."}
{"id": "3904835", "revid": "136198", "url": "https://it.wikipedia.org/wiki?curid=3904835", "title": "Mart\u00edn Iv\u00e1n Bravo", "text": ""}
{"id": "3904836", "revid": "287204", "url": "https://it.wikipedia.org/wiki?curid=3904836", "title": "Martin Bravo", "text": ""}
{"id": "3904837", "revid": "1543377", "url": "https://it.wikipedia.org/wiki?curid=3904837", "title": "World Cyber Games 2009", "text": "I World Cyber Games 2009 si sono svolti a Chengdu, Cina dall'11 novembre al 15 novembre 2009. L'evento ha ospitato oltre 600 giocatori da 70 Paesi. Il monte premi totale era intorno ai 500.000$."}
{"id": "3904838", "revid": "287204", "url": "https://it.wikipedia.org/wiki?curid=3904838", "title": "10593 Susannesandra", "text": "10593 Susannesandra \u00e8 un asteroide della fascia principale. Scoperto nel 1996, presenta un'orbita caratterizzata da un semiasse maggiore pari a 3,1252019\u00a0UA e da un'eccentricit\u00e0 di 0,2066595, inclinata di 2,13709\u00b0 rispetto all'eclittica.\nL'asteroide \u00e8 dedicato alla moglie dello scopritore, Susanne Sandness."}
{"id": "3904842", "revid": "599013", "url": "https://it.wikipedia.org/wiki?curid=3904842", "title": "French Community Championships 2000 - Doppio", "text": "Il doppio del torneo di tennis French Community Championships 2000, facente parte del WTA Tour 2000, ha avuto come vincitrici Giulia Casoni e Iroda Tulyaganova che hanno battuto in finale Catherine Barclay-Reitz e Eva Dyrberg 2-6, 6-4, 6-4."}
{"id": "3904843", "revid": "1467122", "url": "https://it.wikipedia.org/wiki?curid=3904843", "title": "Per Elisa (telenovela)", "text": "Per Elisa (\"Tu mundo y el mio\") \u00e8 una telenovela argentina del 1987, scritta da Delia Fiallo e prodotta da Crustel S.A., in cui figurano come protagonisti, tra gli altri, gli attori Nohely Arteaga e Daniel Guerrero. \u00c8 stata trasmessa in prima visione dalla rete televisiva argentina Canal 11 oggi Telefe dal 20 aprile 1987 al 15 gennaio 1988 alle ore 13:00. In Italia \u00e8 andata in onda su Rete 4, tutti i giorni alle ore 10:00, dal 21 gennaio al 12 settembre 1991.\nTrama.\nElisa Quintana vive in un quartiere povero con la nonna Josephine ed i fratelli Ornella ed Enzo: la famiglia \u00e8 caduta in disgrazia dopo la morte dei genitori, Elisa \u00e8 l'unica ad aver accettato la nuova situazione economica e manda avanti la famiglia con lavori saltuari; al contrario, Ornella ed Enzo sono disposti a tutto pur di tornare a vivere nel lusso mentre Josephine vive rimpiangendo il gran mondo e pretende di essere ancora servita e riverita. L'anziana malsopporta la rassegnazione di Elisa a cui preferisce di gran lunga Ornella. \nElisa viene assunta in casa dei coniugi Aguirre per impartire lezioni private alla figlia minore, Adriana; la sua semplicit\u00e0 e spontaneit\u00e0 conquistano il cuore di tutta la famiglia e Giancarlo, il figlio maggiore, si innamora perdutamente di lei a dispetto della sua indole di playboy incallito; decide cos\u00ec di lasciare la fidanzata, Marzia, per sposare Elisa.\nOrnella conosce Francesco, il padre di Giancarlo, e sapendolo facoltoso decide di sedurlo per farsi sposare. Dinnanzi ad una donna giovane, attraente e piena di vita, l'uomo perde letteralmente la testa tanto da arrivare a trascurare la famiglia.\nMarzia ingaggia un investigatore privato perch\u00e9 pedini Francesco e scopra l\u2019appartamento in cui egli incontra la sua amante; raggiunto lo scopo, rivela a Giancarlo l\u2019indirizzo e l\u2019orario in cui avrebbe potuto coglierli in flagrante.\nFervono i preparativi per le nozze di Elisa e Giancarlo mentre Ornella racconta alla sorella che l\u2019uomo con il quale ha una relazione \u00e8 proprio suo futuro suocero. Elisa decide di parlare con Francesco per convincerlo a lasciare Ornella e a riconciliarsi con sua moglie Jolanda; proprio in quell'istante giunge Giancarlo che, vedendo Elisa assieme a Francesco, la crede l'amante del padre.\nGiancarlo, indignato, rompe il fidanzamento. Giorni dopo si presenta ubriaco a casa di Elisa e, accecato dal rancore e dalla gelosia, la violenta; resosi per\u00f2 conto della verginit\u00e0 della ragazza le chiede perdono, sinceramente mortificato, ma Elisa lo caccia e decide di non vederlo mai pi\u00f9. \nOrnella e Francesco si trasferiscono in una casa grande e lussuosa e la ragazza porta con s\u00e9 Josephine: l\u2019anziana, gi\u00e0 in cattive condizioni di salute, finisce per essere trascurata e giorni dopo viene trovata morta dalla cameriera. L\u2019evento getta familiari ed amici in un'amara tristezza ma quella che sembra soffrire maggiormente \u00e8 proprio Elisa, malgrado la nonna fosse stata tutt'altro che amorevole nei suoi confronti.\nIn seguito Elisa scopre di essere in stato interessante e, non volendo che n\u00e9 Giancarlo n\u00e9 chiunque altro membro della sua famiglia lo venga a sapere, cambia dimora e trova lavoro presso l\u2019ospedale il cui medico primario aveva curato Enzo in seguito a un incidente stradale. \nGiancarlo, non avendo pi\u00f9 notizie di Elisa e, rassegnatosi all'idea di doverla dimenticare, propone a Marzia di sposarlo.\nLa notizia della gravidanza di Elisa poco a poco comincia a diffondersi sino a giungere alle orecchie di Francesco che, ormai pentito dei suoi errori e insoddisfatto della vita con Ornella, vuole raccontare tutta la verit\u00e0 al figlio, in procinto di sposarsi con una donna che non ama ma, durante una discussione con Marzia, ha un infarto. Le sue condizioni, inizialmente critiche, per fortuna migliorano progressivamente. \nMarzia, che era venuta a sapere della gravidanza di Elisa ormai da diverso tempo, aveva taciuto il fatto a Giancarlo per il timore di essere piantata in asso.\nQuando arriva il giorno delle nozze tra Giancarlo e Marzia, Francesco finalmente riesce a rivelare al figlio la gravidanza di Elisa. Il giovane pertanto apprende che Marzia era al corrente della verit\u00e0 che le aveva taciuto e non ha che parole di disprezzo per la donna, per la quale sente di provare solo una gran pena. Quindi non perde tempo per andare a cercare Elisa.\nNel frattempo Ornella \u00e8 continuamente ricattata da un altro suo amante, un uomo che aveva conosciuto durante un viaggio con Francesco e che vuole spillarle del denaro. Mentre i due viaggiano assieme in un auto hanno un grave incidente in seguito a cui lui muore sul colpo mentre lei viene trasferita in ospedale ove spira poche ore pi\u00f9 tardi tra le braccia della sorella, non prima per\u00f2 di averle chiesto perdono di tutto.\nL\u2019evento riavvicina Francesco alla moglie Jolanda che, malgrado tutte le umiliazioni e i torti subiti dal marito, si riconcilia con lui per ricominciare da capo una nuova vita.\nIn seguito Elisa, da sempre innamorata solo e unicamente di Giancarlo, gli concede il suo perdono e i due possono finalmente sposarsi."}
{"id": "3904845", "revid": "1442080", "url": "https://it.wikipedia.org/wiki?curid=3904845", "title": "Bank of the West Classic 2000 - Doppio", "text": "Il doppio del torneo di tennis Bank of the West Classic 2000, facente parte del WTA Tour 2000, ha avuto come vincitrici Chanda Rubin e Sandrine Testud che hanno battuto in finale Cara Black e Amy Frazier 6\u20134, 6\u20134."}
{"id": "3904848", "revid": "124811503", "url": "https://it.wikipedia.org/wiki?curid=3904848", "title": "Alessandro Casillo", "text": "Nel 2012 ha vinto la sessantaduesima edizione del Festival di Sanremo nella categoria \"Giovani,\" con il brano \"\u00c8 vero (che ci sei)\".\nBiografia.\nNasce ad Assago, da genitori campani , vive a Buccinasco. Nel 2010, all'et\u00e0 di 14 anni partecipa al programma televiso \"Io canto\" nella seconda edizione condotto da Gerry Scotti. Durante il programma entra a far parte del gruppo Gimme Five, boy band della trasmissione, ed emerge poi come solista.\nIl 31 maggio 2011 \u00e8 uscito il suo primo EP intitolato \"Raccontami chi sei\" e pubblicato dalla RTI Music. L'EP contiene cinque brani scritti dai fratelli Matteo, Emiliano e Maurizio Bassi. Uno dei brani dell'EP era stato presentato in anteprima il 28 maggio ai \"Wind Music Awards\" dove Casillo era stato premiato con una targa di partecipazione.\nNel 2011 partecipa alla terza edizione di \"Io canto\", vincendo sette puntate su dieci come solista ed una con la boyband. A questa edizione si classifica secondo e ottiene il premio della fondazione Mike Bongiorno Bravo Bravissimo.\n\u00c8 stato il vincitore del Festival di Sanremo 2012 nella sezione \"Giovani\" (quell'anno chiamata \"Sanremo Social\") con il brano \"\u00c8 vero (che ci sei)\". Al momento della premiazione, il quindicenne Casillo non \u00e8 potuto salire sul palco in quanto dopo la mezzanotte, secondo il Decreto Legislativo (Dlgs) 4 agosto 1999 n. 345, i minorenni non possono lavorare in televisione. Ha ricevuto quindi il premio il giorno successivo, durante la finale.\nIl 15 febbraio 2012 \u00e8 stato pubblicato il suo album di debutto \"\u00c8 vero\", contenente nove brani inediti ed una cover di \"Tarzan Boy\" dei Baltimora.\nIl 5 maggio 2012 partecipa all'evento TRL Awards 2012 a Firenze. Durante l'estate 2012 inizia a girare per l'Italia facendo i suoi mini-live. Ha inoltre fatto da opening act ad un concerto di Noemi del \"RossoNoemi tour\".\nNel dicembre del 2012 esce il suo nuovo singolo \"Si lo so\". Nello stesso mese ci sono due concerti, uno a Milano e l'altro a Roma, chiamati Christmas Party.\nNel 2013 partecipa nella categoria \"Giovani\" al Summer Festival con il brano \"Io scelgo te\", ma non riesce a vincere.\nPartecipa come ospite alla quarta edizione di \"Io Canto\", in cui presenta il suo nuovo singolo \"Niente da perdere\", che anticipa l'uscita del suo nuovo album.\nNel gennaio del 2014 esce il suo nuovo album \"#Ale\" che debutta alla posizione numero 2 della classifica italiana. Alessandro Casillo nel 2014, partecipa a \"Next Generation 2.0\", questo premio speciale, volto a premiare una nuova voce della musica italiana, \u00e8 stato deciso attraverso una votazione online, da cui prima sono stati selezionati tre artisti che si sono esibiti sul palco dei \"Music Awards\". Il risultato delle votazioni \u00e8 stato comunicato sul profilo Facebook dell'evento il 29 maggio 2014. Il cantante si piazza al 2\u00ba posto della classifica finale. Il 26 giugno esce a sorpresa il nuovo video del singolo \"Fuoco nell'Antartide\", brano con cui partecipa tra i big al Summer Festival 2014.\nDopo diversi anni di assenza dalle scene, il 1\u00ba giugno 2018 pubblica il singolo \"Ancora qui\" e nello stesso anno partecipa alla diciottesima edizione di Amici di Maria De Filippi, ritirandosi a poche settimane dall'inizio del serale.\nIl 14 maggio 2019 pubblica il suo nuovo singolo \"Hasta Luego\", primo estratto del nuovo album, scritto da Francesco Catitti, Marco Canigiula, Marco Di Martino, Francesco Sponta e lo stesso Alessandro. Il 17 maggio 2019 \u00e8 uscito il suo terzo album XVII.\nIn seguito, il 5 Novembre 2019 ha pubblicato \"L'et\u00e0 dalla mia parte\", racconto autobiografico della sua vita, partendo dai suoi esordi di Io Canto e San Remo Giovani, fino ad arrivare ai giorni nostri.\nAd Ottobre 2021 pubblica il nuovo singolo Eclissi.\nDa Dicembre 2021 cambia nome d'arte diventando ARCO."}
{"id": "3904852", "revid": "599013", "url": "https://it.wikipedia.org/wiki?curid=3904852", "title": "Ken Flach", "text": "Carriera.\nTennista specializzato nel doppio, in questa specialit\u00e0 ha raggiunto ben sei finali nei tornei del Grande Slam, quattro agli US Open e due a Wimbledon. Di queste perde solo gli US Open 1987 e 1989.\nLa prima finale la raggiunge agli US Open 1985 insieme al connazionale Robert Seguso ed hanno la meglio sul team francese formato da Henri Leconte e Yannick Noah per 65\u20137, 7\u201361, 7\u201366, 6\u20130.\nNel 1987 arriva la prima finale a Wimbledon dove, sempre assieme a Seguso, superano gli spagnoli Sergio Casal e Emilio S\u00e1nchez Vicario in cinque set. Pochi mesi dopo agli US Open arriva la prima finale dello Slam persa, per mano di Stefan Edberg e Anders J\u00e4rryd.\nA Wimbledon 1988 riescono a difendere il titolo dell'anno precedente sconfiggendo in finale John Fitzgerald e Anders J\u00e4rryd, nella stessa stagione la coppia Flach-Seguso partecipa alle Olimpiadi di Seul. Raggiungono la finale dove superano la coppia spagnola e testa di serie numero due formata da Sergio Casal ed Emilio S\u00e1nchez in un match conclusosi solo al quinto set per 9-7, riescono cos\u00ec a conquistare la medaglia d'oro.\nNel 1989 arrivano in finale agli US Open ma vengono sconfitti da John McEnroe e Mark Woodforde, Flach si ripresenta a New York quattro anni dopo insieme a Rick Leach e ottiene il suo quarto ed ultimo titolo nel doppio maschile.\nChiude la carriera con trentaquattro titoli vinti nel doppio e la testa della classifica raggiunta per la prima volta nell'ottobre 1985 e mantenuta per quattro settimane.\nHa conquistato due titoli del Grande Slam anche nel doppio misto, entrambi nel 1986 (all'Open di Francia e poi a Wimbledon) insieme a Kathy Jordan.\nKen Flach \u00e8 morto nel marzo 2018 per le complicazioni di una polmonite. Era sposato con una truccatrice."}
{"id": "3904861", "revid": "767487", "url": "https://it.wikipedia.org/wiki?curid=3904861", "title": "Cooked on Phonics", "text": "Cooked on Phonics \u00e8 l'unico album in studio del gruppo musicale canadese Punky Br\u00fcster, pubblicato il 19 marzo 1996 dalla HevyDevy Records.\nDescrizione.\nSi tratta di un concept album parodia metal/punk rock ideato da Devin Townsend e che narra la storia di un gruppo death metal fittizio della Polonia chiamato Cryptic Coroner che vende il proprio sound e l'aspetto \"metal\" per diventare una band punk rock commerciale chiamata Punky Br\u00fcster (il nome della band \u00e8 un gioco di parole del titolo della serie televisiva statunitense degli anni ottanta \"Punky Brewster\").\nFormazione.\nOgni membro del progetto \u00e8 accreditato sotto due alias, il primo come membro dei Punky Br\u00fcster e il secondo come membro dei Cryptic Coroner."}
{"id": "3904862", "revid": "729019", "url": "https://it.wikipedia.org/wiki?curid=3904862", "title": "Ferdinando Bonazzi (aviatore)", "text": "Biografia.\nNacque a Reggio Emilia il 4 marzo 1886. Dopo un primo periodo di studi nella sua citt\u00e0 natale, decise di arruolarsi nel Regio Esercito. Assegnato all'arma di fanteria venne inviato in Libia dove, nel corso della guerra italo-turca, prese parte alla battaglia di Ettangi.\nAl termine del conflitto fu rimpatriato e chiese di conseguire il brevetto di pilota per andare a far parte del primo nucleo di piloti dell'aviazione militare italiana, il Corpo Aeronautico Militare. Nel 1914 fu promosso tenente, assegnato alla 12\u00aa Squadriglia da ricognizione e combattimento con sede a Verona che poi si mobilit\u00f2 il 6 giugno 1915 spostandosi ad Asiago.\nIl 15 luglio assunse il comand\u00f2 della 12\u00aa, e da dicembre dello stesso anno della 1\u00aa Squadriglia da ricognizione e combattimento.\nNel frattempo la situazione politica internazionale si era complicata. A seguito dell'assassinio dell'arciduca Francesco Ferdinando del 28 giugno 1914 l'Impero austro-ungarico dichiar\u00f2 guerra al Regno di Serbia, preludio all'inizio della prima guerra mondiale. Dopo un primo periodo di neutralit\u00e0 il Regno d'Italia decise di schierarsi a fianco delle tre grandi potenze della Triplice Intesa ed entr\u00f2 ufficialmente nel conflitto il 24 maggio 1915.\nDall'aprile 1916 divenne comandante della 31\u00aa Squadriglia e nell'ottobre successivo fu promosso maggiore assumendo il comando del IV Gruppo (da bombardamento) Caproni operando sul fronte italiano e volando per tutto il mese di novembre 1917 con la 1\u00aa Squadriglia Caproni guidando ogni missione. Durante il conflitto si distinse per alcune azioni sui cieli del monte Grappa e per un'impresa che gli varr\u00e0 una decorazione conferitagli da Leopoldo III del Belgio. In occasione della ritirata italiana, causata dall'esito negativo della battaglia di Caporetto, riusc\u00ec con il suo gruppo di volo a spostare tutti i velivoli basati sul campo d'aviazione di Pordenone raggiungendo Padova. Ci\u00f2 gli valse la concessione di una Medaglia d'oro assegnatagli dall'allora Re del Belgio Alberto I.\nIn seguito fu assegnato alla neo-costituita 87\u00aa Squadriglia Aeroplani che chiese subito fosse trasferita sul un nuovo campo di aviazione creato di San Pelagio Qui conobbe ed ebbe modo di stingere amicizia con Gabriele D'Annunzio, pianificando con lui ed il gruppo lo storico volo su Vienna.\nSopravvissuto alle vicende belliche, mor\u00ec a Padova conflitto terminato il 21 febbraio 1919, durante un volo di collaudo nei dintorni del campo di aviazione di San Pelagio.\nRiconoscimenti.\nGli venne inizialmente dedicato il Campo di volo di Campoformido, che fu poi dedicato a Luigi Gabelli.\nAlla sua memoria, nel 1939, all'atto dell'inaugurazione del campo di volo in erba precedentemente creato per provare i velivoli delle adiacenti Officine Reggiane, venne intitolato l'aeroporto di Reggio Emilia."}
{"id": "3904866", "revid": "827882", "url": "https://it.wikipedia.org/wiki?curid=3904866", "title": "Per Elisa (disambigua)", "text": ""}
{"id": "3904868", "revid": "28592", "url": "https://it.wikipedia.org/wiki?curid=3904868", "title": "Valvarino", "text": ""}
{"id": "3904869", "revid": "481666", "url": "https://it.wikipedia.org/wiki?curid=3904869", "title": "Laura La Plante", "text": "Biografia.\nNata nel Missouri nel 1904 con il nome Laura LaPlant, esord\u00ec nel cinema quindicenne, recitando in \"The Great Gamble\", un film d'avventura a episodi dove, per\u00f2, il suo nome non appare nei titoli. Gi\u00e0 dall'anno seguente, il 1920, cominci\u00f2 a interpretare personaggi di qualche rilievo. Lavor\u00f2 a fianco di Tom Mix, e nel 1923 venne inserita tra le tredici nuove promesse del cinema, vincitrici del concorso WAMPAS Baby Stars.\nGir\u00f2 gran parte dei suoi film tra il 1921 e il 1930 per l'Universal Pictures. In quel periodo fu la diva pi\u00f9 popolare dello studio. Una delle pellicole ancora esistenti dell'epoca \u00e8 \"Smouldering Fires\", un film del 1925 in cui recita a fianco di Pauline Frederick, ma il film pi\u00f9 conosciuto al giorno d'oggi resta \"Il castello degli spettri\", diretto da Paul Leni nel 1927, un classico del cinema muto.\nCon l'avvento del sonoro, l'arrivo di una nuova schiera di promettenti attrici non le permise di consolidare la propria carriera; si ritir\u00f2 dalle scene nel 1935, partecipando in seguito solo a due ulteriori film, \"La mamma non torna pi\u00f9\" (1947) e \"Spring Reunion\" (1957).\nMorte.\nLaura La Plante mor\u00ec a Woodland Hills, in California colpita da alzheimer all'et\u00e0 di 91 anni."}
{"id": "3904873", "revid": "459531", "url": "https://it.wikipedia.org/wiki?curid=3904873", "title": "Circumvallazione", "text": ""}
{"id": "3904874", "revid": "16066", "url": "https://it.wikipedia.org/wiki?curid=3904874", "title": "Rosora-Mergo", "text": ""}
{"id": "3904875", "revid": "106908", "url": "https://it.wikipedia.org/wiki?curid=3904875", "title": "Magyar Kir\u00e1lyi Honv\u00e9ds\u00e9g", "text": ""}
{"id": "3904877", "revid": "767487", "url": "https://it.wikipedia.org/wiki?curid=3904877", "title": "Back from the Front", "text": "Back from the Front \u00e8 un cortometraggio muto del 1920 diretto da William Beaudine.\nProduzione.\nIl film fu prodotto da Al Christie per la sua compagnia, la Christie Film Company.\nDistribuzione.\nDistribuito dall'Educational Film Exchanges, il film usc\u00ec nelle sale cinematografiche USA il 12 dicembre 1920."}
{"id": "3904878", "revid": "1718925", "url": "https://it.wikipedia.org/wiki?curid=3904878", "title": "Piana di Vittoria", "text": "La Piana di Vittoria, chiamata anche Ipparino (per via del fiume \"Ippari\"), \u00e8 un'area pianeggiante che si estende attorno alla citt\u00e0 di Vittoria in provincia di Ragusa.\nGeografia.\nLa piana una superficie di 420 km\u00b2. \u00c8 delimitata a sud-ovest dal mar Mediterraneo, ad est dall'Altopiano Ibleo e a nord-ovest dal fiume Dirillo e le modeste alture di Niscemi e Mazzarrone che separano la piana di Vittoria dalla piana di Gela, della quale pu\u00f2 essere considerata un prolungamento meridionale. La piana occupa la parte occidentale della provincia di Ragusa su di cui insistono i territori comunali di Vittoria, Comiso ed Acate oltre a parte dei territori comunali del capoluogo e Chiaramonte Gulfi fino al confine con la provincia di Caltanissetta e la provincia di Catania.\nI fiumi principali che attraversano la piana sono il Dirillo, che scorre lungo il confine settentrionale, e l'Ippari ed il Rifriscolaro nella parte meridionale. L'unico bacino lacustre della piana fu il lago di Kamarina che fu prosciugato nel V sec. a.C. ad opera dei coloni dell'antica citt\u00e0. Nella piana non sono presenti altri specchi d'acqua degni di nota. Lungo la parte finale del corso del fiume Ippari \u00e8 stata istituita la Riserva naturale orientata Pino d'Aleppo.\nStoria.\nPrima che la citt\u00e0 di Vittoria desse il suo nome a questa piana, il territorio in cui sorgono le rovine della colonia siracusana di Kamarina era detto in tempi antichi \"Plaga Mesopotamica Sicula\", poich\u00e9 racchiusa tra due fiumi: l'Ippari e il Dirillo. Con tale nome figura la zona nell'Itinerario antonino, redatto intorno al IV secolo, parlando di un percorso che attraversando una strada marittima portava da Finziade (identificata con Licata, in provincia di Agrigento) a Kamarina, situata presso la foce del l'Ippari.\nSulla riva sinistra del Dirillo si trova inoltre il sito archeologico d'epoca ellenistica denominato di Scornavacche; dal nome della localit\u00e0 sita nel comune di Chiaramonte Gulfi.\nColtivazioni agricole.\n\u00c8 una delle zone agricole pi\u00f9 importanti del meridione d'Italia vista la presenza di numerose aziende agricole dedite alla serricoltura che forniscono il mercato ortofrutticolo di Vittoria. Oltre agli ortaggi da frutto ed a foglia, coltivati nella parte occidentale della piana, sono presenti agricoltura agrumaria con la coltivazione di aranci e limoni nella parte centrale e l'olivicoltura e la viticultura nella parte orientale.\nLe uve da tavola prodotte nei territori di Acate, Chiaramonte Gulfi e Comiso fanno parte dell'Uva da tavola di Mazzarrone a cui \u00e8 stato attribuito il marchio di origine IPG (Indicazione geografica protetta) mentre le uve destinate alla vinificazione vengono anche impiegate per la produzione del Cerasuolo di Vittoria, che \u00e8 un vino a Denominazione di Origine Controllata e Garantita. Gli oliveti di Chiaramonte Gulfi ricadono nel comprensorio del 'Consorzio D.O.P. Monti Iblei' che tutela e garantisce l'eccellente qualit\u00e0 dell'Olio Extravergine di Oliva prodotto nell'area dei Monti Iblei. L'olio di oliva della zona ha vinto numerosi premi internazionali confermandosi uno tra i migliori oli del mondo.\nVie di comunicazione.\nLe strade principali che interessano la piana sono la Strada statale 115 Sud Occidentale Sicula che attraversa la piana nella sua interezza nel verso ovest-est e la Strada statale 514 di Chiaramonte che insiste sulla parte nord-orientale e collega a Catania. Altra strada importante \u00e8 la Strada provinciale 17 che collega Vittoria con la sua frazione di Scoglitti dove \u00e8 anche presente un porto peschereccio. \u00c8 inoltre in corso di finanziamento un progetto per un autoporto a Vittoria.\nLa ferrovia Siracusa-Gela-Canicatt\u00ec costeggia per gran parte il percorso della SS.115 ed ha sulla piana quattro stazioni ma non sono presenti scali merci operativi. Sulla piana insiste anche l'aeroporto di Comiso che \u00e8 stato recentemente riconvertito da militare per l'uso civile."}
{"id": "3904879", "revid": "767487", "url": "https://it.wikipedia.org/wiki?curid=3904879", "title": "Il gran giuoco", "text": "Il gran giuoco (\"The Great Gamble\") \u00e8 un serial cinematografico muto del 1919 diretto da Joseph A. Golden. Il film, della durata di 310 minuti, ovvero di trentun rulli, fu distribuito in quindici episodi tutti di due rulli ciascuno tranne i primo, di tre rulli.\nNon si conoscono copie ancora esistenti della pellicola che viene considerata presumibilmente perduta.\nProduzione.\nIl film fu prodotto dalla Western Photoplays Inc. Venne girato a Ausable Chasm, Keeseville, nello stato di New York.\nDistribuzione.\nDistribuito dalla Path\u00e9 Exchange, il serial in 15 episodi usc\u00ec nelle sale cinematografiche degli Stati Uniti il 3 agosto 1919. In Italia venne distribuito dalla stessa Path\u00e9 a partire dal 1921.\nCensura.\nPer la versione da distribuire in Italia la censura italiana apport\u00f2 le seguenti modifiche:"}
{"id": "3904885", "revid": "124125930", "url": "https://it.wikipedia.org/wiki?curid=3904885", "title": "Reattore nucleare a letto fisso", "text": "Il reattore nucleare a letto fisso o FNBR (sigla dell'inglese \"Fixed Bed Nuclear Reactor\") \u00e8 un reattore nucleare di III generazione di piccola taglia e semplice nella struttura con caratteristiche di sicurezza intrinseca e refrigerazione passiva, cos\u00ec chiamato in analogia col combustore a letto fisso, che si basa sulla tecnologia dei reattori ad acqua pressurizzata a nocciolo solido.\nIl nocciolo \u00e8 per\u00f2 fluido e composto da sfere TRISO di biossido di uranio impiegate dal reattore nucleare modulare pebble bed tenuto insieme da una pressione di 0.95 MPa in due cilindri concentrici perforati sulla superficie laterale di zircaloy col diametro di 20\u00a0cm e 160\u00a0cm nella cui intercapedine anulare rifluisce a 1.64 m/s il refrigerante esausto dal generatore alla pompa e al cui centro \u00e8 inseribile una barra di controllo per correzioni minori di reattivit\u00e0 a breve termine. Il refrigerante primario (668 kg/s di acqua a 16 MPa controllati da un pressurizzatore) pompato dal basso verso il sovrastante generatore di vapore integrato tiene in sospensione il nocciolo fluendo anche radialmente, permette cos\u00ec la sua criticit\u00e0 ed effettua il caricamento di ciascun elemento di combustibile attraverso un tubo ad elica sottostante di 25\u00a0cm di diametro controllabile dalle autorit\u00e0 internazionali da una riserva cilindrica di 40cm in diametro costituita con leghe altamente schermanti a contenente una griglia per separare le sfere. Un pistone livella l'altezza del letto e controlla il quantitativo caricato. Un malfunzionamento che nei reattori tradizionali dovrebbe azionare l'abbassamento delle barre di controllo qui invece dovrebbe interrompere l'alimentazione alle 8 pompe del primario che elaborano ciascuna 141\u00a0kg/s, e configurate in modo da operare con tutti i controlli simultaneamente indicanti la sicurezza. Il nocciolo cade per gravit\u00e0 nell'elica al di sotto del MPa rendendolo subcritico e si raffredda per circolazione naturale: ogni piccola fluttuazione di pressione invece non dovrebbe influenzare la configurazione del nocciolo. Il reattore caratterizzato da flessibilit\u00e0 nella quantit\u00e0 di combustibile caricato e suo arricchimento alle esigenze dell'utilizzatore con un ciclo del combustibile nucleare di almeno 10 anni e perci\u00f2 non dovrebbe richiedere ricarica in loco. Gli altri componenti non differiscono molto da quelli dei PWR tradizionali, e possono essere adibiti alla desalinazione dell'acqua."}
{"id": "3904889", "revid": "83531", "url": "https://it.wikipedia.org/wiki?curid=3904889", "title": "Bikutsi", "text": "Il bikutsi \u00e8 un genere musicale tipico del Camerun, che deriva dallo stile tradizionale dei beti, o ewondo, persone che vivono intorno alla citt\u00e0 di Yaound\u00e9. Questo genere musicale \u00e8 innanzitutto una musica per ballare e fu popolare nella met\u00e0 degli anni novanta, soprattutto nell'Africa occidentale.\nEtimologia.\nLa parola \"bikutsi\" letteralmente significa \"colpisci la terra\" (\"bi-\" indica il plurale, \"-kut-\" significa \"colpire\" e \"-si\" significa \"terra\"). Il nome indica una danza che \u00e8 accompagnata dal suono dei piedi che battono sul terreno.\nDescrizione.\nLa musica bikutsi \u00e8 caratterizzata da un intenso ritmo di 6/8, anche se alle volte \u00e8 di 9/8 e ha un tempo quaternario. Si suona a tutti i tipi di riunioni beti, comprese le feste, i matrimoni e le cerimonie funebri.\nSi articola in due fasi:\nDurante queste cerimonie lo sciamano beti usa un particolare strumento chiamato mvet, che serve come strumento di Dio per educare le persone. La fase ekang \u00e8 molto musicale e di solito dura tutta la notte. Ci sono poi delle strofe poetiche che vengono accompagnate dal battito delle mani e dalle danze, con degli interludi improvvisati che segnano il passaggio alla fase bikutsi che \u00e8 molto meno strutturata. Durante la fase bikutsi, le donne danzano e cantano intorno al balafon (un tipo di xilofono) e concentrano l'attenzione su argomenti che riguardano i rapporti interpersonali, la sessualit\u00e0 e le vite di persone famose. Le canzoni bikutsi tradizionali, come quelle pi\u00f9 moderne, sono spesso ironiche."}
{"id": "3904891", "revid": "767487", "url": "https://it.wikipedia.org/wiki?curid=3904891", "title": "813 (film 1920)", "text": "813 \u00e8 un film muto del 1920 diretto da Charles Christie e Scott Sidney. Wedgewood Nowell qui veste i panni di Arsenio Lupin, il personaggio del ladro gentiluomo ideato da Maurice Leblanc.\nTrama.\nLupin, il re dei ladri, scopre che Robert Castleback possiede i piani segreti di un potente dispositivo che potrebbe diventare un grave pericolo per la sicurezza francese. I documenti non attirano solo la sua attenzione, ma anche quella degli agenti segreti tedeschi che mirano ad impossessarsene. Quando, per\u00f2, Castleback viene rinvenuto morto nel suo appartamento, del delitto viene accusato Lupin. Dopo quell'omicidio, vengono trovati anche i cadaveri del segretario di Castleback e del facchino di un albergo. Lupin manda dei messaggi alla stampa nei quali dichiara la propria innocenza. A caccia dei veri colpevoli, si fa passare per un alto funzionario governativo, collaborando con la polizia. Prende contatto con Ribera, un altro maestro del crimine, che lui sospetta possa essere complice dell'assassino. Mentre indaga, si innamora di Dolores Castleback, la vedova della vittima. Quando Ribera prende in ostaggio sua figlia, per riaverla Lupin dovr\u00e0 recarsi da solo in una casa disabitata. Lui, per\u00f2, riuscir\u00e0 ad evitare la trappola e, fuggendo, scappa attraverso un tunnel che lo porta in casa di Dolores dove vede un uomo misterioso che, con suo orrore, si rivela essere proprio Dolores, la vera assassina. La donna, una criminale tedesca, vedendosi scoperta, si uccide e Lupin fugge via, ritornando ad agire nell'ombra.\nProduzione.\nIl film fu prodotto dalla Christie Film Company e dalla Robertson-Cole Pictures Corporation.\nDistribuzione.\nIl copyright del film, richiesto dalla Robertson-Cole Dist. Corp., fu registrato il 14 novembre 1920 con il numero LP15867.\nDistribuito dalla Robertson-Cole Distributing Corporation, il film usc\u00ec nelle sale cinematografiche statunitensi il 14 novembre 1920."}
{"id": "3904894", "revid": "47331401", "url": "https://it.wikipedia.org/wiki?curid=3904894", "title": "Fattore di dose", "text": ""}
{"id": "3904896", "revid": "136198", "url": "https://it.wikipedia.org/wiki?curid=3904896", "title": "Club Luis Angel Firpo", "text": ""}
{"id": "3904897", "revid": "290948", "url": "https://it.wikipedia.org/wiki?curid=3904897", "title": "Coefficiente di simmetria di barriera", "text": ""}
{"id": "3904899", "revid": "287204", "url": "https://it.wikipedia.org/wiki?curid=3904899", "title": "Martin Ivan Bravo", "text": ""}
{"id": "3904900", "revid": "288300", "url": "https://it.wikipedia.org/wiki?curid=3904900", "title": "Carlos Daniel Nicola", "text": ""}
{"id": "3904901", "revid": "741067", "url": "https://it.wikipedia.org/wiki?curid=3904901", "title": "Wedgewood Nowell", "text": "Biografia.\nNato nel New Hampshire nel 1878, Wedgewood Nowell fu una presenza fissa nel cinema hollywoodiano: dal 1915 al 1947, prese parte circa centoquaranta film. Fu anche sceneggiatore e compositore: scrisse la musica di accompagnamento di alcuni film muti che vennero distribuiti negli anni dieci."}
{"id": "3904902", "revid": "481666", "url": "https://it.wikipedia.org/wiki?curid=3904902", "title": "Wedgwood Nowell", "text": ""}
{"id": "3904904", "revid": "481666", "url": "https://it.wikipedia.org/wiki?curid=3904904", "title": "Theodore Kosloff", "text": "Biografia.\nNato Fyodor Mikhailovich Koslov a Mosca nel 1882, Kosloff inizi\u00f2 la sua carriera di ballerino professionista al Teatro Imperiale di Mosca. Nel 1909, entr\u00f2 a far parte dei balletti russi di Djagilev, compagnia con la quale and\u00f2 in tourn\u00e9e all'estero. Intrecci\u00f2 una tumultuosa relazione con un altro membro del balletto, la talentuosa Natacha Rambova, un'americana che, in seguito, sarebbe diventata un'apprezzata scenografa e costumista oltre a diventare la seconda moglie di Rodolfo Valentino.\nDopo il suo arrivo negli Stati Uniti, Kosloff conobbe il potente regista e produttore Cecil B. DeMille, presentatogli dall'attrice e sceneggiatrice Jeanie MacPherson. La nipote del regista, Agnes de Mille, grande appassionata di danza (sarebbe in seguito diventata un'affermata danzatrice e coreografa), convinse lo zio a far firmare un contratto a Kosloff. DeMille fu molto colpito dal giovane danzatore dalla nera capigliatura e gli affid\u00f2 il ruolo di attore nei suoi film. La prima interpretazione di Kosloff fu in \"The Woman God Forgot\" (in italiano, \"L'ultima dei Montezuma\"), dove si trov\u00f2 a lavorare a fianco di un celebre soprano imprestato al cinema, la popolare cantante lirica Geraldine Farrar e di un divo del cinema come Wallace Reid."}
{"id": "3904905", "revid": "47331811", "url": "https://it.wikipedia.org/wiki?curid=3904905", "title": "Pseudo ostruzione intestinale", "text": ""}
{"id": "3904908", "revid": "1318658", "url": "https://it.wikipedia.org/wiki?curid=3904908", "title": "Louis Aubert (compositore)", "text": "Biografia.\nLouis Aubert fu un bambino prodigio. I suoi genitori, riconoscendo il talento musicale del figlio, lo mandarono in et\u00e0 precoce a Parigi perch\u00e9 gli fosse impartita una valida formazione musicale. Il piccolo Louis fu apprezzato innanzitutto per le doti vocali manifestate nell'interpretazione del \"Pie Jesu\" nel \"Requiem\" di Faur\u00e9 rappresentato nella Chiesa della Madeleine. Il giovane Aubert incontr\u00f2 Faur\u00e9 al Conservatorio di Parigi e frequent\u00f2 regolarmente il corso di composizione tenuto da Faur\u00e9, che influenz\u00f2 notevolmente la sua attivit\u00e0.\nAubert divenne un eccellente pianista, e in effetti Maurice Ravel gli dedic\u00f2 i suoi \"Valses nobles et sentimentales\". Fu anche insegnante di pianoforte e composizione, sia privatamente che presso Conservatorio di Parigi dove ebbe la cattedra di Composizione. Cont\u00f2 tra i suoi studenti Henry Barraud, Jean-Marie Beaudet, Jean Berger e Georges Savaria.\nAubert compose musica sacra, balletti, \"m\u00e9lodie\" e musiche di scena per il teatro. Sebbene fosse nato in Bretagna in un periodo in cui il nazionalismo bretone era intenso, fu poco ispirato dalla musica tradizionale della regione d'origine; scrisse anche canzoni, in particolare per Marie Dubas. Fu infine critico musicale per le riviste \"Chantecler\", \"Paris-Soir\", \"Le journal\" e \"Op\u00e9ra\". Il suo lavoro pi\u00f9 noto fu \"La f\u00f4ret bleu\", un'opera lirica ispirata alle fiabe di Perrault composta su libretto di J. Chenevi\u00e8re fra il 1904 e il 1911 e rappresentata per la prima volta a Ginevra il 7 gennaio 1913.\nLa sua salma riposa nel cimitero parigino di Vaugirard."}
{"id": "3904909", "revid": "1494169", "url": "https://it.wikipedia.org/wiki?curid=3904909", "title": "Louis Aubert", "text": ""}
{"id": "3904912", "revid": "76963", "url": "https://it.wikipedia.org/wiki?curid=3904912", "title": "Bronson Pelletier", "text": "Noto per i suoi ruoli in telefilm canadesi e per il ruolo del licantropo Jared nella saga cinematografica \"Twilight\".\nBiografia.\nHa origini Plain Cree, i suoi genitori provengono infatti dalla Askinootow First Nation.\nNel 2009 riesce ad entrare nel cast di \"\", secondo capitolo della fortunata serie sui vampiri, dove interpreta il licantropo Jared. Questo ruolo, per il quale viene confermato per le successive tre pellicole della saga, gli fa acquistare popolarit\u00e0 internazionale. Sempre nel 2009 \u00e8 stato scelto per la promozione del film \"New Moon\" in Danimarca e Nuova Zelanda, dove ha partecipato all'Armageddon Expo.\nNel mese dicembre 2012 l'attore \u00e8 stato arrestato per aver urinato, in evidente stato di ebrezza, presso l'Aeroporto Internazionale di Los Angeles."}
{"id": "3904913", "revid": "287204", "url": "https://it.wikipedia.org/wiki?curid=3904913", "title": "Aubert", "text": ""}
{"id": "3904914", "revid": "767487", "url": "https://it.wikipedia.org/wiki?curid=3904914", "title": "Blake Shelton", "text": "\u00c8 uno degli artisti country di maggior successo, con una vendita di oltre 13 milioni di album e 56 milioni di singoli al livello mondiale. Ha ricevuto nove nomination ai Grammy Award, vinto cinque Academy of Country Music Award, nove Country Music Association Award, due American Music Award e un Billboard Music Award. \u00c8 stato inserito nella \"Oklahoma Hall of Fame,\" e nella \"Grand Ole Opry.\"\nNel corso della sua carriera ha pubblicato oltre quindici album e quaranta singoli, ventisei dei quali hanno raggiunto la prima posizione nelle classifiche statunitensi, divenendo il primo artista dopo 24 anni ad avere undici prime posizioni consecutive nella Country Airplay Chart. Ha collaborato con numerosi artisti del genere country, fra cui Miranda Lambert, Ashley Monroe, Trace Adkins, Brad Paisley, Pistol Annies, e pop, come Gwen Stefani, Christina Aguilera, Kelly Clarkson e Shakira.\nDal 2011 \u00e8 giudice nel programma \"The Voice\", vincendo sei volte come coach. Per il suo ruolo nel programma ha ricevuto il \"Gene Weed Special Achievement Award\" alla 48\u00aa edizione degli Academy of Country Music Award.\nSecondo \"Forbes\" ha un patrimonio di 60 milioni di dollari.\nBiografia.\nBlake Shelton \u00e8 nato ad Ada, Oklahoma, il 18 giugno 1976 e ha iniziato a suonare la chitarra fin dalla pi\u00f9 tenera et\u00e0. All'et\u00e0 di 16 anni, Shelton ha vinto il \"Denbo Diamond Award\". Dopo che si \u00e8 diplomato al liceo, si \u00e8 trasferito a Nashville per cercare di entrare nell'industria musicale dove alla fine degli anni '90, \u00e8 stato scoperto da Bobby Braddock, cantante country e membro della Country Music Hall of Fame.\n2001-2006: \"Blake Shelton\", \"The Dreamer\" e \"Blake Shelton's Barn &amp; Grill\".\nNel 2001 firma un contratto discografico con la Giant Records, con l'intento di realizzare il singolo \"\"I Wanna Talk About Me\",\" che venne per\u00f2 assegnato a Toby Keith. L'etichetta affida a Shelton il brano \"Austin\" che arriva alla prima posizione della \"Billboard\" Hot Country Singles. Nello stesso periodo la Giant Reconds chiuse e il cantante fu trasferito alla Warner Bros. Records che realizza il suo album di debutto omonimo, che raggiunge la terza posizione della \"Billboard\" Top Country Albums che vende un milione di copie, venendo certificato disco di platino.\nIl 4 febbraio 2003 \u00e8 stato pubblicato il secondo album, \"The Dreamer\", che raggiunge la seconda posizione della \"Billboard\" Top Country Albums e all'ottava posizione della \"Billboard\" 200.\"The Baby\" viene rilasciato come primo estratto, che raggiunge la prima posizione della \"Billboard\" Hot Country per tre settimane consecutive. Il secondo e terzo estratto furono \"Heavy Liftin'\" e \"\"Playboys of the Southwestern World\".\" Il disco viene certificato disco d'oro.\n\"Blake Shelton's Barn &amp; Grill\" \u00e8 il titolo del terzo album, rilasciato nell'ottobre del 2004. L'album raggiunge 1milione di copie vendute negli Stati Uniti. Co-scrive il singolo \"When Somebody Knows You That Well\" con Harley Allen che ha raggiunto la posizione 37 nelle classifiche nazionali, mentre il successivo \"Some Beach\" \u00e8 diventato il suo terzo numero uno, mantenendo quella posizione per quattro settimane. l 18 dicembre 2005, molte delle canzoni di Shelton, tra cui \"Nobody but Me\", sono apparse sul film televisivo \"\"The Christmas Blessing\".\"\n2007\u20132010: \"Pure BS,\" \"Startin' Fires\" e \"The Greatest-Hits\".\nAll'inizio del 2007 esce l'album \"Pure BS\", prodotto da Braddock, Brent Rowan, e Paul Worley, accompagnato dai singoli \"Don't Make Me\" e \"\"The More I Drink\".\" L'album raggiunge la seconda posizione della \"Billboard\" Top Country Albums e entra nella Top10 della \"Billboard\" 200. Alla fine del 2007, Shelton ha fatto apparizioni negli show televisivi: prima come giudice del concorso di talento \"Nashville Stars\", e pi\u00f9 tardi Clash of the Choirs.\nNell'agosto del 2008 esce il brano \"She Wouldn't Be Gone\" anticipando il quinto album \"Startin' Fires\". Nell'album \u00e8 presente \"Bare Skin Rug\" in collaborazione con Miranda Lambert e \"Hillbilly Bone\" con Trace Adkins. Quest'ultimo gli conferisce il primo Academy of Country Music Award come \"Vocal Event of the Year\" e vince il \"Favorite Country Male Artist\" agli American Music Awards. Ai CMA Awards vince il \"Male Vocalist of The Year\" e il \"Vocal Event of the Year\" per \"\"Hillbilly Bone\",\" che fa ottenere la prima nomination ai Grammy Awards per \"Best Country Collaboration with Vocals.\"\nNel 2010 rilascia il suo primo greatest-hits \"Loaded: The Best of Blake Shelton,\" che viene certificato disco di platino negli Stati Uniti. Nel corso dell'anno viene inserito nella \"Grand Ole Opry\".\n2011-2012: \"The Voice\", \"Red River Blue\" e \"Cheers, It's Christmas\".\nBlake Shelton ha pubblicato l'album \"Red River Blue\" il 12 luglio 2011, sostenuto dal singolo \"Honey Bee\" che stabilisce il record per la certificazione d'oro pi\u00f9 veloce da un cantante country maschile, ricevendola dalla RIAA alla settima settimana dalla pubblicazione. L'album debutta al numero uno della Billboard 200 con circa 110.000 copie vendute ottenendo due certificazioni di platino ed entra alla tredicesima posizione della classifica Canadese. I successivi estratti \"God Gave Me You\" e \"Drink on It\" arrivano alla prima posizione della \"Billboard\" Hot Country venendo un totale di 3,5milioni di copie. A The Voice si esibisce con il brano \"Over\" che raggiunge anch'essa la prima posizione dalla classifica country venendo certificata platino. L'album viene nominato come \"Best Country Album\" e \"Honey Bee\" come \"Best Country Solo Performance\" ai Grammy Awards del 2012. L'anno successivo riceve una nomination nella stessa categoria per \"\"Over\".\"\nDal 2011 diventa giudice e coach nel programma televisivo The Voice al fianco di Christina Aguilera, Adam Levine e Cee Lo Green. Nella prima stagione, la sua finalista Dia Frampton \u00e8 arrivata seconda e registra un brano con Shelton intitolato \"I Will\" sul suo album Red, uscito il 6 dicembre 2011. Nella seconda e terza stagione ottiene la vittoria con Jermaine Paul e Cassadee Pope.\nDopo il matrimonio avvenuto nel maggio del 2011, Blake Shelton e Miranda Lambert eseguono la loro prima performance pubblica al \"Super Bowl XLVI\" nel febbraio 2012, cantando una versione di \"America the Beautiful\".\nNell'ottobre 2012, Shelton ha pubblicato il suo primo album di Natale, \"Cheers, It's Christmas\", che ha raggiunto rispettivamente la prima e la seconda posizione nelle classifiche Top Holiday Album e Top Country Album. L'album viene certificato oro in Canada e Stati Uniti.\nBlake Shelton appare inoltre nell'album \"Lotus\" della collega di The Voice Christina Aguilera nella canzone \"\"Just a Fool\",\" vendendo 800.000 copie.\n2013-2015: \"Based on a True Story..., Bringing Back the Sunshine\" e \"Reloaded\".\nPoco dopo la mezzanotte di Capodanno 2013 rilascia il brano \"Sure Be Cool If You Did\". Il 26 marzo 2013 esce \"Based on a True Story...\" che vende 200.000 copie nella prima settimana raggiungendo la classifica country alla prima posizione e la terza della \"Billboard\"200. I tre brani estratti \"Boys 'Round Here\", \"Mine Would Be You\" e \"Doin' What She Likes\" con cui ha raggiunto il suo undicesimo singolo consecutivo alla prima posizione, battendo il record precedentemente detenuto da Brad Paisley. Blake Shelton ha ricevuto il \"Gene Weed Special Achievement Award\" per il suo ruolo di allenatore di The Voice alla 48\u00aa ACM Award nel 2013. L'album vince \"Album of the Year\" ai CMA Awards e viene nominato ai Grammy Awards del 2014 come \"Best Country Album.\"\nDal luglio del 2013 intraprende il Ten Times Crazier Tour, che verr\u00e0 poi rilanciato nel 2014 e 2015.\nIl 4 aprile del 2014, durante la 49\u00aa edizione degli ACM Award si esibisce con Shakira nel brano \"Medicina\", presente nel decimo album della cantante colombiana. Nell'agosto 2014, Shelton ha annunciato il suo nono album in studio, \"Bringing Back the Sunshine\", pubblicato il 30 settembre 2014 e che raggiunge la prima posizione della classifica statunitense. L'album contiene i singoli \"Neon Light\", \"\"Lonely Tonight\",\" \"\"Sangria\" e \"Gonna\". Tutti e quattro i singoli hanno raggiunto il numero 1 della classifica Country Airplay e hanno venduto complessivamente 3.000 copie negli Stati Uniti. \"Lonely Tonight\",\" duetto con Ashley Monroe viene nominato ai Grammy Awards come \"Best Country Duo/Group Performance.\"\nIl 13 novembre 2014, Shelton \u00e8 stato inserito nella \"Oklahoma Hall of Fame\" per i suoi successi nell'industria musicale e per gli aiuti umanitari.\nShelton ha registrato una cover della hit di Bob Dylan del 1974 \"Forever Young\" per la colonna sonora di \"Max,\" che \u00e8 stato rilasciato negli Stati Uniti il 26 giugno 2015.\nIl secondo greatest-hits, \"Reloaded: 20 # 1 Hits\", \u00e8 stato pubblicato il 23 ottobre 2015. L'album raggiunge la Top5 della Billboard200 e la prima della classifica country con 300.000 copie vendute.\n2016\u20132018: \"If I'm Honest\" and \"Texoma Shore\".\nIl decimo album in studio di Shelton, \"If I'm Honest\", \u00e8 stato pubblicato nel maggio 2016, ed entra nelle prime posizioni delle classifiche country si Stati Uniti, Canada ed Australia. Il primo singolo dell'album \"Came Here to Forget\" \u00e8 stato rilasciato alla radio country l'8 marzo 2016 e raggiunge la prima posizione delle classifiche country di Canada e Stati Uniti. Successivamente vengono estratti \"Savior's Shadow\" e \"\"She's Got a Way with Words\".\" In aprile 2016 pubblica \"Friends\" singolo estratto dalla colonna sonora del film d'animazione \"Angry Birds - Il film\" di cui doppia anche un personaggio.\nNel giugno 2016, Shelton ha celebrato l'inaugurazione della sua mostra al Country Music Hall of Fame and Museum. La mostra, intitolata \"Blake Shelton: Based on a True Story\", ripercorrendo il percorso di carriera di Shelton e le sue realizzazioni, che comprende i suoi umili inizi in Oklahoma, le sue origini di Nashville, e il suo percorso finale verso il successo ed il riconoscimento di esso attraverso il suo ruolo di coach a The Voice.\nNel settembre 2016, Shelton \u00e8 stato selezionato come uno dei 30 artisti che si esibiranno in \"\"Forever Country\",\" un brano mash-up di \"Take Me Home, Country Roads\", \"On the Road Again\", e \"I Will Always Love You\" per celebrare i 50 anni dei CMA Awards. Nel 2017 vince il \"Top Country Artist\" ai Billboard Music Award.\nDopo essere comparso nel brano di lancio \"You Make It Feel like Christmas\" dell'album natalizio dell'attuale compagna Gwen Stefani, nel settembre del 2017, Shelton ha pubblicato \"I'll Name the Dogs\" come singolo di punta del suo undicesimo album in studio. L'album, \"Texoma Shore\", \u00e8 stato pubblicato il 3 novembre 2017, facendo ottenere a Shelton il sesto debutto alla prima posizione della classifica Top Country Albums e il decimo Top10 della Billboard200. L'album entra nelle classifiche di Nuova Zelanda, dove entra nella Top5, mentre raggiunge la posizione numero 11 in Canada e 23 in Australia. Il secondo singolo dell'album, \"I Lived It,\" viene trasmesso nelle country radio il 29 gennaio 2018. Successivamente annuncia il \"Country Music Freaks\" tour con Trace Adkins, Brett Eldredge e Carly Pearce.\n2019-presente: \"Fully Loaded: God's Country\" e nuovi progetti.\nIl 14 febbraio del 2019 intraprendere negli Stati Uniti il \"Friends and Heroes Tour\" con la partecipazione dei Bellamy Brothers, John Anderson, Trace Adkins e Lauren Alaina. Collabora inoltre con Garth Brooks nel brano \"\"Dive Bar\".\" Viene chiamato a partecipare al film di animazione \"Uglydolls\" prestando voce ad un personaggio e registrando all'omonimo album tratto dal film insieme a Janelle Mon\u00e1e, Kelly Clarkson, Nick Jonas e Anitta.\nIl 29 marzo successivo pubblica il singolo \"God's Country\" che debutta alla prima posizione della classifica country, ricevendo la certificazione platino negli Stati Uniti e d'oro in Canada. Il brano ottiene la certificazione di doppio platino dalla RIAA per aver venduto oltre 2 milioni di copie, vince il premio \"Single of the Year\" ai CMA Awards e riceve la sua nona nomina ai Grammy Award 2020 nella categoria \"Best Country Solo Performance.\" Successivamente rilascia due brano \"Hell Right,\" in collaborazione con Trace Adkins e \"\"Jesus Got a Tight Grip\".\" I singoli vengono inseriti nella raccolta di successi del cantante \"Fully Loaded: God's Country\" che debutta alla prima posizione della Top Country Albums e seconda posizione della Billboard 200 con 93.000 copie vendute nel dicembre 2019 e raggiunge la Top10 della Hot Country Songs con duetto \"Nobody but You\" insieme alla compagna Gwen Stefani.\nIl 24 giugno 2020 rilascia un terzo singolo con la compagna Gwen Stefani dal titolo \"Happy Anywhere\", che diviene il secondo top10 della coppia nella Hot Country Songs. Nel gennaio 2021 pubblica il singolo \"Minimum Wage\". Il 21 maggio 2021 pubblica l'album \"Body Language\".\nVita personale.\nIl primo matrimonio del cantante fu nel 2003 con la fidanzata Kaynette Gern, da cui divorzi\u00f2 tre anni dopo.\nIl 14 maggio 2011 ha sposato la cantante Miranda Lambert a Boerne, Texas. Il 20 luglio 2015 annuncia il divorzio dalla moglie.\nDal novembre 2015 \u00e8 ufficialmente fidanzato con la cantante Gwen Stefani, con cui aveva condiviso nel 2014 l'esperienza televisiva di \"The Voice\".\nImprenditoria.\nShelton possiede un marchio di ristoranti chiamato Ole Red. Il primo Ole Red ha aperto nella citt\u00e0 natale di Shelton, Tishomingo, Oklahoma, nel settembre 2017. Nelgi anni successivi ha aperto ulteriori tre sedi a Nashville, Gatlinburg e Orlando."}
{"id": "3904915", "revid": "2102814", "url": "https://it.wikipedia.org/wiki?curid=3904915", "title": "JR Bourne", "text": "Biografia.\nMeglio conosciuto per aver interpretato Martouf in \"Stargate SG-1\" e Chris Argent in \"Teen Wolf\", \u00e8 stato uno dei personaggi ricorrenti della serie TV \"Revenge\" ed ha interpretato un cacciatore di streghe in \"The Secret Circle.\" Nel 2015 indossa i panni di Double Down in \"Arrow\". Nell'estate del 2017 appare nella serie TV \"Somewhere Between\", trasmessa sulla ABC dal 24 luglio al 19 settembre 2017. Nel 2018 \u00e8 nel cast di \"Falling Water\". Nel 2019 entra nel cast della sesta stagione di The 100, trasmessa su The CW come Russell Lightbourne, \"prime\" a capo del pianeta Sanctum; viene riconfermato nella settima stagione della stessa serie tornando ad interpretare Russel Lightbourne e Malachi kom Sangedakru, quest'ultimo uno degli antagonisti principali della stagione.\nDoppiatori italiani.\nNelle versioni in italiano dei suoi film, JR Bourne \u00e8 stato doppiato da:\nDa doppiatore \u00e8 sostituito da:"}
{"id": "3904917", "revid": "287204", "url": "https://it.wikipedia.org/wiki?curid=3904917", "title": "Kinetic Energy Recovery System", "text": ""}
{"id": "3904918", "revid": "606039", "url": "https://it.wikipedia.org/wiki?curid=3904918", "title": "Upeneus mascariensis", "text": ""}
{"id": "3904919", "revid": "287204", "url": "https://it.wikipedia.org/wiki?curid=3904919", "title": "Reale Associazione di Canottaggio Studentesco Njord", "text": ""}
{"id": "3904920", "revid": "287204", "url": "https://it.wikipedia.org/wiki?curid=3904920", "title": "Cagn", "text": ""}
{"id": "3904921", "revid": "287204", "url": "https://it.wikipedia.org/wiki?curid=3904921", "title": "Cabich\u00ed", "text": ""}
{"id": "3904922", "revid": "287204", "url": "https://it.wikipedia.org/wiki?curid=3904922", "title": "Kaday\u0131f", "text": ""}
{"id": "3904923", "revid": "287204", "url": "https://it.wikipedia.org/wiki?curid=3904923", "title": "Kataifi", "text": ""}
{"id": "3904924", "revid": "287204", "url": "https://it.wikipedia.org/wiki?curid=3904924", "title": "Kadaifi", "text": ""}
{"id": "3904925", "revid": "47767", "url": "https://it.wikipedia.org/wiki?curid=3904925", "title": "Caeso", "text": ""}
{"id": "3904926", "revid": "5695", "url": "https://it.wikipedia.org/wiki?curid=3904926", "title": "Isola di Kaffeklubben", "text": ""}
{"id": "3904927", "revid": "5695", "url": "https://it.wikipedia.org/wiki?curid=3904927", "title": "Kaffeklubben \u00d8", "text": ""}
{"id": "3904928", "revid": "834", "url": "https://it.wikipedia.org/wiki?curid=3904928", "title": "Akagera", "text": ""}
{"id": "3904929", "revid": "287204", "url": "https://it.wikipedia.org/wiki?curid=3904929", "title": "Kagyupa", "text": ""}
{"id": "3904930", "revid": "287204", "url": "https://it.wikipedia.org/wiki?curid=3904930", "title": "Liusha", "text": ""}
{"id": "3904931", "revid": "287204", "url": "https://it.wikipedia.org/wiki?curid=3904931", "title": "Chaidu-gol", "text": ""}
{"id": "3904932", "revid": "709565", "url": "https://it.wikipedia.org/wiki?curid=3904932", "title": "DC Universe Roleplaying Game", "text": "Il DC Universe Roleplaying Game \u00e8 un gioco di ruolo supereroistico pubblicato dalla D6Legend sotto il marchio West End Games nel 1999, ambientato nel mondo dei fumetti della DC Comics.\nSistema di gioco.\nIl regolamento \u00e8 basato su una variante del D6 System sviluppata originariamente per il gioco di ruolo \"Hercules &amp; Xena Roleplaying Game\" e detta \"D6 Legend\". Invece di sommare i dadi lanciati, viene contato il numero di successi (3, 4, 5 e 6 sono successi, 1 e 2 fallimenti).\nStoria editoriale.\nTra il 1999 e il 2002 vennero pubblicati diversi supplementi, tra cui:\nManuali pubblicati.\nFurono pubblicati i seguenti manuali:"}
{"id": "3904933", "revid": "287204", "url": "https://it.wikipedia.org/wiki?curid=3904933", "title": "Serbi Dio l'austriaco regno", "text": ""}
{"id": "3904934", "revid": "287204", "url": "https://it.wikipedia.org/wiki?curid=3904934", "title": "Kakejiku", "text": ""}
{"id": "3904935", "revid": "287204", "url": "https://it.wikipedia.org/wiki?curid=3904935", "title": "Kalaripayattu", "text": ""}
{"id": "3904936", "revid": "287204", "url": "https://it.wikipedia.org/wiki?curid=3904936", "title": "Osmo", "text": ""}
{"id": "3904937", "revid": "287204", "url": "https://it.wikipedia.org/wiki?curid=3904937", "title": "Osmoinen", "text": ""}
{"id": "3904938", "revid": "287204", "url": "https://it.wikipedia.org/wiki?curid=3904938", "title": "Kulika", "text": ""}
{"id": "3904940", "revid": "287204", "url": "https://it.wikipedia.org/wiki?curid=3904940", "title": "Kalikantzaroi", "text": ""}
{"id": "3904941", "revid": "287204", "url": "https://it.wikipedia.org/wiki?curid=3904941", "title": "Shin Kamen Rider SPIRITS", "text": ""}
{"id": "3904942", "revid": "287204", "url": "https://it.wikipedia.org/wiki?curid=3904942", "title": "Khanga", "text": ""}
{"id": "3904943", "revid": "287204", "url": "https://it.wikipedia.org/wiki?curid=3904943", "title": "Kang\u00e2tsiaq", "text": ""}
{"id": "3904944", "revid": "287204", "url": "https://it.wikipedia.org/wiki?curid=3904944", "title": "Kangerdlua", "text": ""}
{"id": "3904945", "revid": "287204", "url": "https://it.wikipedia.org/wiki?curid=3904945", "title": "Kangerdluarssorujuk", "text": ""}
{"id": "3904946", "revid": "287204", "url": "https://it.wikipedia.org/wiki?curid=3904946", "title": "Kangerdluarssoruj\u00fbp Q\u00edngua", "text": ""}
{"id": "3904947", "revid": "287204", "url": "https://it.wikipedia.org/wiki?curid=3904947", "title": "Kangerdluarssuk", "text": ""}
{"id": "3904948", "revid": "287204", "url": "https://it.wikipedia.org/wiki?curid=3904948", "title": "Kangerdluarssugssuaq", "text": ""}
{"id": "3904949", "revid": "287204", "url": "https://it.wikipedia.org/wiki?curid=3904949", "title": "Kangerdluk", "text": ""}
{"id": "3904950", "revid": "287204", "url": "https://it.wikipedia.org/wiki?curid=3904950", "title": "Evqitsoq", "text": ""}
{"id": "3904951", "revid": "287204", "url": "https://it.wikipedia.org/wiki?curid=3904951", "title": "Kangerdlugssuatsiaq", "text": ""}
{"id": "3904952", "revid": "287204", "url": "https://it.wikipedia.org/wiki?curid=3904952", "title": "Pr\u00f8ven", "text": ""}
{"id": "3904953", "revid": "287204", "url": "https://it.wikipedia.org/wiki?curid=3904953", "title": "Kangertertivarm\u00eet Kangertivat", "text": ""}
{"id": "3904954", "revid": "287204", "url": "https://it.wikipedia.org/wiki?curid=3904954", "title": "Kangertigtivatsiaq", "text": ""}
{"id": "3904955", "revid": "287204", "url": "https://it.wikipedia.org/wiki?curid=3904955", "title": "Gr\u00f8nnedal", "text": ""}
{"id": "3904956", "revid": "339392", "url": "https://it.wikipedia.org/wiki?curid=3904956", "title": "J. R. Bourne", "text": ""}
{"id": "3904957", "revid": "287204", "url": "https://it.wikipedia.org/wiki?curid=3904957", "title": "Kinai", "text": ""}
{"id": "3904958", "revid": "287204", "url": "https://it.wikipedia.org/wiki?curid=3904958", "title": "Kanuni", "text": ""}
{"id": "3904959", "revid": "287204", "url": "https://it.wikipedia.org/wiki?curid=3904959", "title": "CQB-Close Quarter Battle", "text": ""}
{"id": "3904960", "revid": "287204", "url": "https://it.wikipedia.org/wiki?curid=3904960", "title": "Kapisigdlit", "text": ""}
{"id": "3904961", "revid": "287204", "url": "https://it.wikipedia.org/wiki?curid=3904961", "title": "Kapisilik", "text": ""}
{"id": "3904962", "revid": "287204", "url": "https://it.wikipedia.org/wiki?curid=3904962", "title": "Qara Qorum", "text": ""}
{"id": "3904963", "revid": "287204", "url": "https://it.wikipedia.org/wiki?curid=3904963", "title": "Caramanli", "text": ""}
{"id": "3904964", "revid": "287204", "url": "https://it.wikipedia.org/wiki?curid=3904964", "title": "Karankawan", "text": ""}
{"id": "3904965", "revid": "287204", "url": "https://it.wikipedia.org/wiki?curid=3904965", "title": "Clamco\u00ebhs", "text": ""}
{"id": "3904966", "revid": "287204", "url": "https://it.wikipedia.org/wiki?curid=3904966", "title": "Crioulo", "text": ""}
{"id": "3904967", "revid": "287204", "url": "https://it.wikipedia.org/wiki?curid=3904967", "title": "Karip\u00fana do Ua\u00e7\u00e1", "text": ""}
{"id": "3904968", "revid": "287204", "url": "https://it.wikipedia.org/wiki?curid=3904968", "title": "Ghaghara", "text": ""}
{"id": "3904969", "revid": "287204", "url": "https://it.wikipedia.org/wiki?curid=3904969", "title": "Karpassia", "text": ""}
{"id": "3904970", "revid": "287204", "url": "https://it.wikipedia.org/wiki?curid=3904970", "title": "Karpaz", "text": ""}
{"id": "3904971", "revid": "287204", "url": "https://it.wikipedia.org/wiki?curid=3904971", "title": "Kartir Hangirpe", "text": ""}
{"id": "3904972", "revid": "287204", "url": "https://it.wikipedia.org/wiki?curid=3904972", "title": "Kard\u0113r", "text": ""}
{"id": "3904973", "revid": "287204", "url": "https://it.wikipedia.org/wiki?curid=3904973", "title": "Kirdir", "text": ""}
{"id": "3904976", "revid": "287204", "url": "https://it.wikipedia.org/wiki?curid=3904976", "title": "Arara do Amazonas", "text": ""}
{"id": "3904977", "revid": "228587", "url": "https://it.wikipedia.org/wiki?curid=3904977", "title": "Kasanga", "text": ""}
{"id": "3904978", "revid": "287204", "url": "https://it.wikipedia.org/wiki?curid=3904978", "title": "Ka\u0161ka", "text": ""}
{"id": "3904979", "revid": "287204", "url": "https://it.wikipedia.org/wiki?curid=3904979", "title": "Kasperle", "text": ""}
{"id": "3904980", "revid": "287204", "url": "https://it.wikipedia.org/wiki?curid=3904980", "title": "Casperl", "text": ""}
{"id": "3904981", "revid": "287204", "url": "https://it.wikipedia.org/wiki?curid=3904981", "title": "Kata Tju\u1e6fa", "text": ""}
{"id": "3904982", "revid": "287204", "url": "https://it.wikipedia.org/wiki?curid=3904982", "title": "Monte Olga", "text": ""}
{"id": "3904983", "revid": "287204", "url": "https://it.wikipedia.org/wiki?curid=3904983", "title": "Kathiawad", "text": ""}
{"id": "3904984", "revid": "287204", "url": "https://it.wikipedia.org/wiki?curid=3904984", "title": "Alacaluf", "text": ""}
{"id": "3904985", "revid": "287204", "url": "https://it.wikipedia.org/wiki?curid=3904985", "title": "Canoa turistica", "text": ""}
{"id": "3904986", "revid": "287204", "url": "https://it.wikipedia.org/wiki?curid=3904986", "title": "Ghiy\u0101th al-Duny\u0101 wa al-D\u012bn Kay Khusraw ibn Kay Qub\u0101dh", "text": ""}
{"id": "3904987", "revid": "287204", "url": "https://it.wikipedia.org/wiki?curid=3904987", "title": "II. G\u0131yaseddin Keyh\u00fcsrev", "text": ""}
{"id": "3904988", "revid": "161374", "url": "https://it.wikipedia.org/wiki?curid=3904988", "title": "Qaim Maqam", "text": ""}
{"id": "3904989", "revid": "161374", "url": "https://it.wikipedia.org/wiki?curid=3904989", "title": "Qaimaqam", "text": ""}
{"id": "3904990", "revid": "154893", "url": "https://it.wikipedia.org/wiki?curid=3904990", "title": "Vice-governatore", "text": ""}
{"id": "3904991", "revid": "161374", "url": "https://it.wikipedia.org/wiki?curid=3904991", "title": "Kaimakam", "text": ""}
{"id": "3904993", "revid": "287204", "url": "https://it.wikipedia.org/wiki?curid=3904993", "title": "Beysun", "text": ""}
{"id": "3904994", "revid": "287204", "url": "https://it.wikipedia.org/wiki?curid=3904994", "title": "Geysun", "text": ""}
{"id": "3904995", "revid": "751106", "url": "https://it.wikipedia.org/wiki?curid=3904995", "title": "Qadaa", "text": ""}
{"id": "3904996", "revid": "751106", "url": "https://it.wikipedia.org/wiki?curid=3904996", "title": "Qaza", "text": ""}
{"id": "3904997", "revid": "751106", "url": "https://it.wikipedia.org/wiki?curid=3904997", "title": "Qazaa", "text": ""}
{"id": "3904998", "revid": "287204", "url": "https://it.wikipedia.org/wiki?curid=3904998", "title": "Kazakhstan Block", "text": ""}
{"id": "3904999", "revid": "287204", "url": "https://it.wikipedia.org/wiki?curid=3904999", "title": "Khbal Spean", "text": ""}
{"id": "3905000", "revid": "287204", "url": "https://it.wikipedia.org/wiki?curid=3905000", "title": "Kel Azjar", "text": ""}
{"id": "3905001", "revid": "287204", "url": "https://it.wikipedia.org/wiki?curid=3905001", "title": "I Kel Ayr", "text": ""}
{"id": "3905002", "revid": "287204", "url": "https://it.wikipedia.org/wiki?curid=3905002", "title": "Kel'A\u00efr", "text": ""}
{"id": "3905004", "revid": "287204", "url": "https://it.wikipedia.org/wiki?curid=3905004", "title": "Zwickelbier", "text": ""}
{"id": "3905005", "revid": "1543377", "url": "https://it.wikipedia.org/wiki?curid=3905005", "title": "Zoigl", "text": "Lo Zoigl \u00e8 un tipo di produzione tradizionale di birra, da non intendersi come stile birrario a s\u00e9, caratteristico di alcuni comuni nel territorio dell'Alto Palatinato.\nLa produzione.\nEsso prevede l'utilizzo da parte di famiglie o soggetti privati di un impianto pubblico (di propriet\u00e0 del comune o di un'associazione di cittadini): al termine del periodo di disponibilit\u00e0 dell'impianto, il piccolo produttore trasferisce nelle cantine della propria casa le botti per la maturazione (della durata di poche settimane), dopodich\u00e9 \u00e8 pronto e autorizzato a servire il suo Zoigl al pubblico di avventori nella sua stessa casa (o spesso in una piccola \"Gasthaus\" a conduzione familiare). L'apposizione all'esterno di un \"segno\" (traduzione del termine dialettale \"Zoigl\" appunto), costituito da una stella a sei punte, informa che in quel luogo \u00e8 disponibile Zoigl per la somministrazione.\nQuella dello \"Zoigl\" \u00e8 una tradizione antica e radicata fin dall'epoca medievale nei territori bavaresi a nord del fiume Danubio. Gi\u00e0 nel XIII e XIV secolo molte famiglie private godevano del diritto di produrre in casa propria della birra destinata - oltre che al proprio consumo - alla vendita ai concittadini. \u00c8 almeno dei primi anni del Cinquecento la testimonianza dei primi impieghi della tipica insegna - usata ancor oggi - costituita da una stella a sei punte; questo era gi\u00e0 da tempo considerato simbolo dei birrai, laddove le tre punte del primo triangolo rappresentavano gli ingredienti acqua, malto e luppolo e quelle del secondo triangolo gli elementi fuoco, terra e acqua.\nCaratteristiche.\nLe birre prodotte secondo la tradizione Zoigl rientrano nella famiglia delle Keller, trattandosi di birre a bassa fermentazione caratterizzate da assenza di filtrazione e da maturazione in cantina (\"keller\" in tedesco) con la botte priva di tappo (da cui la frequente dicitura \"Ungespundet\"); ci\u00f2 comporta una bassa effervescenza della birra, poich\u00e9 l'anidride carbonica prodotta dai lieviti rimasti in attivit\u00e0 (la birra \u00e8 infatti non filtrata) pu\u00f2 facilmente allontanarsi dalla botte.\nAnche se, come detto, non \u00e8 possibile definire un vero e proprio stile Zoigl, queste birre presentano solitamente alcuni caratteri come il colore ambrato pi\u00f9 carico rispetto alla media delle Keller, per l'uso di malti pi\u00f9 tostati, ed un minore accento luppolato rispetto a queste ultime. I luppoli impiegati sono tradizionalmente quelli tipici della regione dell'Hallertau.\nI luoghi dello Zoigl.\nI comuni tedeschi, dotati di impianto, in cui \u00e8 ancora viva la pratica dello Zoigl sono attualmente 5:"}
{"id": "3905006", "revid": "287204", "url": "https://it.wikipedia.org/wiki?curid=3905006", "title": "Kellerweizen", "text": ""}
{"id": "3905007", "revid": "287204", "url": "https://it.wikipedia.org/wiki?curid=3905007", "title": "Fiume del Maltempo", "text": ""}
{"id": "3905008", "revid": "287204", "url": "https://it.wikipedia.org/wiki?curid=3905008", "title": "Prince Ken Swift", "text": ""}
{"id": "3905009", "revid": "1543377", "url": "https://it.wikipedia.org/wiki?curid=3905009", "title": "Clear as Day", "text": "Clear as Day \u00e8 il primo album dell'artista country, vincitore della decima edizione di American Idol, Scotty McCreery. L'album ha debuttato alla prima posizione della \"Billboard\" 200, registrando 197.000 copie vendute, \u00e8 il pi\u00f9 giovane cantante country uomo a debuttare a tale posizione.\nDall'album sono stati estratti i singoli \"I Love You This Big\" e \"The Trouble with Girls\"."}
{"id": "3905010", "revid": "110157", "url": "https://it.wikipedia.org/wiki?curid=3905010", "title": "Contradanza de Las Varas", "text": "La Contradanza de Las Varas (in italiano: contraddanza delle aste) \u00e8 una danza tradizionale, proveniente dalla regione nord della Spagna (Galizia e Asturias), che si insegnava ai giovani di Tequixquiac (stato del Messico, Messico) e si ballava il 25 luglio per evangelizzare il popolo (soprattutto i giovani) nella fede cristiana.\nPass\u00f2 ad essere in seguito una danza tradizionale in onore del Signore della Cappella in una celebrazione che inizia con la processione in cui si porta l'immagine del Cristo per le strade di Santiago Tequixquiac prima di entrare in chiesa. Si formano ventiquattro figure colorate con le aste arcuate avvolte da nastri colorati e la danza si svolge per sei ore senza sosta.\nStoria.\nLa discendenza iberica raggiunse Tequixquiac per un lascito del vicer\u00e9 che colonizz\u00f2 le terre azteco-otom\u00ed da Tlatelolco fino al nord della Valle del Messico con coloni spagnoli, frati francescani e indigeni messicani evangelizzati, governati da un \"cacique\".\nAlcune relazioni riportano che nel 1652 questa danza veniva insegnata ai ragazzi di Tequixquiac e ballata il 25 luglio in onore del patrono, San Giacomo apostolo. Il nome deriva dall'uso di due bacchette di rosa di Castiglia che erano poi rivestite da nastri colorati.\nAbbigliamento.\nL'abito \u00e8 composto da camicia bianca e pantaloni, due fasce incrociate di velluto, un copricapo di piume con tre rose di carta velina e nastri colorati, e si utilizzano due aste ricurve ricoperte da nastri. Durante le ricorrenze del Signore della Cappella, di Nostra Signora di Guadalupe (12 dicembre) e San Giacomo (25 luglio), i ballerini si esibiscono in questo e altri balli accompagnati da bande musicali.\nMusica.\nDon Longino Franco L\u00f3pez ha difeso l'appartenenza delle note della musica che ha sempre accompagnato i ballerini, quando altri villaggi dello stato del Messico hanno voluto rivendicare come propria la Contradanza de las Varas, patrimonio tequixquense difeso anche dai ballerini, Aurelio Gutierrez Franco, Lorenzo Rodr\u00edguez, \u00c1ngel Rodr\u00edguez."}
{"id": "3905012", "revid": "287204", "url": "https://it.wikipedia.org/wiki?curid=3905012", "title": "Ferdinando Bonazzi", "text": ""}
{"id": "3905014", "revid": "287204", "url": "https://it.wikipedia.org/wiki?curid=3905014", "title": "Ferdinando Bonazzi (organista)", "text": ""}
{"id": "3905015", "revid": "61051", "url": "https://it.wikipedia.org/wiki?curid=3905015", "title": "Ferdinando Bonazzi (musicista)", "text": ""}
{"id": "3905017", "revid": "228587", "url": "https://it.wikipedia.org/wiki?curid=3905017", "title": "Biblioteca di storia moderna e contemporanea", "text": "La Biblioteca di storia moderna e contemporanea \u00e8 una biblioteca pubblica statale, organo periferico del Ministero per i beni e le attivit\u00e0 culturali, sita in Roma nel Palazzo Mattei di Giove.\nOrigini.\nLe raccolte librarie della Biblioteca iniziarono a formarsi alla fine del XIX secolo con lo scopo di documentare il processo di unificazione nazionale italiano. Nacque cos\u00ec la Sezione Risorgimento presso la Biblioteca nazionale Vittorio Emanuele II di Roma. Nei primi anni del secolo successivo, in prossimit\u00e0 del cinquantenario dell'unit\u00e0 d'Italia, venne concepito dal ministro dell'Istruzione Paolo Boselli, il progetto di un istituto autonomo - biblioteca, museo e archivio del Risorgimento - che avrebbe avuto la propria sede nel monumento a Vittorio Emanuele II. Venne istituito a tal fine il Comitato nazionale per la storia del Risorgimento, che ebbe il compito di incrementare la raccolta della biblioteca nazionale. Tra il 1921 e il 1923 l'Istituto assunse il nome di Biblioteca Museo Archivio del Risorgimento; nel 1934, con la riorganizzazione degli istituti storici messa in atto da Giovanni Gentile, il Comitato venne soppresso e le raccolte furono divise tra due istituzioni: i beni museali e parte di quelli archivistici vennero destinati all'attuale Istituto per la storia del Risorgimento italiano, con sede nel Vittoriano, i beni librari e parte dei manoscritti vennero annessi all'Istituto storico italiano per l'et\u00e0 moderna e contemporanea, assumendo, nel 1937, la denominazione di Biblioteca di storia moderna e contemporanea, che venne collocata nella sede attuale di Palazzo Mattei di Giove. Dal dopoguerra la Biblioteca fu posta alle dipendenze del Ministero della pubblica istruzione; dal 1974 alle dipendenze del Ministero per i beni culturali e ambientali, poi Ministero per i beni e le attivit\u00e0 culturali, dal 2013 Ministero dei beni e delle attivit\u00e0 culturali e del turismo, dal 2018 nuovamente Ministero per i beni e le attivit\u00e0 culturali.\nPatrimonio.\nManoscritti.\nLa Biblioteca possiede molte migliaia di documenti autografi, tra cui i carteggi di alcune importanti figure dell'Ottocento italiano quali Mazzini, Foscolo, Guerrazzi, Garibaldi, e carte di personalit\u00e0 politiche dell'et\u00e0 liberale e del periodo fascista, oltre che alcuni diari di guerra 1915-1918.\nMateriali a stampa.\nCirca 550.000 tra volumi, periodici e opuscoli. Si segnalano le oltre 2000 edizioni del periodo 1789-1799, le 45.000 edizioni dell'Ottocento, in prevalenza di argomento risorgimentale; tra le edizioni del Novecento, i volumi e opuscoli relativi al movimento operaio e all'anarchismo, le raccolte riferentesi alle guerre mondiali e al fascismo, i fondi pervenuti, per acquisto o per donazione, da alcuni studiosi (Mario Vinciguerra, Piero Melograni, Vittorio Gorresio, Nelson Gay, Ludovica Volpe, Corrado Lampe, Enzo Santarelli, Sosio Pezzella, Lauro Rossi, Birgit Kraatz, Cesarina Vighy, Luciano Cafagna, Elisabetta Lecco, Andrea Graziosi, Paola Di Cori), la pubblicistica contemporanea, giornali e opuscoli prodotti dai movimenti giovanili e studenteschi. La raccolta di periodici consta di circa 8000 testate: 2000 dei secoli XVIII e XIX, 3000 della prima guerra mondiale, italiani e stranieri, 1600 dei periodi successivi, tra i quali un nucleo considerevole degli anni 1919-1945. Le raccolte originarie e i fondi speciali vengono integrati e ampliati attraverso una costante attenzione al mercato antiquario. Per quanto riguarda l'editoria corrente, la Biblioteca porta avanti una politica di incremento librario orientata a documentare la recente produzione storiografica e gli intrecci della ricerca storica con i metodi e le acquisizioni delle altre scienze sociali. In queste aree una particolare cura \u00e8 dedicata ai periodici: oltre ad alcune centinaia di riviste specializzate, italiane e straniere, la Biblioteca mette a disposizione degli studiosi alcune banche dati, quali \"Project Muse\", \"JStor\",\" Historical abstracts with full text\", attraverso le quali \u00e8 possibile consultare in versione integrale le raccolte di molte riviste specializzate nelle scienze umane e sociali.\nBandi editti e manifesti.\nCirca 70.000 documenti a stampa dei secoli XVI-XIX prodotti dagli stati preunitari.\nAtti parlamentari.\nLa raccolta comprende gli Atti della Camera dei deputati, del Senato del Regno di Sardegna e del Regno d'Italia dal 1848 al 1943; gli Atti della Consulta e dell'Assemblea costituente della Repubblica italiana; la Gazzetta della Repubblica Sociale Italiana; gli Atti del Parlamento della Repubblica italiana (1943-1987).\nMateriale documentario della prima guerra mondiale.\nCirca 8000 pezzi tra locandine, calendari, necrologi e materiali di propaganda.\nMateriali iconografici.\nConsistono di: circa 2000 tra stampe e incisioni di soggetto risorgimentale, a carattere satirico; 150 manifesti illustrati della prima guerra mondiale; una raccolta di cartoline tra le quali l'album dedicato a Garibaldi nel centenario della nascita e la serie Danza macabra di Alberto Martini; 4000 fotografie tra cui 41 carte salate di Stefano Lecchi del 1849, 60 albumine acquerellate dell'Ottocento, circa 1700 fotografie della prima guerra mondiale.\nSpartiti musicali.\nLa raccolta consta di 480 spartiti di musica patriottico-popolare.\nServizi al pubblico.\nOrario di apertura.\nLa Biblioteca \u00e8 aperta dal luned\u00ec al venerd\u00ec dalle 8,30 alle 19,30; il sabato dalle 8,30 alle 13,30. La sala Emeroteca \u00e8 aperta dal luned\u00ec al venerd\u00ec dalle 10.00 alle 18.00; il sabato dalle 10.00 alle 13.00.\nNei mesi di luglio e agosto la Biblioteca, a norma del Regolamento delle biblioteche pubbliche statali (DPR 417/1995), osserva un orario di apertura ridotto: ogni variazione \u00e8 tempestivamente segnalata sul sito www.bsmc.it e sulla pagina Facebook.\nDistribuzione dei libri.\nIl servizio funziona dal luned\u00ec al venerd\u00ec dalle 9,00 alle 18,30; il sabato dalle 9,00 alle 12,30.\nConsultazione.\nLa Biblioteca dispone di sei sale di lettura a scaffali aperti con opere di carattere generale e strumenti bibliografici relativi alla storia italiana e internazionale e alle discipline affini; una sala \u00e8 dedicata alla consultazione diretta delle ultime due annate dei principali periodici correnti, un'altra alle raccolte dei documenti diplomatici italiani e stranieri. Mette a disposizione del pubblico alcune banche dati di consultazione di periodici correnti full-text.\nEmeroteca.\nL'emeroteca offre in consultazione circa 300 quotidiani italiani e stranieri, in carta, microfilm o supporto digitale. Offre inoltre la consultazione in linea dei principali quotidiani italiani in formato digitale.\nPresso l'emeroteca \u00e8 anche disponibile in consultazione diretta la raccolta degli Atti parlamentari. Per la ricerca sulla legislazione italiana vigente \u00e8 a disposizione la consultazione in linea della banca dati Leggi d'Italia.\nInformazioni bibliografiche.\nIl servizio \u00e8 garantito per tutto l'orario di apertura della biblioteca e assicura assistenza e indirizzo nelle ricerche e nella consultazione dei cataloghi cartacei e in linea.\nPer utenti remoti\nIl servizio fornisce notizie su localizzazioni di documenti, suggerimenti\nbibliografici, indicazioni su istituti specializzati. Le richieste possono essere inoltrate per posta, fax o posta elettronica all'indirizzo: b-stmo.info#at#beniculturali.it\nPrestito.\nIl servizio funziona dal luned\u00ec al venerd\u00ec, dalle 9,00 alle 13,30 e dalle 14,30 alle 19,00; il sabato dalle 9,00 alle 13,00.\nPossono essere prese in prestito due opere per un massimo di quattro volumi. La durata del prestito \u00e8 di quindici giorni. Informazioni sulle modalit\u00e0 di ammissione al servizio, sulle opere escluse dal prestito, sulla chiusura estiva del servizio sono disponibili all'indirizzo: www.bsmc.it\nRiproduzioni.\nLa Biblioteca consente, previa autorizzazione, la riproduzione del proprio materiale bibliografico e documentario per motivi di studio o per scopi commerciali, nel rispetto della normativa vigente sul diritto d'autore.\nSi eseguono a pagamento fotocopie, riproduzioni su supporto digitale, fotografie, diapositive.\nServizi bibliografici.\nCataloghi\ncatalogo generale in linea comprendente:\ninteramente riversato in linea;\ncataloghi cartacei:\nPubblicazioni.\nLa Biblioteca cura la pubblicazione dei cataloghi dei propri fondi. La collana \"Fonti e ricerche\" \u00e8 dedicata a edizioni critiche di manoscritti e testi rari, bibliografie, monografie relative alla storia italiana ed europea. La collana \"Novecento periodico\" \u00e8 dedicata allo studio e alla valorizzazione della ricca collezione di pubblicazioni periodiche possedute. L'elenco dei titoli pubblicati \u00e8 disponibile all'indirizzo: www.bsmc.it\nAttivit\u00e0 culturali e didattiche.\nLa Biblioteca promuove manifestazioni quali mostre, convegni, giornate di studio. Organizza presentazioni delle novit\u00e0 editoriali in ambito storiografico. Per tutte queste attivit\u00e0 intrattiene stretti rapporti con le pi\u00f9 importanti istituzioni di ricerca nell'ambito della storia moderna e contemporanea.\nCome attivit\u00e0 didattiche la Biblioteca organizza:"}
{"id": "3905019", "revid": "154893", "url": "https://it.wikipedia.org/wiki?curid=3905019", "title": "Pasqualino Bruzzone", "text": ""}
{"id": "3905020", "revid": "86599", "url": "https://it.wikipedia.org/wiki?curid=3905020", "title": "Loren C. Ball", "text": "Il Minor Planet Center gli accredita la scoperta di centootto asteroidi, effettuate tra il 2000 e il 2004. Ha compiuto tutte le scoperte dall'osservatorio costruito sul tetto della propria casa a Decatur in Alabama.\nGli \u00e8 stato dedicato l'asteroide 16095 Lorenball."}
{"id": "3905023", "revid": "287204", "url": "https://it.wikipedia.org/wiki?curid=3905023", "title": "19318 Somanah", "text": "19318 Somanah \u00e8 un asteroide areosecante.Scoperto nel 1996, presenta un'orbita caratterizzata da un semiasse maggiore pari a 2,3493968\u00a0UA e da un'eccentricit\u00e0 di 0,2385277, inclinata di 24,37379\u00b0 rispetto all'eclittica.\nL'asteroide \u00e8 dedicato all'astrofisico mauriziano Radhakhrishna Dinesh Somanah."}
{"id": "3905027", "revid": "228587", "url": "https://it.wikipedia.org/wiki?curid=3905027", "title": "\u00c9variste de Parny", "text": "Biografia.\n\u00c9variste-D\u00e9sir\u00e9 de Forges, cavaliere poi visconte de Parny, nato sull'isola della R\u00e9union, territorio francese, da una famiglia aristocratica originaria del Berry che vi si era trasferita nel 1698, abbandon\u00f2 l'isola natale a nove anni con due suoi fratelli, Jean-Baptiste e Ch\u00e9riseuil. Studi\u00f2 al liceo di Rennes, probabilmente con l'intenzione di frequentare poi l'Abbazia di Notre-Dame de la Trappe e intraprendere una carriera ecclesiastica, ma avendo perso la fede si diede alla vita militare, come suo padre e i suoi fratelli, bench\u00e9 comunque attratto dal Cristianesimo.\nSuo fratello Jean-Baptiste, scudiero del conte d'Artois, lo introdusse alla corte di Versailles dove altri due militari si faranno conoscere nel mondo della poesia, Antoine Bertin e Nicolas-Germain L\u00e9onard, anche loro provenienti dalla Francia d'oltremare.\nNel 1792, era capitano d'una compagnia di gendarmi del Re. Nel 1773, durante un viaggio all'isola natale, scopr\u00ec la vocazione poetica, e si innamor\u00f2 di Esther Leli\u00e8vre (1761-1825), una donna che gli fu impedito di sposare ma che rester\u00e0 sua musa e ninfa Egeria, ispirandogli le poesie della raccolta di grande successo \"Po\u00e9sies \u00e9rotiques\" (1778), dove la donna appare con il nome di \u00c9l\u00e9onore.\nTornato a Parigi nel 1775, infastidito dalla politica coloniale e dallo schiavismo e attratto dalla protesta del Boston Tea Party, scrisse per solidariet\u00e0 la \"\u00c9p\u00eetre aux insurgents de Boston\" (1777).\nIl 6 novembre 1779, fu nominato capitano del reggimento dei dragoni della Regina. Nel 1783 torn\u00f2 nuovamente nell'isola natale per sistemare gli affari e l'eredit\u00e0 del padre, approfitt\u00f2 per visitare le Mauritius quindi part\u00ec per i possedimenti francesi in India di Pondich\u00e9ry, dove rest\u00f2 come aiutante di campo del governatore tutto il 1785, e dove ricevette l'ispirazione per i poemi in prosa delle \"Chansons mad\u00e9casses\".\nL'anno successivo torn\u00f2 in Francia e lasci\u00f2 la vita militare, trasferendosi in una propriet\u00e0 che aveva in campagna non lontano da Saint-Germain-en-Laye e Marly-le-Roi. Chiam\u00f2 la casa \"La Caserne\" e con gli amici poeti Bertin e L\u00e9onard, form\u00f2 il gruppo detto la \"Soci\u00e9t\u00e9 de la caserne\", laddove appunto si riuniva regolarmente.\nDurante la Rivoluzione francese, sentendosene quasi estraneo, poich\u00e9 non pi\u00f9 particolarmente attratto dalla politica e senza che ricevesse pensione per il servizio militare scorso, non si schier\u00f2. Dovette per\u00f2 ripianare i debiti del fratello Jean-Baptiste e dal 1795, finanziariamente quasi rovinato, fu costretto a lavorare per tredici mesi al Ministero dell'Interno, quindi fece l'amministratore dell'Teatro dell'Op\u00e9ra. Nel 1804 lavorava all'ufficio tasse di Antoine Fran\u00e7ais, conte di Nantes.\nIntanto nel 1802, spos\u00f2 Marie-Fran\u00e7oise Vally e, l'anno successivo, venne ammesso all'Acad\u00e9mie fran\u00e7aise, dove occup\u00f2 il seggio n. 36. Nel 1813, Napoleone Bonaparte gli assegn\u00f2 una pensione che poi gli venne soppressa durante la Restaurazione. Mor\u00ec lo stesso anno.\nOpere.\nLa sua poesia \u00e8 stata molto popolare durante il XIX secolo, conosciuta a memoria da Chateaubriand, ammirata da Ginguen\u00e9, considerata esemplare da Pu\u0161kin, poi musicata da Ravel, Louis Durey, Giovanni Sgambati e altri, ricordata in una poesia della Achmatova, considerata pioniera di forme (soprattutto per le \"Chansons mad\u00e9casses\", primi poemetti in prosa della letteratura francese) e esplorativa di contenuti (l'esotico, il distante tropicale, l'erotico e il licenzioso, la canzone popolare del Madagascar) dai poeti successivi del simbolismo.\nPur facendo scandalo per la rottura con la tradizione e il libertinaggio ironico (alla Voltaire), le sue opere non gli impedirono di essere considerato in vita un poeta di successo, ammesso alla prestigiosa Acad\u00e9mie fran\u00e7aise, anche se con il tempo \u00e8 rimasto pi\u00f9 noto rappresentante del periodo Andr\u00e9 Ch\u00e9nier. Ne fa uno schizzo Sainte-Beuve nei suoi \"Portraits contemporains\"."}
{"id": "3905044", "revid": "1442080", "url": "https://it.wikipedia.org/wiki?curid=3905044", "title": "Acura Classic 2000 - Doppio", "text": "Il doppio del torneo di tennis Acura Classic 2000, facente parte del WTA Tour 2000, ha avuto come vincitrici Lisa Raymond e Rennae Stubbs che hanno battuto in finale Lindsay Davenport e Anna Kurnikova 4-6, 6-3, 7-66."}
{"id": "3905046", "revid": "1442080", "url": "https://it.wikipedia.org/wiki?curid=3905046", "title": "East West Bank Classic 2000 - Doppio", "text": "Il doppio del torneo di tennis East West Bank Classic 2000, facente parte del WTA Tour 2000, ha avuto come vincitrici Els Callens e Dominique Monami che hanno battuto in finale Kimberly Po e Anne-Ga\u00eblle Sidot 6-2, 7-5."}
{"id": "3905048", "revid": "106908", "url": "https://it.wikipedia.org/wiki?curid=3905048", "title": "Produzione interna", "text": ""}
{"id": "3905052", "revid": "311148", "url": "https://it.wikipedia.org/wiki?curid=3905052", "title": "Stabilimenti di produzione", "text": ""}
{"id": "3905053", "revid": "61046164", "url": "https://it.wikipedia.org/wiki?curid=3905053", "title": "Stabilimento di produzione", "text": ""}
{"id": "3905054", "revid": "1442080", "url": "https://it.wikipedia.org/wiki?curid=3905054", "title": "Pilot Pen Tennis 2000 - Doppio", "text": "Il doppio del torneo di tennis Pilot Pen Tennis 2000, facente parte del WTA Tour 2000, ha avuto come vincitrici Julie Halard e Ai Sugiyama che hanno battuto in finale Virginia Ruano Pascual e Paola Su\u00e1rez 6\u20134, 5\u20137, 6\u20132."}
{"id": "3905055", "revid": "80339", "url": "https://it.wikipedia.org/wiki?curid=3905055", "title": "State of violence", "text": ""}
{"id": "3905058", "revid": "287204", "url": "https://it.wikipedia.org/wiki?curid=3905058", "title": "Complemento d'arredo", "text": ""}
{"id": "3905059", "revid": "287204", "url": "https://it.wikipedia.org/wiki?curid=3905059", "title": "Fortis Championships Luxembourg 2000 - Doppio", "text": "Il doppio del torneo di tennis Fortis Championships Luxembourg 2000, facente parte del WTA Tour 2000, ha avuto come vincitrici Alexandra Fusai e Nathalie Tauziat che hanno battuto in finale Lioubomira Batcheva e Cristina Torrens 6-3, 7-60."}
{"id": "3905061", "revid": "63727", "url": "https://it.wikipedia.org/wiki?curid=3905061", "title": "PSA EB", "text": "Con la sigla PSA EB si intende una piccola famiglia di motori a scoppio alimentati a benzina prodotti a partire dal 2012 dal gruppo automobilistico francese PSA.\nCaratteristiche.\nSi tratta di un motore per vetture di fascia bassa, caratterizzato da un'architettura di tipo tricilindrico in linea e da doti di grande economia e \"pulizia\", dal momento che vanta consumi ed emissioni di CO2 molto contenuti.\nTale motore era stato annunciato in via non ufficiale gi\u00e0 nel 2011, ma di esso ancora si sapeva poco. \u00c8 stato all'inizio del 2012, con un comunicato stampa, che il Gruppo PSA ha ufficialmente annunciato l'inaugurazione delle nuove linee di assemblaggio dello stabilimento di Tr\u00e9mery. Il progetto per questo nuovo motore \u00e8 stato avviato gi\u00e0 nel 2008 ed ha comportato un investimento complessivo di ben 717 milioni di Euro.\nCon il motore EB, il Gruppo PSA esordisce nel campo dei motori tricilindrici. \u00c8 la prima volta che il colosso francese produce un motore con meno di quattro cilindri. In realt\u00e0, tra il 1976 ed il 1990, quando il Gruppo PSA gi\u00e0 esisteva, erano presenti in listino modelli Citro\u00ebn con motori bicilindrici, ma si trattava di motori il cui progetto originario era esclusivo della casa del \"double chevron\", e che di fatto non sono mai stati condivisi con l'altro marchio del Gruppo, la Peugeot. Nel caso del motore \"EB\", invece, si ha in programma di utilizzarlo per i modelli di fascia bassa del Gruppo francese, ma anche per le versioni base dei modelli di segmento C.\nI motori EB sono nati come motori aspirati, ma in seguito da essi sono state derivate delle versioni sovralimentate mediante turbocompressore e quindi con prestazioni pi\u00f9 elevate. In entrambi i casi si \u00e8 puntato molto sulla riduzione dei pesi e degli attriti in gioco. Nel caso dei motori aspirati, si tratta di unit\u00e0 destinate gradualmente a sostituire i gloriosi ma vecchi motori 1.1 e 1.4 della famiglia TU (rispettivamente da 60 e 75 CV), mentre nel caso dei sovralimentati, essi vanno invece a sostituire le versioni meno potenti (al massimo fino a quelle da 125 CV) degli ormai datati motori Prince. Per quanto riguarda gli attriti, sono stati montati spinotti per pistoni, anelli di tenuta e punterie con trattamento DLC antiattrito. Altre soluzioni sono state adottate sul fronte dell'efficienza termica, visibili per esempio nel nuovo sistema di raffreddamento a doppio circuito che a motore freddo lascia scaldare il basamento e raffredda unicamente la testata, per poi estendere il passaggio del liquido di raffreddamento all'intera unit\u00e0 motrice una volta raggiunta la temperatura di esercizio.\nTra le altre caratteristiche, questo motore integra la fasatura variabile e la distribuzione bialbero. Sono inoltre da ricordare la testata con collettore di scarico integrato. Anche i supporti motore sono integrati nell'unit\u00e0 motrice, mentre l'albero a gomiti si avvale di sei contrappesi per eliminare le vibrazioni tipiche dei tricilindrici.\nIl motore EB2.\nLa prima unit\u00e0 motrice \"EB\" a debuttare \u00e8 denominata dalla sigla EB2: nella fattispecie questo motore \u00e8 stato progettato e realizzato puntando come gi\u00e0 detto sulla riduzione del peso e sulla riduzione degli attriti in gioco, piuttosto che sulla presenza di tecnologie gi\u00e0 molto diffuse, come l'alimentazione ad iniezione diretta o il dispositivo Stop&amp;Start, che in questo motore sono entrambe assenti. Per quanto riguarda il contenimento del peso il risultato \u00e8 stato notevole, basti pensare che la versione aspirata senza accessori (pompe benzina o altro) arriva a pesare appena 73\u00a0kg e consente di ottenere prestazioni notevoli, sia per quanto riguarda l'erogazione di potenza e di coppia motrice, sia, come gi\u00e0 detto, per quanto riguarda consumi ed emissioni. Basti pensare che riescono, secondo la Casa costruttrice, a stare sotto i 4 litri ogni 100\u00a0km, un dato notevole per un motore a benzina, sebbene di bassa cilindrata.\nVersione aspirata.\nL'unit\u00e0 motrice \"EB2FA\" \u00e8 caratterizzata da una cilindrata di 1199\u00a0cm\u00b3, l'iniezione indiretta, una potenza massima di 82\u00a0CV a 5750 giri/min ed una coppia massima di 118\u00a0Nm a 2750 giri/min. Tale motore \u00e8 stato il primo ad essere prodotto nello stabilimento di Tr\u00e9mery, fin dal gennaio 2012. Questo motore \u00e8 stato progettato e realizzato per debuttare sulla Peugeot 208, per poi estendere il suo range di applicazioni anche ad altri modelli del gruppo PSA. In un secondo momento \u00e8 comparsa anche una variante pi\u00f9 economica con potenza massima ridotta a 75\u00a0CV. Nel corso del 2018 il motore ha ricevuto degli aggiornamenti per rientrare nella normativa EURO 6.2 (EURO 6d temp), \u00e8 stato introdotto il dispositivo Stop&amp;Start e la potenza \u00e8 aumentata a 83CV (61kW) a 5750 giri/min.\nVersioni sovralimentate.\nLa variante sovralimentata mediante turbocompressore \u00e8 stata introdotta nella primavera del 2014: fermi restando i criteri di contenimento di peso ed attriti, applicati anche in questo caso, questo motore introduce invece la novit\u00e0 dell'alimentazione ad iniezione diretta, assente nelle varianti aspirate. Viene prodotto in due varianti di potenza, denominate \"EB2DT\" ed \"EB2DTS\" ed in grado di erogare rispettivamente potenze di 110 e 131\u00a0CV. In alcune applicazioni, tale motore \u00e8 stato anche dotato di tecnologia microibrida analoga a quella dei propulsori a gasolio del tipo e-HDi, cosicch\u00e9 in questo caso vengono denominati \"e-THP\". Tale tecnologia permette una riduzione di consumi ed emissioni inquinanti. Nel corso del 2018 questi motori hanno ricevuto degli aggiornamenti per rientrare nella normativa EURO 6.2 (EURO 6d temp), \u00e8 stato aggiunto il filtro antiparticolato GPF, \u00e8 stata modificata la turbina di sovralimentazione e la pressione dell'iniezione diretta \u00e8 passata da 200 bar a 250 bar. La versione da 110 CV ha avuto un incremento di coppia che \u00e8 passata da 205 Nm/1500 rpm a 230 Nm/1750 rpm. In seguito, il motore EB2 sovralimentato \u00e8 stato proposto in alcune varianti, peraltro poco utilizzate, di potenza sensibilmente ridotta (85 e 100 CV, per la precisione).\nIl motore EB0.\nGi\u00e0 al momento del lancio del tricilindrico da 1.2 litri, la Casa francese ha annunciato anche il futuro arrivo di una sua versione ridotta e siglata EB0: si tratta di un'unit\u00e0 ancor pi\u00f9 parsimoniosa della prima, poich\u00e9 caratterizzato da una cilindrata ridotta a 999\u00a0cm\u00b3. Rappresenta inoltre il primo motore interamente di produzione PSA sotto il litro di cilindrata dopo l'uscita di produzione del mitico motore TU9 da 954\u00a0cm\u00b3. \u00c8 infatti presente, al momento del debutto dell'unit\u00e0 \"EB0\", un altro tricilindrico da 1 litro tra quelli impiegati dal colosso francese, ma si tratta di un tricilindrico prodotto dalla Toyota. La potenza dell'unit\u00e0 \"EB0\" raggiunge 68\u00a0CV a 6000 giri/min, mentre il picco di coppia \u00e8 di 95\u00a0Nm a 3000 giri/min. Questo motore \u00e8 arrivato all'inizio del 2013, ossia un anno dopo il pi\u00f9 grande 1.2 da cui deriva. Come quest'ultimo, il motore \"EB0\" ha esordito sotto il cofano di una \"Peugeot 208\", pi\u00f9 precisamente la \"208 1.0 12v\", in commercio dal marzo 2013, ma anche nella \"Citro\u00ebn C3 Mk2 1.0 VTi\", anch'essa lanciata nello stesso periodo. Non \u00e8 stato invece montato sulla Peugeot 108, la quale ha continuato a mantenere l'unit\u00e0 di origine Toyota assieme agli altri due modelli nati dallo stesso progetto (Citro\u00ebn C1 Mk2 e Toyota Aygo Mk2). Non va quindi fatta confusione fra i due tricilindrici, confusione che pu\u00f2 facilmente verificarsi anche a causa delle similitudini fra le prestazioni dei due motori, oltre che alla simile cilindrata ed alla stessa architettura generale.\nA partire dall'autunno del 2016, il motore \"EB0\" \u00e8 stato sostituito da una variante depotenziata del 1.2 \"EB2\" della stessa famiglia, variante che ha mantenuto la stessa potenza massima dell'unit\u00e0 pi\u00f9 piccola, ma a fronte di una miglior erogazione di coppia motrice.\nRiepilogo caratteristiche ed applicazioni.\nDi seguito vengono riepilogate le caratteristiche e le applicazioni dei motori \"EB\":"}
{"id": "3905062", "revid": "80598", "url": "https://it.wikipedia.org/wiki?curid=3905062", "title": "Verranno a chiederti del nostro amore", "text": ""}
{"id": "3905065", "revid": "1305887", "url": "https://it.wikipedia.org/wiki?curid=3905065", "title": "Appendino", "text": ""}
{"id": "3905068", "revid": "80598", "url": "https://it.wikipedia.org/wiki?curid=3905068", "title": "Canzone del padre", "text": ""}
{"id": "3905069", "revid": "24823", "url": "https://it.wikipedia.org/wiki?curid=3905069", "title": "Anima (Nightmare)", "text": "Anima \u00e8 il terzo album studio del gruppo giapponese Nightmare,e probabilmente il pi\u00f9 famoso. Questo album \u00e8 considerato un trampolino per il futuro successo della band. Il suono di questo album \u00e8 leggermente pi\u00f9 pop rispetto ai suoi predecessori, Livid e Ultimate Circus. L'album raggiunse la 12\u00aa posizione nella classifica Oricon.\nSingoli.\nPubblicato : 1\u00ba aprile 2005\nPosizione nella classifica Oricon: 29\nPubblicato : 10 agosto 2005\nPosizione nella classifica Oricon: 23\nPubblicato : 7 DIcembre 2005\nPosizione nella classifica Oricon: 29"}
{"id": "3905072", "revid": "838137", "url": "https://it.wikipedia.org/wiki?curid=3905072", "title": "Nella mia ora di libert\u00e0", "text": ""}
{"id": "3905073", "revid": "399137", "url": "https://it.wikipedia.org/wiki?curid=3905073", "title": "Turolla joao", "text": ""}
{"id": "3905074", "revid": "80598", "url": "https://it.wikipedia.org/wiki?curid=3905074", "title": "Canzone del maggio", "text": ""}
{"id": "3905076", "revid": "80598", "url": "https://it.wikipedia.org/wiki?curid=3905076", "title": "Il bombarolo", "text": ""}
{"id": "3905077", "revid": "767487", "url": "https://it.wikipedia.org/wiki?curid=3905077", "title": "Grand-Prix Triberg-Schwarzwald 2009", "text": "Il Grand-Prix Triberg-Schwarzwald 2009, settima edizione della corsa e valida come evento del circuito UCI Europe Tour 2009 categoria 1.1, fu disputata il 6 giugno 2009, per un percorso totale di 150\u00a0km. Fu vinta dal tedesco Heinrich Haussler, al traguardo con il tempo di 4h11'43\" alla media di 35,75\u00a0km/h.\nPartenza con 90 ciclisti, dei quali 20 portarono a termine il percorso."}
{"id": "3905078", "revid": "80598", "url": "https://it.wikipedia.org/wiki?curid=3905078", "title": "Introduzione (brano musicale)", "text": ""}
{"id": "3905080", "revid": "196390", "url": "https://it.wikipedia.org/wiki?curid=3905080", "title": "Titti (brano musicale)", "text": ""}
{"id": "3905082", "revid": "1442080", "url": "https://it.wikipedia.org/wiki?curid=3905082", "title": "Campionato europeo di pallavolo femminile Under-19 1969", "text": "Il Campionato europeo di pallavolo femminile Under-19 1969 si \u00e8 svolto dal 27 settembre al 5 ottobre 1969 a Riga, nell'Unione Sovietica. Al torneo hanno partecipato 12 squadre nazionali europee e la vittoria finale \u00e8 andata per la seconda volta consecutiva all'URSS.\nGironi.\nDopo la prima fase a gironi, le prime due classificate hanno acceduto al girone per il primo posto, conservando il risultato dello scontro diretto; le ultime due classificate hanno acceduto al girone per il settimo posto, conservando il risultato dello scontro diretto.\nPodio.\nCampione.\nURSS(Secondo titolo)\nSecondo posto.\nBulgaria\nTerzo posto.\nPolonia"}
{"id": "3905085", "revid": "287204", "url": "https://it.wikipedia.org/wiki?curid=3905085", "title": "Al Shabab Al Arabi Club 1999-2000", "text": "Questa voce raccoglie le informazioni riguardanti l'Al Shabab Al Arabi Club nelle competizioni ufficiali della stagione 1999-2000.\nStagione.\nNella stagione 1999-2000 l'Al Shabab ha raggiunto le finali della Coppa del Presidente e un ottavo posto nella UAE Football Leaguementre in UAE FA Cup la squadra arriva in semi-finale."}
{"id": "3905087", "revid": "767487", "url": "https://it.wikipedia.org/wiki?curid=3905087", "title": "The World Ruler", "text": "The World Ruler \u00e8 il quarto album studio del gruppo giapponese Nightmare, pubblicato il 27 febbraio 2007. In questo album i Nightmare sperimentarono l'Electronica, Ambience e utilizzarono l'ottone dal vivo. Tre diverse versioni di questo album vennero distribuite: una con il CD, una versione CD+DVD e un bonus pack di CD, DVD e album fotografico. L'album raggiunse la 6\u00aa posizione nella classifica Oricon. Le canzoni \"the WORLD\" e \"Alumina\" sono state utilizzate rispettivamente come sigla di apertura e chiusura dell'anime Death Note.\nSingoli.\nPubblicato: 18 ottobre 2006\nPosizione nella classifica Oricon: 5\n\"The WORLD\" e \"Alumina\" vennero usate rispettivamente come sigla di apertura e chiusura dell'anime Death Note."}
{"id": "3905089", "revid": "767487", "url": "https://it.wikipedia.org/wiki?curid=3905089", "title": "Kagasi", "text": "Kagasi o Kagas\u2019 (in russo: \u041a\u0430\u0433\u0430\u0441\u0438; \u041a\u0430\u0433\u0430\u0441\u044c; in ciuvascio: \u041a\u0430\u043a\u0430\u00e7; Kaka\u00e7) \u00e8 una localit\u00e0 rurale (una derevnja) del \"rajon\" Alikovskij, nella Repubblica autonoma della Ciuvascia, in Russia. Si trova a 15 chilometri da Alikovo, che \u00e8 il centro amministrativo del distretto omonimo. Fa parte della \u010cuva\u0161sko-Sorminskoe sel\u2019skoe poselenie.\nPopolazione.\nLa popolazione di circa 150 persone \u00e8 principalmente di etnia ciuvascia ed in maggioranza donne.\nInfrastrutture e trasporti.\nNel villaggio c'\u00e8 un centro culturale, una biblioteca, una chiesa, un pronto soccorso, un negozio. Il paese \u00e8 prevalentemente alimentato a gas e si trova vicino alle rive del torrente Sorma."}
{"id": "3905091", "revid": "93556", "url": "https://it.wikipedia.org/wiki?curid=3905091", "title": "Auguste Barbier", "text": "Biografia.\nHa studiato al Lyc\u00e9e Henri-IV e per poco tempo all'\u00c9cole le Droit, abbandonando gli studi per dedicarsi alla letteratura. Ha esordito nel 1830 con \"Cur\u00e9e\", poema satirico che \u00e8 stato ben accolto dal pubblico dell'epoca. Le sue \"Iambes\" (1831), poesie vigorose, ispirate alla Rivoluzione di Luglio, lo hanno reso di fatto parte de \"Le Parnasse contemporain\", un'antologia d'epoca con i migliori poeti francesi del tempo.\nCollabor\u00f2 con L\u00e9on de Wailly al libretto di \"Benvenuto Cellini\", opera di Hector Berlioz, con una prima contestatissima all'Op\u00e9ra National de Paris il 3 settembre 1838.\n\u00c8 stato tardo membro del seggio 36 dell'Acad\u00e9mie fran\u00e7aise, la cui elezione nel 1869 strapp\u00f2 di pochi voti il posto a Th\u00e9ophile Gautier e fece sbottare Charles de Montalembert che lo riteneva sorpassato, facendogli esclamare: \"Ma \u00e8 morto!\". Morir\u00e0 invece 13 anni dopo. \u00c8 sepolto al Cimitero di P\u00e8re-Lachaise."}
{"id": "3905100", "revid": "767487", "url": "https://it.wikipedia.org/wiki?curid=3905100", "title": "Grand-Prix Triberg-Schwarzwald 2008", "text": "Il Grand-Prix Triberg-Schwarzwald 2008, sesta edizione della corsa e valida come evento del circuito UCI Europe Tour 2008 categoria 1.1, fu disputata il 7 giugno 2008, per un percorso totale di 137,7\u00a0km. Fu vinta dallo svizzero Mathias Frank, al traguardo con il tempo di 3h35'24\" alla media di 38,356\u00a0km/h.\nAl traguardo 22 ciclisti portarono a termine il percorso."}
{"id": "3905103", "revid": "287204", "url": "https://it.wikipedia.org/wiki?curid=3905103", "title": "Gianism Best Ofs", "text": "Gianism Best Ofs \u00e8 formato da quattro dei migliori album di Nightmare. I brani \"Gianizm ~omae no mono wa ore no mono~ e Gianism ~Ore no mono wa ore no mono~ sono canzoni Indie; si esibirono con queste canzoni durante i loro tour precedenti. Questi due album vennero pubblicati anche in edizione limitata doppio album. L'album \"Gianism ~Nightmare no Kuse ni Namaikidazo~ \u00e8 composto dalle loro migliori canzoni dopo che sono andati in una major.\nLista di Album Best Ofs.\nGianism ~Nightmare no Kuse ni Namaikidazo~ the best of NIGHTMARE\nTracce\nGianism ~Omae no mono wa ore no mono~\nTracce\nGianism ~Ore no mono wa ore no mono~\nTracce"}
{"id": "3905105", "revid": "339392", "url": "https://it.wikipedia.org/wiki?curid=3905105", "title": "Ducato di Moscovia", "text": ""}
{"id": "3905108", "revid": "767487", "url": "https://it.wikipedia.org/wiki?curid=3905108", "title": "My Old Kentucky Home", "text": "My Old Kentucky Home \u00e8 un film del 1926 diretto da Dave Fleischer e Dick Huemer. \u00c8 un breve cortometraggio animato prodotto dalla Out of the Inkwell Films (poi Fleischer Studios) e distribuito dalla Red Seal Pictures, facente parte della serie \"Song Car-Tunes\". Il film utilizza la canzone \"My Old Kentucky Home\" (1853) di Stephen Foster, e venne registrato con il sistema sonoro ottico Phonofilm di Lee De Forest.\n\"My Old Kentucky Home\" sembra essere il primo tentativo di dialogo animato, poich\u00e9 nel film un cane pronuncia le parole \"Follow the ball, and join in, everybody\" in notevole sincronizzazione bench\u00e9 l'animazione fosse un po' limitata, facendo in modo che il labiale fosse sincronizzato perfettamente. I Fleischer avevano gi\u00e0 avviato la trovata della palla rimbalzante in un precedente corto della serie, \"My Bonnie Lies over the Ocean\" (1925).\nQuesto film usc\u00ec due anni dopo l'inizio della serie nel maggio 1924, e due anni prima di \"Dinner Time\" di Paul Terry (uscito nel settembre 1928) e di \"Steamboat Willie\" di Walt Disney (novembre 1928)."}
{"id": "3905115", "revid": "2159832", "url": "https://it.wikipedia.org/wiki?curid=3905115", "title": "Vincenzo Onorato (calciatore)", "text": "Carriera.\nHa disputato cinque campionati con l'Ischia Isolaverde, conquistando il titolo di capocannoniere del girone D della serie C2 con 19 reti segnate nella stagione 1986-87.\nTra il 1987 e il 1991 ha collezionato 65 presenze in Serie B con le maglie di Reggina e Messina.\nOra allena una squadra a Velletri(RM), il Velletri Calcio"}
{"id": "3905118", "revid": "767487", "url": "https://it.wikipedia.org/wiki?curid=3905118", "title": "Killer Show", "text": "Killer Show \u00e8 il quinto album studio del gruppo giapponese Nightmare, pubblicato il 21 maggio 2008 in tre diverse versioni: una solo con CD, una con CD+DVD e infine un'edizione limitata di CD+DVD+Photo book. L'album raggiunse la 5\u00aa posizione nella classifica Oricon. L'undicesimo brano \"White Room\" venne pubblicato come download sul sito dei Nightmare.\nSingoli.\nPubblicato : 6 giugno 2007\nPosizione nella classifica Oricon: 3\nPubblicato : 3 ottobre 2007\nPosizione nella classifica Oricon: 4\nPubblicato : 7 novembre 2007\nPosizione nella classifica Oricon: 8\nDIRTY \u00e8 stata utilizzata come sigla d'apertura dell'anime N\u00f4gami Neuro Investigatore Demoniaco, mentre Raison d'etre \u00e8 stata utilizzata come sigla d'apertura dell'anime di Claymore."}
{"id": "3905119", "revid": "463686", "url": "https://it.wikipedia.org/wiki?curid=3905119", "title": "Valvola tricuspidale", "text": ""}
{"id": "3905123", "revid": "767487", "url": "https://it.wikipedia.org/wiki?curid=3905123", "title": "Grand-Prix Triberg-Schwarzwald 2007", "text": "Il Grand-Prix Triberg-Schwarzwald 2007, quinta edizione della corsa e valida come evento del circuito UCI Europe Tour 2007 categoria 1.1, fu disputata il 9 giugno 2007, per un percorso totale di 139,2\u00a0km. Fu vinta dal croato Radoslav Rogina, al traguardo con il tempo di 3h44'36\" alla media di 37,186\u00a0km/h.\nAl traguardo 43 ciclisti portarono a termine il percorso."}
{"id": "3905124", "revid": "698375", "url": "https://it.wikipedia.org/wiki?curid=3905124", "title": "Valvola bicuspidale", "text": ""}
{"id": "3905125", "revid": "84184", "url": "https://it.wikipedia.org/wiki?curid=3905125", "title": "Marittimo", "text": "Per marittimo (pi\u00f9 correttamente: lavoratore marittimo o appartenente al personale marittimo; in inglese: \"mariner\" o \"seafarer\") si intende qualsiasi lavoratore che indipendentemente dalla propria attivit\u00e0 professionale e/o mansione lavorativa, svolge la propria attivit\u00e0 nell'ambito della marina mercantile come facente parte dell'equipaggio di una nave indirizzata ad attivit\u00e0 di ordine civile o come personale tecnico delle costruzioni navali o come addetto ai servizi nautici nell'ambito dei porti.\nDistinzione tra \"marinaio\" e \"marittimo\".\nIl termine generico di \u00ab\"marittimo\"\u00bb, non va confuso con quello pi\u00f9 specifico di \u00ab\"marinaio\"\u00bb, che invece a bordo delle navi occupa una posizione gerarchica e lavorativa ben precisa come citato dai \"Contratti Nazionali Collettivi di Lavoro\" di categoria e dalle \"Tabelle di Armamento\" della navi mercantili di tutte le nazionalit\u00e0. Nella marina mercantile col termine di \"marinaio\" s'intende il lavoratore con la qualifica professionale appartenente al personale indirizzato ai servizi di coperta, superiore a quella di \"giovanotto di coperta\", e quella di \"mozzo\".\nCome termine generico, \"marittimo\", che non ha il significato di professione, viene utilizzato per rappresentare, indicare, una categoria, un settore del mondo del lavoro: \"la categoria dei marittimi\"; \"agitazione dei marittimi\"; \"sciopero dei marittimi\", \"le rivendicazioni dei lavoratori marittimi\".\nPersonale navigante marittimo.\nFanno e storicamente hanno fatto parte della categoria del personale navigante marittimo i seguenti lavoratori:\nSezione alberghiera.\nIl personale navigante \u00e8 iscritto in matricole e registri della gente di mare ed \u00e8 munito di un libretto di navigazione, tali registri sono tenuti dai locali uffici di porto competenti per territorio.\nPersonale marittimo addetto ai servizi dei porti e personale tecnico delle costruzioni navali.\nFanno altres\u00ec parte della categoria dei lavoratori marittimi anche coloro che svolgono la propria attivit\u00e0 professionale di supporto a terra, ne fanno parte:\nIl personale addetto ai servizi dei porti \u00e8 iscritto in registri ed \u00e8 munito di un libretto di ricognizione (LDR) che sono tenuti dagli uffici di porto."}
{"id": "3905127", "revid": "228587", "url": "https://it.wikipedia.org/wiki?curid=3905127", "title": "World Cyber Games 2008", "text": "I World Cyber Games 2008 si sono svolti a Colonia, Germania, dal 5 novembre al 9 novembre 2008. L'evento ospitava 800 giocatori da 78 Paesi."}
{"id": "3905133", "revid": "1543377", "url": "https://it.wikipedia.org/wiki?curid=3905133", "title": "World Cyber Games 2007", "text": "I World Cyber Games 2007 si sono svolti a Seattle, Stati Uniti, dal 3 ottobre al 7 ottobre 2007. L'evente ospitava oltre 700 giocatori da pi\u00f9 di 70 Paesi."}
{"id": "3905142", "revid": "1543377", "url": "https://it.wikipedia.org/wiki?curid=3905142", "title": "World Cyber Games 2006", "text": "I World Cyber Games 2006 Si sono svolti a Monza, Italia dal 18 ottobre al 22 ottobre 2006"}
{"id": "3905145", "revid": "767487", "url": "https://it.wikipedia.org/wiki?curid=3905145", "title": "Grand-Prix Triberg-Schwarzwald 2006", "text": "Il Grand-Prix Triberg-Schwarzwald 2006, quarta edizione della corsa e valida come evento del circuito UCI Europe Tour 2006 categoria 1.1, fu disputata il 3 giugno 2006, per un percorso totale di 162,4\u00a0km. Fu vinta dallo sloveno Jure Gol\u010der, al traguardo con il tempo di 4h25'40\" alla media di 36,678\u00a0km/h.\nAl traguardo 33 ciclisti portarono a termine il percorso."}
{"id": "3905146", "revid": "21880", "url": "https://it.wikipedia.org/wiki?curid=3905146", "title": "Dendrobates fantasticus", "text": ""}
{"id": "3905147", "revid": "124500865", "url": "https://it.wikipedia.org/wiki?curid=3905147", "title": "Giulia Pennella", "text": "Quattro volte campionessa italiana indoor (2011, 2014, 2015, 2016) sui 60 m hs, con 8\u201d04 vanta la 5\u00aa migliore prestazione italiana all-time della specialit\u00e0. Campionessa italiana outdoor 2016 nei 100 hs, con 13\"03 di personal best vanta la 6\u00aa prestazione all-time della specialit\u00e0.\nHa vinto 14 titoli italiani a livello giovanile: 5 promesse, 6 juniores, 2 allieve ed 1 cadette.\nDetiene 2 record italiani indoor: 55 m hs seniores, 60 m hs promesse.\nBiografia.\nGli inizi e la prima medaglia-titolo italiano giovanile.\nDa ragazzina inizia a praticare la ginnastica artistica, decide quindi nel 2000 all'et\u00e0 di 11 anni di passare all'atletica leggera seguendo le orme della sorella maggiore Paola, discreta velocista ed ostacolista a livello giovanile\nAll'et\u00e0 di 15 anni nel 2004 vince la sua prima medaglia ed anche primo titolo italiano in carriera ai Campionati nazionali cadetti e cadette di Abano Terme imponendosi sugli 80 m hs; l'anno seguente, da allieva, giunge quinta sui 60 m hs agli indoor di categoria e poi negli outdoor allieve vince l'argento sui 100 m hs.\n2006-2007: diverse medaglie ai nazionali, gymnasiadi ed europei juniores.\nIl 2006 la vede vincere il titolo italiano allieve sia nei 60 m hs che sui 100 m hs; con le staffette allieve giunge entrambe le volte al quarto posto: con la 4x200 m agli indoor allieve e con la 4x100 m agli outdoor allieve. lo stesso anno a livello internazionale partecipa alle Gymnasiadi svoltesi in Grecia ad Atene dove si ferma in semifinale sui 100 m hs.\n4 medaglie su 5 gare corse ai campionati nazionali nel 2007: alla sua prima partecipazione agli assoluti, non supera la batteria dei 60 m hs agli indoor. Invece agli juniores indoor conquista due medaglie: oro sui 60 m hs ed argento con la 4x200 m; nella stagione outdoor giovanile, vince l'argento sui 100 m hs e l'oro con la staffetta 4x100 m ai Campionati italiani juniores.\nA livello internazionale giovanile, sempre nel 2007, gareggia sia agli Europei juniores di Hengelo nei Paesi Bassi dove non va oltre la batteria sui 100 m hs che alla Coppa del Mediterraneo Ovest svoltasi in Italia a Firenze concludendo quarta sempre sui 100 m hs.\n2008-2009: numerose medaglie ai campionati nazionali, mondiali juniores ed europei under 23.\nNel 2008 poker di titoli ai Campionati nazionali di categoria: doppio oro agli indoor juniores sui 60 m hs e la 4x200 m; agli assoluti indoor centra la sua prima finale sui 60 m hs, chiudendola in quinta posizione. Agli outdoor juniores, vince il titolo italiano sia sui 100 m hs che con la 4x100 m.\nIn competizioni internazionali nel 2008 partecipa ai mondiali juniores in Polonia a Bydgoszcz uscendo in batteria sui 100 m hs cos\u00ec come accade l'anno seguente agli Europei under 23 in Lituania a Kaunas.\nSempre nel 2009 centra ben 6 medaglie su 7 finali ai vari Campionati nazionali. A livello indoor, sui 60 m hs oro promesse ed argento assoluti (sua prima medaglia vinta agli assoluti); bronzo con la staffetta 4x200 m agli assoluti indoor. Nella stagione all'aperto, prima vince un oro ed un bronzo rispettivamente sui 100 m hs e con la 4x100 m ai Campionati promesse e poi giunge sesta sui 100 m hs e conquista il bronzo della 4x100 m agli assoluti.\n2010-2012: incetta di medaglia e primo titolo italiano assoluto, europei indoor, europei under 23 ed europei.\nIl 2010 la vede vincere 4 medaglie in 6 finali corse ai Campionati nazionali. Argento sui 60 m hs promesse indoor e poi due volte sesta agli assoluti indoor su 60 m hs e 4x200 m. La stagione all'aperto la inizia imponendosi sui 100 m hs ai Campionati promesse e poi sulla stessa distanza vince il bronzo agli assoluti dove conquista anche l'argento con la staffetta 4x100 m.\nNel 2011 altre 4 medaglie in altrettanti finali di Campionati nazionali disputati. Doppietta di titoli sui 60 m hs in cui si impone sia agli italiani promesse indoor che agli assoluti indoor. Agli outdoor sui 100 m hs, vince il titolo italiano sui 100 m hs ed il bronzo agli assoluti.\nSempre nel 2011 partecipa agli Europei indoor di Parigi fermandosi nella batteria dei 60 m hs; nello stesso anno, agli Europei under 23 di Ostrava in Repubblica Ceca esce in batteria sui 100 m hs.\nNel 2012 due argenti su 3 finali corse agli assoluti: 60 m hs indoor e 4x100 m outdoor in cui giunge quarta con la staffetta 4x100 m. \nA livello internazionale, gareggia agli Europei di Helsinki in Finlandia uscendo ancora una volta in batteria sui 100 m hs.\n2013-2015: Europei e mondiali indoor e terzo titolo italiano assoluto.\nNel 2013 vince due medaglie di bronzo agli assoluti: sui 60 m hs agli indoor e nei 100 m hs agli outdoor.\nIl secondo titolo italiano assoluto sui 60 m hs arriva nel 2014; ai Mondiali indoor tenutisi a Sopot in Polonia non riesce a superare la batteria dei 60 m hs. Nella stagione all'aperto vince l'argento sui 100 m hs e termina quarta con la 4x100 m.\nAgli assoluti indoor di Padova nel 2015 ha vinto il suo terzo titolo assoluto sui 60 m hs.\nAi Campionati Europei indoor di Praga giunge in semifinale, chiudendo la gara con il crono di 8\"08, il tredicesimo complessivo.\nAgli assoluti di Torino \u00e8 stata vicecampionessa sia nei 100 m hs che con la staffetta 4x100.\n2016: Europei e 2 titoli italiani.\nNel 2016 agli assoluti indoor di Ancona ottiene il suo quarto titolo italiano sui 60hs e ai campionati Italiani assoluti outdoor di Rieti, il suo primo titolo italiano sui 100hs. Partecipa ai Campionati Europei di Amsterdam dove si qualifica per le semifinale vincendo la batteria di qualificazione con il tempo di 13\"04. In semifinale ottiene un tempo di 13\"55 che non le concede l'accesso in finale.\n2017-2018: l'infortunio e il ritorno alle gare.\nAssente per l'intero anno 2017 a causa di una frattura da stress tibiale, rientra alle gare soltanto a fine stagione 2018, dove ai Campionati Italiani assoluti di Pescara riesce a conquistare la medaglia di bronzo, con il tempo di 13\"46."}
{"id": "3905152", "revid": "119753702", "url": "https://it.wikipedia.org/wiki?curid=3905152", "title": "Charles Gabriel Lemonnier", "text": "Biografia.\nLemonnier fu il primo allievo di Jean-Baptiste Descamps alla \"Scuola regionale di Belle Arti\" di Rouen, sua citt\u00e0 natale, e quindi di Vien, dove ebbe per compagni e amici Vincent e David.\nDi bell'aspetto, dotato di un ingegno naturale e portatore di raccomandazioni eccellenti, venne subito ammesso nei migliori salotti della capitale, soprattutto in quello di Marie-Th\u00e9r\u00e8se Rodet Geoffrin, che lo prese in simpatia.\nNel 1772, espose \"Les Enfants de Niobe tu\u00e9s par Apollon et Diane\", opera con cui partecip\u00f2 al prix de Rome. Soggiorn\u00f2 quindi a Roma dal 1774 al 1784. Nella patria delle arti, Lemonnier trov\u00f2 subito accoglienza presso la casa del poeta e diplomatico cardinale de Bernis e si dedic\u00f2 con entusiasmo allo studio dei capolavori dei grandi maestri, da cui attinse ispirazione nel disegno e nella composizione, che furono poi distintivi del suo talento.\nDi ritorno in Francia, Lemonnier torn\u00f2 nella sua citt\u00e0 natale, dove dipinse, per la cappella del Seminario di Saint-Vivien, uno dei suoi migliori quadri, \"La peste di Milano\". Nel 1786, durante il passaggio di Luigi XVI a Rouen, di ritorno da Cherbourg, Lemonnier fu incaricato di dipingere un quadro il cui soggetto era la presentazione al monarca dei membri della Camera di Commercio di quella citt\u00e0. Poco dopo, realizz\u00f2 per la stessa istituzione, un grande dipinto allegorico che rappresenta il genio del commercio e la scoperta dell'America.\nNel 1789, Lemonnier venne invitato a far parte della \"Reale Accademia di Pittura e Scultura\" realizzando \"la Mort d'Antoine\" come opera per l'insediamento. Al momento della Rivoluzione, Lemonnier venne chiamato a far parte della commissione per i monumenti e, nel 1794, ottenne il titolo di pittore del gabinetto della Scuola di medicina. Amico di Roland, Lemonnier ricevette, in data 4 dicembre 1792, un alloggio al Louvre dal ministro che lo ammise alla Commissione delle arti, dove rese grandi servizi. A Rouen, fu incaricato, insieme al suo connazionale Charles Le Carpentier, di impegnarsi nella ricerca e fare una scelta dei dipinti provenienti dalle istituzioni religiose soppresse, allo scopo di evitare la distruzione. Dopo aver operato con grande zelo in questa missione critica di prendersi cura delle opere d'arte, il Museo di Belle Arti di Rouen pot\u00e9 entrare in possesso di molti dei migliori quadri che egli era riuscito a raccogliere.\nNel 1810, Lemonnier divenne direttore della manifattura dei Gobelins, posto che conserv\u00f2 fino al 1816. Fu anche uno dei maggiori fautori della fondazione del \"Mus\u00e9e des beaux-arts de Rouen\".\nIl dipinto pi\u00f9 noto di Lemonnier \u00e8 senza dubbio \"Une Soir\u00e9e chez madame Geoffrin\", realizzato nel 1812 per l'imperatrice Jos\u00e9phine. Questo dipinto esposto al Museo dei Castelli di Malmaison e Bois-Preau \u00e8 una ricostruzione immaginaria del salotto di Marie-Th\u00e9r\u00e8se Rodet Geoffrin raffiguranti, tra gli altri, il ministro Choiseul, Fontenelle, Montesquieu Diderot e Marmontel che guardano la padrona di casa, sotto un busto Voltaire e l'attore Lekain mentre legge un pezzo da \"L'Orphelin de la Chine\".\nI quadri principali di questo artista il cui talento si distingue per il gusto della composizione, la nobilt\u00e0 dell'espressione data ai personaggi e da un'armonia di colori e di prospettiva, sono, oltre a quelli gi\u00e0 menzionati: \"La Mission des ap\u00f4tres\"; \"J\u00e9sus-Christ appelant \u00e0 lui les petits enfants\"; \"J\u00e9sus-Christ au milieu des docteurs de la loi\", realizzato per le orsoline di Rouen; \"Portrait de l'abb\u00e9 Joly, docteur en Sorbonne\"; \"Pr\u00e9sentation de la Sainte Vierge au Temple\"; \"la Fortune\", su ispirazione da Guido Reni.\nDello stesso artista sono da ricordare: una \"Adoration des Mages\", \"la R\u00e9surrection de Tabithe\", \"Adieux d'Ulysse et de P\u00e9n\u00e9lope\"; \"Cl\u00e9ombrote, roi de Sparte\"; una \"Sainte C\u00e9cile\" d'apr\u00e8s le Dominiquin; \"les Ambassadeurs romains envoy\u00e9s \u00e0 l'ar\u00e9opage d'Ath\u00e8nes pour demander les lois de Solon\", \"Fran\u00e7ois I recevant \"la Sainte Famille \"de Rapha\u00ebl\"; \"Louis XIV inaugurant la statue de Milon de Crotone\", acquistato dal principe Eug\u00e8ne de Beauharnais per la galleria di Monaco di Baviera; \"Portrait de M. d'Herbouville\".\nLemonnier ebbe un figlio, Andr\u00e9-Hippolyte Lemonnier, uomo di lettere, che scrisse, tra le altre cose, sul padre, \"Notice historique sur la vie et les ouvrages de A.-C.-G. Lemonnier\". Un ritratto di Lemonnier si trova nella collezione della Biblioteca di Rouen."}
{"id": "3905159", "revid": "1543377", "url": "https://it.wikipedia.org/wiki?curid=3905159", "title": "World Cyber Games 2005", "text": "I World Cyber Games 2005 si sono svolti a Singapore dal 16 novembre al 20 novembre 2005. Hanno ospitato oltre 800 giocatori da 67 Paesi, e oltre 39000 spettatori. Il montepremi era di 435.000$."}
{"id": "3905164", "revid": "1565034", "url": "https://it.wikipedia.org/wiki?curid=3905164", "title": "San Giuseppe dei Falegnami (diaconia)", "text": "San Giuseppe dei Falegnami (in latino: \"Titulus Sancti Iosephi Lignariorum\") \u00e8 una diaconia istituita da papa Benedetto XVI il 18 febbraio 2012. La diaconia insiste sulla chiesa di San Giuseppe dei Falegnami."}
{"id": "3905167", "revid": "531291", "url": "https://it.wikipedia.org/wiki?curid=3905167", "title": "Penisola Eyre", "text": ""}
{"id": "3905170", "revid": "2033069", "url": "https://it.wikipedia.org/wiki?curid=3905170", "title": "History (Stati Uniti d'America)", "text": "History, precedentemente noto come The History Channel, \u00e8 un canale televisivo internazionale di origine statunitense che trasmette via satellite e via cavo una programmazione a contenuto prettamente informativo, di base documentari fiction e non fiction a contenuto pseudo-storico. Lanciato negli Stati Uniti nel 1995, History \u00e8 stato poi realizzato in versioni locali in varie lingue, in diversi paesi."}
{"id": "3905184", "revid": "339392", "url": "https://it.wikipedia.org/wiki?curid=3905184", "title": "Corpo sportivo militare", "text": ""}
{"id": "3905191", "revid": "767487", "url": "https://it.wikipedia.org/wiki?curid=3905191", "title": "Grand-Prix Triberg-Schwarzwald 2005", "text": "Il Grand-Prix Triberg-Schwarzwald 2005, terza edizione della corsa e valida come evento del circuito UCI Europe Tour 2006 categoria 1.1, fu disputata il 4 giugno 2005, per un percorso totale di 162,4\u00a0km. Fu vinta dal tedesco Fabian Wegmann, al traguardo con il tempo di 4h19'25\" alla media di 37,561\u00a0km/h.\nPartenza con 114 ciclisti, dei quali 32 portarono a termine il percorso."}
{"id": "3905198", "revid": "713622", "url": "https://it.wikipedia.org/wiki?curid=3905198", "title": "San Lazzaro (monaco)", "text": ""}
{"id": "3905206", "revid": "599013", "url": "https://it.wikipedia.org/wiki?curid=3905206", "title": "Federico Rizzi", "text": "Carriera.\nNella sua carriera ha totalizzato 92 presenze (e 2 reti) con il nel campionato di Serie B.\nNella stagione 2012-2013 vince il campionato di Lega Pro Prima Divisione con la maglia del Trapani totalizzando 27 presenze\nIl 4 settembre 2013 viene ingaggiato dalla Salernitana con un contratto annuale.\nIl 16 gennaio 2014 rescinde il contratto che lo legava alla Salernitana, e nello stesso giorno firma con la \nDopo la retrocessione della Pergolettese rimane Svincolato.\nIl 29 agosto 2014 annuncia il suo ritiro dal calcio."}
{"id": "3905209", "revid": "183694", "url": "https://it.wikipedia.org/wiki?curid=3905209", "title": "Fiorella Kostoris", "text": "Biografia.\nNata nel 1945 a Roma ma cresciuta a Trieste, proviene da una famiglia di religione ebraica (il padre triestino, la madre di Corf\u00f9) che poneva un alto valore sull'educazione e sulla conoscenza delle lingue straniere. In un'intervista ha raccontato come lei sia stata una dei 5 alunni della sua classe con ciascuno dei quali ha gareggiato ogni giorno per essere classificata prima dal docente.\nHa dichiarato di essere stata vicina, in giovinezza, al Partito Comunista Italiano. Dopo la laurea in Economia a Milano all'Universit\u00e0 Bocconi and\u00f2 negli Stati Uniti dove ha conseguito un Master presso il Massachusetts Institute of Technology nel 1970. Della sua esperienza negli Stati Uniti ha detto \"sono tornata pi\u00f9 di una [classica] liberal, pi\u00f9 convinta che il benessere complessivo viene massimizzato da parte di persone che perseguono il loro proprio benessere individuale\". Al MIT ha incontrato Franco Modigliani e pi\u00f9 tardi divenne un editor della raccolta dei suoi articoli.\n\u00c8 professore al Collegio d'Europa di Bruges. Ha pubblicato circa un centinaio di articoli e una ventina di libri in varie lingue sui temi della macroeconomia, lavoro, Finanza pubblica, disoccupazione, riforma delle pensioni e altri argomenti. \u00c8 stata presidente dell'Istituto di studi e analisi economica (ISAE), un ente non governativo dotato di una propria autonomia ma finanziato dal governo, fino al marzo 2003. Attualmente sta lavorando a un libro sulle politiche economiche e le istituzioni.\n\u00c8 consigliere indipendente nel Board di Monte dei Paschi di Siena. \nIl suo libro pi\u00f9 noto \u00e8 \"Italy: The Sheltered Economy\" (1993) in cui tratta dell'Italia criticandone il grande interventismo governativo nella politica economica rispetto ad altri paesi e che gran parte di questa azione regolamentaria dello Stato risulta irrazionale e inefficiente.\nProposte economiche.\nAbolizione di una settimana di ferie per rilanciare l'economia.\nIl 19 marzo 2004 la Kostoris ha pubblicato un articolo sul quotidiano \"Il Sole 24 Ore\" dal titolo \"Abolire una settimana di ferie per rilanciare l'economia\". Fiorella Kostoris ha fornito statistiche che mostrano che il lavoratore italiano medio lavora meno ore in tutta la sua carriera dei suoi omologhi europei e nordamericani. Inoltre, il numero di ore di lavoro ogni anno sta gradualmente diminuendo. Se questa tendenza potesse essere invertita la crescita economica italiana potrebbe riprendere. Le cause delle ore di lavoro basso per persona sono varie, ma sono soprattutto il prepensionamento, i ritardi nel reperimento di un lavoro, gli scioperi per motivi non connessi con i contratti, cos\u00ec come il numero superiore di vacanze rispetto ad altri paesi. Per illustrare il compromesso tra lavoro e tempo libero Fiorella Kostoris ha calcolato che se ogni italiano rinunciasse a una settimana di tempo libero il PIL aumenterebbe dallo 0,3% allo 0,4%. L'idea fu inizialmente approvata dall'allora capo del governo italiano, Silvio Berlusconi, il quale in un discorso tenuto a Cernobbio il 29 marzo disse: \"Ci sono troppe vacanze. Pochi giorni di lavoro in pi\u00f9 produrr\u00e0 un benefico effetto sul PNL.\"\nLa proposta, anche per le immediate reazioni negative, \u00e8 stata accantonata quasi subito e non \u00e8 pi\u00f9 stata approfondita.\nVita privata.\nFiorella Kostoris \u00e8 stata sposata con l'economista, politico italiano e ministro dell'economia Tommaso Padoa-Schioppa, dal quale ha avuto tre figli."}
{"id": "3905212", "revid": "682087", "url": "https://it.wikipedia.org/wiki?curid=3905212", "title": "Edema della papilla", "text": ""}
{"id": "3905213", "revid": "399137", "url": "https://it.wikipedia.org/wiki?curid=3905213", "title": "Kostoris Fiorella", "text": ""}
{"id": "3905217", "revid": "486946", "url": "https://it.wikipedia.org/wiki?curid=3905217", "title": "Fortezza Svevo Angioina", "text": ""}
{"id": "3905221", "revid": "108448888", "url": "https://it.wikipedia.org/wiki?curid=3905221", "title": "Vasilij Stepanovi\u010d Alendeev", "text": "Fu insignito di vari premi e riconoscimenti tra i quali l'Ordine della Guerra Patriottica.\nOpere.\nIn ciuvascio:\nin russo:"}
{"id": "3905225", "revid": "4252", "url": "https://it.wikipedia.org/wiki?curid=3905225", "title": "Post-mortem", "text": ""}
{"id": "3905229", "revid": "123139310", "url": "https://it.wikipedia.org/wiki?curid=3905229", "title": "Gelert (folclore)", "text": "Gelert \u00e8 stato un cane da caccia leggendario appartenuto al principe Llewelyn il Grande e alla moglie Joan.\nLa storia.\nIn questa leggenda, ambientata nel Duecento, il re Giovanni d'Inghilterra dona ad un suo alleato gallese, Llewelyn il Grande, un possente cane da caccia di nome Gelert. Tra padrone e cane nasce subito un rapporto di amicizia e fiducia tanto che Llewelyn lo pone a guardia del figlioletto, mentre svolge una battuta di caccia. Al suo ritorno, per\u00f2, trova la stanza di suo figlio a soqquadro, la culla rovesciata, senza il bambino e il cane con il muso sporco di sangue. Credendo che il cane abbia divorato il bambino, Llewelyn colpisce Gelert con la spada e lo uccide. Poi, per\u00f2, sente dei lamenti provenire da un mucchio di coperte in un angolo della stanza ed, avvicinandosi, scopre suo figlio illeso accanto ad un lupo morto. Llewelyn capisce che il lupo aveva provato ad attaccare il bambino ed era stato poi ucciso da Gelert. Il principe viene travolto dal rimorso, tanto che si dice che dal quel giorno non abbia pi\u00f9 sorriso, e seppellisce il cane con una cerimonia solenne.\nRiferimenti.\nLa citt\u00e0 Beddgelert trae nome dalla leggenda, visto che il nome significa \"tomba di Gelert\" in lingua gallese: nella localit\u00e0 si trova la tomba e una statua dedicata al cane valoroso."}
{"id": "3905230", "revid": "1305772", "url": "https://it.wikipedia.org/wiki?curid=3905230", "title": "Ys Origin", "text": " \u00e8 un videogioco di ruolo giapponese pubblicato nel 2006 per Microsoft Windows dalla Nihon Falcom Corporation. Nel 2012 la XSEED Games ha pubblicato la versione inglese tramite la piattaforma Steam. \u00c8 il settimo gioco della serie di Ys, ma in quanto prequel, \u00e8 il primo nei termini della cronologia. \u00c8 il primo gioco della serie in cui il protagonista non \u00e8 Adol Christin.\nTrama.\nAmbientazione.\nLa terra di Ys \u00e8 governata da due dee gemelle, Feena e Reah. Esse hanno donato agli uomini parte del loro potere tramite un potente artefatto, la Perla Nera, rendendoli capaci di usare la magia. Gli uomini rendono onore alle due dee servendole attraverso sei famiglie di sacerdoti: Hadal, Tovah, Dabby, Messa, Gemma e Fact. Un giorno, numerosi demoni cominciano ad invadere Ys. Per sfuggire agli attacchi di questi mostri, i sei sacerdoti e le due dee utilizzano il loro potere per distaccare dal suolo la parte abitata di Ys, facendola levitare nel cielo. I mostri, nel tentativo di raggiungere la terra fluttuante, costruiscono la Dharm Tower, un'altissima torre con pi\u00f9 di venti piani che svetta verso il cielo.\nStoria.\nIl gioco prende luogo 700 anni prima degli eventi di , raccontando della storia passata della terra di Ys: poco tempo dopo aver fatto levitare la terra di Ys verso il cielo, le due dee gemelle spariscono insieme alla Perla Nera. Un gruppo di ricerca viene quindi costituito, e scende sulla terra di sotto, infestata dai demoni, alla ricerca delle dee e della Perla Nera. La storia si svolge attorno ai tre protagonisti che viaggiano attraverso la Dharm Tower alla ricerca delle dee: Yunica Tovah, Hugo Fact e Toal Fact. Ognuno ha i suoi motivi per salire la torre, e inizia il suo viaggio verso la cima. Le tre storie sono parallele, ma non facenti parte della stessa versione della storia.\nModalit\u00e0 di Gioco.\nLa modalit\u00e0 di gioco \u00e8 molto simile ai precedenti giochi. La principale differenza \u00e8 l'inclusione di tre differenti personaggi giocabili, ognuno con la propria storia, stile di combattimento e abilit\u00e0.\nIl giocatore controlla il personaggio e deve guidarlo attraverso i numerosi piani della Dharm Tower, facendosi strada a suon di colpi tra i demoni, guadagnando esperienza per aumentare di livello, e una sorta di \"moneta\" che pu\u00f2 scambiare per dei miglioramenti addizionali. Durante la salita, verranno acquisite anche differenti armature e stivali (sei set diversi per ogni personaggio) e ritrovati diversi oggetti essenziali per le numerose insidie ed enigmi della torre. Oltre all'arma principale, attraverso il recupero di tre potenti artefatti, ogni personaggio avr\u00e0 accesso a tre speciali ed uniche capacit\u00e0, basate su vento, tuono e fuoco, in grado di aiutarlo in combattimento ma anche a superare determinati ostacoli. Infine, oltre ai comuni demoni che vagano per la torre, a met\u00e0 e alla fine di ciascuna delle sei \"zone\" della torre, saranno presenti dei combattimenti contro nemici pi\u00f9 potenti, tra cui i sei signori dei demoni che invasero la terra di Ys.\nLa lunghezza del gioco \u00e8 leggermente inferiore ai precedenti ed \u00e8 pi\u00f9 lineare, probabilmente per dare pi\u00f9 spazio all'azione e alla storia dei personaggi."}
{"id": "3905232", "revid": "1543377", "url": "https://it.wikipedia.org/wiki?curid=3905232", "title": "Respirare", "text": "Respirare \u00e8 un brano musicale interpretato in duetto dai cantanti italiani Gigi D'Alessio e Loredana Bert\u00e8 e scritto da D'Alessio e Vincenzo D'Agostino, e pubblicato come singolo il 15 febbraio 2012 dall'etichetta discografica GGD. Il brano \u00e8 il primo estratto dall'album \"Chiaro\" di D'Alessio.\nIl brano ha partecipato al Sessantaduesimo Festival della Canzone Italiana di Sanremo. La sua partecipazione al Festival \u00e8 stata annunciata il 15 gennaio 2012. Il brano \u00e8 stato eliminato durante la seconda serata dalla giuria demoscopica, per poi essere ripescato durante la terza e per poi classificarsi al 4\u00ba posto nella classifica finale.\nIl brano.\nSecondo quanto rivelato da Gigi D'Alessio, il brano \"Respirare\" sarebbe proprio un omaggio a Loredana Bert\u00e8. Infatti la collaborazione dei due artisti \u00e8 stata voluta proprio da Gigi D'Alessio, che ha definito la collega: \u00abuna vera e propria forza della natura\u00bb.\nLa rivista \"Vanity Fair\" ha fatto notare come il brano \"Respirare\" in alcuni punti assomiglia al brano \"In alto mare\", vecchio successo di Loredana Bert\u00e8, parlando di caso di autoplagio.\nIl dj Mario Fargetta ha realizzato un remix del brano con uno stile dance, presentato nel corso della quarta serata (serata duetti) del Festival di Sanremo 2012.\nControversia.\nHa suscitato delle polemiche la notizia secondo la quale \"Respirare\" fosse stata presentata online dallo stesso cantautore, prima dell'inizio del Festival, cosa che violerebbe il regolamento della gara. Un'anteprima di venti secondi del brano era infatti disponibile dal 1\u00ba gennaio sul profilo Facebook di D'Alessio e dal 4 su quello della Bert\u00e9. \"Respirare\" sarebbe stato infatti pubblicato come singolo il 13 gennaio se scartato per Sanremo. Alla notizia che il brano avrebbe partecipato al Festival, tuttavia l'anteprima \u00e8 stata rimossa.\nGigi D'Alessio ha smentito per\u00f2 queste affermazioni durante un'intervista rilasciata a Platinette ed andata in onda su Radio Deejay, in cui il cantante si \u00e8 difeso spiegando:\nD'Alessio ha comunque aggiunto di non aver avuto alcuna comunicazione da parte dell'organizzazione del Festival, facendo quindi intendere che il rischio della squalifica effettivamente non era mai stato concreto.\nVideo musicale.\nIl videoclip di \"Respirare\" \u00e8 stato il primo ad essere pubblicato fra quelli in gara (insieme a quello di \"Sei tu\" dei Matia Bazar, il 14 febbraio 2012, pochi minuti dopo l'esibizione di D'Alessio e della Bert\u00e9 sul palco del Festival). Il video segue il backstage della registrazione del singolo."}
{"id": "3905234", "revid": "986213", "url": "https://it.wikipedia.org/wiki?curid=3905234", "title": "Henry Murray", "text": "Biografia.\nStudi\u00f2 all'Universit\u00e0 di Harvard e all'Universit\u00e0 della Columbia, quindi consegu\u00ec il dottorato di ricerca all'Universit\u00e0 di Cambridge nel 1927. Durante la residenza in Europa incontr\u00f2 Carl Gustav Jung a Zurigo nel 1925. Rientrato negli Stati Uniti d'America, lavor\u00f2 alla clinica di psicologia di Harvard, fondata da Morton Prince, di cui divent\u00f2 direttore nel 1937.\nTemi di ricerca.\nDiede un forte contributo allo studio della personalit\u00e0 umana focalizzandosi sulla complessit\u00e0 e unicit\u00e0 dell'individuo e sottolineando l'essenziale importanza dell'esperienza passata degli individui. Egli riconobbe nella motivazione l'elemento centrale per lo studio della personalit\u00e0 intesa quindi come risultante dalle spinte provenienti da fattori biologici e sociali. Per Murray la motivazione \u00e8 strettamente legata e dipendente dall'ambiente visto sia come fonte e sede di pressioni sia come sede per soddisfare le necessit\u00e0.\nDivide i bisogni in viscerogeni e psicogeni: i primi corrispondono ai bisogni fisiologici e basilari dell'organismo in genere considerati primari e per questo con una maggiore necessit\u00e0 di soddisfazione; quelli psicogeni corrispondono alle esigenze specifiche della psiche specifica di ogni singolo individuo, che esperisce e si sviluppa nella costante relazione con gli stimoli esterni (vengono acquisiti durante tutta la vita). I bisogni sono quindi intesi come spinte o forze interne che direzionano l'individuo e lo spingono ad agire sull'ambiente circostante con lo scopo di modificare situazioni che possano cos\u00ec portare alla soddisfazione delle stesse. Murray postul\u00f2 quindi una stretta relazione tra l'ambiente che stimola e spinge il soggetto (\"press\") e le forze interne che producono il movimento giungendo alla teoria per cui la percezione e l'interpretazione degli eventi sono direttamente legati all'integrazione di queste due spinte fondamentali. Questa teoria \u00e8 alla base della elaborazione del Thematic Apperception Test (TAT), un test psicologico proiettivo da lui creato.\nEgli distinse inoltre i bisogni in: manifesti (immediati); latenti (rimossi); proattivi (interni); reattivi (esterni); focali e diffusi."}
{"id": "3905242", "revid": "1855488", "url": "https://it.wikipedia.org/wiki?curid=3905242", "title": "Shawn Roberts", "text": "\u00c8 noto per i ruoli interpretati in film horror fantascientifici quali \"La terra dei morti viventi\", \"Diary of the Dead - Le cronache dei morti viventi\" e alcuni della serie \"Resident Evil\", quali \",\" ' e ' in cui interpreta il diabolico Albert Wesker."}
{"id": "3905244", "revid": "1543377", "url": "https://it.wikipedia.org/wiki?curid=3905244", "title": "World Cyber Games 2004", "text": "I World Cyber Games 2004 si sono svolti a San Francisco, Stati Uniti dal 6 ottobre al 10 ottobre 2004. \u00c8 stato il primo evento al di fuori della Corea del Sud."}
{"id": "3905250", "revid": "287204", "url": "https://it.wikipedia.org/wiki?curid=3905250", "title": "Regions Morgan Keegan Championships and Memphis International 2012", "text": "Il Regions Morgan Keegan Championships and Memphis International 2012 \u00e8 stato un torneo di tennis giocato sul cemento indoor presso il Racquet Club di Memphis, nel Tennessee. \u00c8 stata la 37\u00aa edizione del Regions Morgan Keegan Championships, e la 27\u00aa del Memphis International, noto fino all'anno precedente come Cellular South Cup. Il Regions Morgan Keegan Championships faceva parte dell'ATP World Tour 500 series nell'ambito dell'ATP World Tour 2012, il Memphis International dei Tornei WTA International nell'ambito del WTA Tour 2012. Entrambi i tornei si sono giocati fra il 20 e il 26 febbraio 2012.\nPartecipanti ATP.\nAltri partecipanti.\nI seguenti giocatori hanno ricevuto una wild-card per il tabellone principale:\nI seguenti giocatori sono entrati nel tabellone principale passando dalle qualificazioni:\nPartecipanti WTA.\nAltre partecipanti.\nLe seguenti giocatrici hanno ricevuto una wild-card per il tabellone principale:\nLe seguenti giocatrici sono entrate nel tabellone principale passando dalle qualificazioni:\nPunti e montepremi.\nIl montepremi complessivo \u00e8 di 1.375.000 $.\nCampioni.\nSingolare maschile.\n J\u00fcrgen Melzer ha battuto in finale Milos Raonic per 7-5, 7-64. \nSingolare femminile.\n Sofia Arvidsson ha sconfitto in finale Marina Erakovi\u0107 per 6-3, 6-4.\nDoppio maschile.\n Maks Mirny / Daniel Nestor hanno sconfitto in finale Ivan Dodig / Marcelo Melo per 4-6, 7-5, [10-7].\nDoppio femminile.\n Andrea Hlav\u00e1\u010dkov\u00e1 / Lucie Hradeck\u00e1 hanno sconfitto in finale Vera Du\u0161evina / Ol'ga Govorcova per 6-3, 6-4."}
{"id": "3905254", "revid": "1543377", "url": "https://it.wikipedia.org/wiki?curid=3905254", "title": "World Cyber Games 2003", "text": "I World Cyber Games 2003 si sono svolti a Seul, Corea del Sud dal 12 ottobre al 18 ottobre 2003. Erano ospitati 562 giocatori, e il montepremi totale era di 2.000.000 di dollari."}
{"id": "3905260", "revid": "1494169", "url": "https://it.wikipedia.org/wiki?curid=3905260", "title": "Tomaszewski", "text": ""}
{"id": "3905263", "revid": "1565034", "url": "https://it.wikipedia.org/wiki?curid=3905263", "title": "San Domenico di Guzm\u00e1n (diaconia)", "text": "San Domenico di Guzman (in latino: \"Diaconia Sancti Dominici Oxomensis\") \u00e8 una diaconia istituita da papa Benedetto XVI il 18 febbraio 2012. La diaconia insiste sulla chiesa di San Domenico di Guzm\u00e1n."}
{"id": "3905265", "revid": "1305772", "url": "https://it.wikipedia.org/wiki?curid=3905265", "title": "Fagopirina", "text": "La fagopirina \u00e8 una sostanza organica naturale presente nel grano saraceno."}
{"id": "3905269", "revid": "47338672", "url": "https://it.wikipedia.org/wiki?curid=3905269", "title": "Imaging a risonanza magnetica in diffusione", "text": ""}
{"id": "3905272", "revid": "66837", "url": "https://it.wikipedia.org/wiki?curid=3905272", "title": "Lidija Skoblikowa", "text": ""}
{"id": "3905275", "revid": "110157", "url": "https://it.wikipedia.org/wiki?curid=3905275", "title": "Urmary", "text": "Urmary (in russo: \u0423\u0440\u043c\u0430\u0440\u044b; in ciuvascio: \u0412\u0103\u0440\u043c\u0430\u0440, V\u0103rmar) \u00e8 una localit\u00e0 rurale (un selo), nonch\u00e9 il centro amministrativo del distretto di Urmary della Repubblica autonoma della Ciuvascia, in Russia, che si trova di 77 chilometri a sud di \u010ceboksary. Ci passa vicino il nodo ferroviario Kana\u0161 \u2014 Svija\u017esk."}
{"id": "3905277", "revid": "47338823", "url": "https://it.wikipedia.org/wiki?curid=3905277", "title": "Sudcoreano", "text": ""}
{"id": "3905278", "revid": "1543377", "url": "https://it.wikipedia.org/wiki?curid=3905278", "title": "World Cyber Games 2002", "text": "I World Cyber Games 2002 si sono svolti a Daejeon, Corea del Sud, dal 28 ottobre al 3 novembre 2002. L'evento ospitava 462 giocatori da 45 Paesi."}
{"id": "3905281", "revid": "838137", "url": "https://it.wikipedia.org/wiki?curid=3905281", "title": "Pallavolo maschile ai VII Giochi del Mediterraneo", "text": "Il V campionato di pallavolo maschile ai Giochi del Mediterraneo si \u00e8 svolto nel 1975 ad Algeri, in Algeria, durante i VII Giochi del Mediterraneo. Al torneo hanno partecipato 8 squadre nazionali di stati che si affacciano sul Mar Mediterraneo e la vittoria finale \u00e8 andata per la quarta volta consecutiva alla Jugoslavia.\nPodio.\nCampione.\nJugoslavia(Quarto titolo)\nSecondo posto.\nItalia\nTerzo posto.\nFrancia"}
{"id": "3905283", "revid": "287204", "url": "https://it.wikipedia.org/wiki?curid=3905283", "title": "Robert Seguso", "text": "Carriera.\nTennista specializzato nel doppio, in questa specialit\u00e0 ha raggiunto ben sei finali nei tornei del Grande Slam, tre agli US Open, due a Wimbledon e una al Roland Garros. Di queste perde solo gli US Open 1987 e 1989.\nLa prima finale la raggiunge agli US Open 1985 insieme al connazionale Ken Flach ed hanno la meglio sul team francese formato da Henri Leconte e Yannick Noah per 65\u20137, 7\u201361, 7\u201366, 6\u20130.\nNel 1987 gioca la sua unica finale a Parigi, insieme a Anders J\u00e4rryd supera un altro team francese, questa volta formato da Noah e Guy Forget. Nello stesso anno arriva la prima finale a Wimbledon dove, assieme a Ken Flach, superano gli spagnoli Sergio Casal e Emilio S\u00e1nchez Vicario in cinque set. Pochi mesi dopo agli US Open perde la prima finale dello Slam, per mano di Stefan Edberg e Anders J\u00e4rryd.\nA Wimbledon 1988 riescono a difendere il titolo dell'anno precedente sconfiggendo in finale John Fitzgerald e Anders J\u00e4rryd, nella stessa stagione la coppia Flach-Seguso partecipa alle Olimpiadi di Seul. Raggiungono la finale dove superano la coppia spagnola e testa di serie numero due formata da Sergio Casal ed Emilio S\u00e1nchez in un match conclusosi solo al quinto set per 9-7, riescono cos\u00ec a conquistare la medaglia d'oro.\nNel 1989 arrivano in finale agli US Open ma vengono sconfitti da John McEnroe e Mark Woodforde.\nChiude la carriera con ventidue titoli vinti nel doppio e la testa della classifica raggiunta per la prima volta nel settembre 1985 e mantenuta in totale per cinquanta settimane.\nNel 1987 si \u00e8 sposato con la tennista canadese Carling Bassett ed insieme hanno giocato qualche torneo di doppio misto senza per\u00f2 riuscire a vincere alcun titolo. La coppia ha avuto quattro figli,\ntutti maschi."}
{"id": "3905286", "revid": "1543377", "url": "https://it.wikipedia.org/wiki?curid=3905286", "title": "World Cyber Games 2001", "text": "I World Cyber Games 2001 si sono svolti a Seul, Corea del Sud, dal 5 dicembre al 9 dicembre 2001. L'evento ospitava 430 giocatori da 37 Paesi, con un montepremi di 300.000$."}
{"id": "3905287", "revid": "303875", "url": "https://it.wikipedia.org/wiki?curid=3905287", "title": "Strix perspicillata", "text": ""}
{"id": "3905288", "revid": "830939", "url": "https://it.wikipedia.org/wiki?curid=3905288", "title": "Jean-Baptiste Descamps", "text": "Biografia.\nNato a Dunkerque visse quasi sempre a Parigi, fino a quando una circostanza della vita lo port\u00f2 a Rouen nel 1740. Mentre si recava in Inghilterra, conobbe Le Cornier di Cideville, amico di Voltaire, che convince il giovane artists a stabilirsi nella sua citt\u00e0. Stabilitosi a Rouen, seguendo l'esempio della Royal Dublin Society e basandosi sugli ideali dei filosofi dell'Illuminismo, fond\u00f2 una scuola d'arte, che doveva svolgere un ruolo chiave nello sviluppo dell'arte pittorica in Normandia. Descamps scrisse un libro di memorie su questa scuola, per la Accademia di Francia, che gli confer\u00ec un premio.\nOpere letterarie.\nAttraverso queste opere rinnov\u00f2 il suo interesse per i vecchi maestri fiamminghi, in particolare Hans Memling e Jan van Eyck. I suoi quadri vennero requisiti dall'Esercito rivoluzionario francese, dopo la loro invasione delle Fiandre nel 1790, e portati a Parigi al \" Mus\u00e9e Central des Arts\" nel Palazzo del Louvre."}
{"id": "3905295", "revid": "267975", "url": "https://it.wikipedia.org/wiki?curid=3905295", "title": "San Giovanni Maria Vianney (titolo cardinalizio)", "text": "San Giovanni Maria Vianney (latino: \"Titulus Sancti Ioannis Mari\u00e6 Vianney\") \u00e8 un titolo istituito da papa Benedetto XVI il 18 febbraio 2012.\nL'attuale titolare \u00e8 il cardinale Rainer Maria Woelki, arcivescovo metropolita di Colonia.\nIl titolo insiste sulla parrocchia di San Giovanni Maria Vianney, nel quartiere Borghesiana, nel settore Est della citt\u00e0 di Roma."}
{"id": "3905296", "revid": "838137", "url": "https://it.wikipedia.org/wiki?curid=3905296", "title": "Pallavolo maschile agli VIII Giochi del Mediterraneo", "text": "Il VI campionato di pallavolo maschile ai Giochi del Mediterraneo si \u00e8 svolto dal 17 al 24 settembre 1979 a Spalato, in Jugoslavia, durante gli VIII Giochi del Mediterraneo. Al torneo hanno partecipato 10 squadre nazionali di stati che si affacciano sul Mar Mediterraneo e la vittoria finale \u00e8 andata per la quinta volta consecutiva alla Jugoslavia.\nPodio.\nCampione.\nJugoslavia(Quinto titolo)\nSecondo posto.\nGrecia\nTerzo posto.\nFrancia"}
{"id": "3905298", "revid": "1305772", "url": "https://it.wikipedia.org/wiki?curid=3905298", "title": "Gelert", "text": ""}
{"id": "3905303", "revid": "287204", "url": "https://it.wikipedia.org/wiki?curid=3905303", "title": "Bozetice", "text": ""}
{"id": "3905304", "revid": "1565034", "url": "https://it.wikipedia.org/wiki?curid=3905304", "title": "Sant'Antonio di Padova a Circonvallazione Appia (diaconia)", "text": "Sant'Antonio di Padova a Circonvallazione Appia (in latino: \"Diaconia Sancti Antonii Patavini ad Circumitionem Appianam\") \u00e8 una diaconia istituita da papa Benedetto XVI il 18 febbraio 2012. La diaconia insiste sulla chiesa di Sant'Antonio di Padova alla Circonvallazione Appia.\nLa chiesa.\nLa chiesa di Sant'Antonio di Padova alla Circonvallazione Appia \u00e8 una chiesa di Roma, nel quartiere Appio-Latino, in via Circonvallazione Appia, aperta al culto nel 1938.\nLa chiesa presenta una grande facciata con tre finestre verticali ed un gruppo marmoreo raffigurante Sant'Antonio che soccorre gli orfani. La chiesa \u00e8 coronata da una cupola affiancata da due campanili terminanti a cuspide. L'interno \u00e8 a tre navate separate da pilastri, con matronei. La semplice abside \u00e8 illuminata dalla luce proveniente dalla grande cupola.\nLa chiesa \u00e8 parrocchia dal 1\u00ba marzo 1988 ed \u00e8 affidata ai padri Rogazionisti."}
{"id": "3905305", "revid": "767487", "url": "https://it.wikipedia.org/wiki?curid=3905305", "title": "World Cyber Games 2000", "text": "I World Cyber Games Challenge o World Cyber Games 2000 sono stati la prima edizione dei World Cyber Games. Si sono svolti dal 7 ottobre al 15 ottobre 2000 a Yongin, Corea del Sud. L'evento ospitava 174 giocatori da 17 Paesi, con un montepremi di 200.000 $."}
{"id": "3905307", "revid": "838137", "url": "https://it.wikipedia.org/wiki?curid=3905307", "title": "Pallavolo maschile ai IX Giochi del Mediterraneo", "text": "Il VII campionato di pallavolo maschile ai Giochi del Mediterraneo si \u00e8 svolto nel 1983 a Casablanca, in Marocco, durante i IX Giochi del Mediterraneo. Al torneo hanno partecipato 8 squadre nazionali di stati che si affacciano sul Mar Mediterraneo e la vittoria finale \u00e8 andata per la seconda volta all'Italia.\nPodio.\nCampione.\nItalia(Secondo titolo)\nSecondo posto.\nFrancia\nTerzo posto.\nGrecia"}
{"id": "3905309", "revid": "1565034", "url": "https://it.wikipedia.org/wiki?curid=3905309", "title": "Santa Maria Goretti (diaconia)", "text": "Santa Maria Goretti (in latino: \"Diaconia Sanct\u00e6 Mari\u00e6 Goretti\") \u00e8 una diaconia istituita da papa Benedetto XVI il 18 febbraio 2012. La diaconia insiste sulla chiesa di Santa Maria Goretti."}
{"id": "3905312", "revid": "1171362", "url": "https://it.wikipedia.org/wiki?curid=3905312", "title": "Scala French", "text": "La scala francese o scala di Charri\u00e8re \u00e8 un sistema di misura comunemente utilizzato per misurare la dimensione (diametro esterno) di un catetere. Viene spesso abbreviato come Fr, ma pu\u00f2 essere abbreviato anche in FR o F. Pu\u00f2 essere espresso anche come CH o Ch (per Charri\u00e8re, il suo inventore) nei paesi francofoni. 1 Fr = 0,33 mm e quindi il diametro del catetere in millimetri pu\u00f2 essere determinato dividendo per 3 la dimensione in French:\nformula_1\no\nformula_2\nAd esempio, se la dimensione in French \u00e8 9, il diametro \u00e8 di 3 mm.\nUna dimensione crescente di French corrisponde a un catetere di diametro maggiore. Ci\u00f2 \u00e8 contrario all'unit\u00e0 di misura Gauge, in cui un indicatore crescente corrisponde ad un catetere di diametro minore. Inoltre la misura di French o Charri\u00e8re, corrisponde al diametro esterno, mentre il Gauge, si riferisce al diametro interno.\nL'indicatore \u00e8 stato ideato dal francese Joseph-Beno\u00eet-Fr\u00e9d\u00e9ric Charri\u00e8re, un costruttore di strumenti chirurgici della Parigi del XIX secolo. che ha definito la relazione \"3 volte il diametro\"."}
{"id": "3905314", "revid": "322321", "url": "https://it.wikipedia.org/wiki?curid=3905314", "title": "San Giuliano Martire (diaconia)", "text": "San Giuliano Martire (in latino: \"Diaconia Sancti Iuliani Martyris\") \u00e8 una diaconia istituita da papa Benedetto XVI il 18 febbraio 2012. La diaconia insiste sulla chiesa di San Giuliano Martire."}
{"id": "3905315", "revid": "1305772", "url": "https://it.wikipedia.org/wiki?curid=3905315", "title": "No More Pain", "text": "No More Pain (reso graficamente come NO MORE PAI\u0418) \u00e8 il quinto album studio della boy band giapponese KAT-TUN, pubblicato in Giappone il 16 giugno 2010 dalla J-One Records. L'album \u00e8 uscito in due versioni: una normale ed una a tiratura limitata contenente un DVD."}
{"id": "3905318", "revid": "1974457", "url": "https://it.wikipedia.org/wiki?curid=3905318", "title": "Accordo bilaterale", "text": "Un accordo bilaterale, in diritto, \u00e8 un atto di impegno politico tra due parti consenzienti.\nEsso \u00e8 pi\u00f9 comune tra due Stati, anche se pu\u00f2 essere stipulato con altri tipi di soggetti o entit\u00e0 come ad esempio una organizzazione internazionale.\nEsempi.\nDi seguito alcuni esempi di accordi bilaterali:"}
{"id": "3905325", "revid": "298229", "url": "https://it.wikipedia.org/wiki?curid=3905325", "title": "Migliori prestazioni italiane nel lancio del disco", "text": "La lista delle migliori prestazioni italiane nel lancio del disco, aggiornata periodicamente dalla Federazione Italiana di Atletica Leggera, raccoglie i migliori risultati di tutti i tempi degli atleti italiani nella specialit\u00e0 del lancio del disco.\nMaschili.\n\"Statistiche aggiornate al 12 gennaio 2022.\"\nFemminili.\n\"Statistiche aggiornate al 12 gennaio 2022.\""}
{"id": "3905326", "revid": "82000", "url": "https://it.wikipedia.org/wiki?curid=3905326", "title": "World Cyber Games Challenge", "text": ""}
{"id": "3905331", "revid": "1603714", "url": "https://it.wikipedia.org/wiki?curid=3905331", "title": "Castello di Serravalle", "text": ""}
{"id": "3905339", "revid": "28592", "url": "https://it.wikipedia.org/wiki?curid=3905339", "title": "Suvorovskij rajon (Russia)", "text": ""}
{"id": "3905346", "revid": "436907", "url": "https://it.wikipedia.org/wiki?curid=3905346", "title": "Infinity (Devin Townsend)", "text": "Infinity \u00e8 il secondo album in studio del cantautore canadese Devin Townsend, pubblicato il 21 ottobre 1998 dalla HevyDevy Records.\nAntefatti.\nDopo il completamento dell'album extreme metal \"City\" degli Strapping Young Lad e l'uscita del suo album di debutto \"\", Townsend inizi\u00f2 ad approcciare un crollo mentale, come dichiar\u00f2 in Nel 1997 and\u00f2 a farsi visitare in un centro di sanit\u00e0 mentale, dove gli venne diagnosticato il disturbo di disordine bipolare. La diagnosi lo aiut\u00f2 a capire da dove \"i due estremi\" della sua musica venivano, sent\u00ec che il suo disordine \u00abdiede vita ai due estremi \"City\" (Strapping Young Lad) e \"Ocean Machine: Biomech\"\u00bb.\nDopo essere stato dimesso dalla struttura, Townsend sent\u00ec di aver superato il momento di crollo mentale e che era in grado di scrivere il suo terzo album solista, \"Infinity\", che descrisse come \"il progetto padre\" di \"City\" e \"Ocean Machine: Biomech\". Torn\u00f2 quindi in studio, accompagnato dal batterista Gene Hoglan, per lavorare sull'album, dove Townsend suona la maggior parte degli strumenti. Townsend ha affermato che molta dell'ispirazione da cui \u00e8 nato Infinity \u00e8 provenuta dall'utilizzo di LSD e varie droghe allucinogene.\nTracce.\nTesti e musiche di Devin Townsend, eccetto dove indicato."}
{"id": "3905353", "revid": "124685487", "url": "https://it.wikipedia.org/wiki?curid=3905353", "title": "Pietro Armenise", "text": "Carriera.\nGiocatore.\nHa militato tra Serie C1 e Serie C2 negli anni ottanta-novanta. Ha conquistato la promozione in Serie B a fine campionato di Serie C1 1987-1988 con la , con cui ha successivamente disputato 66 gare in serie B. Ha chiuso la carriera in C2 alla Fortis Trani nel 1995.\nAllenatore.\nHa esordito agli Allievi della ; ha allenato: Lanciano (dimessossi con la squadra 1\u00ba in classifica per cambio societ\u00e0), Noicattaro (esonerato), Altamura, Atletico Catania (subentrato), (subentrato e subito esonerato), (esonerato), Rosarno, Montenero (subentrato e dimessosi con la squadra in zona salvezza), Gallicese, Praia a Mare, Budoni (risoluzione consensuale del contratto d'accordo con la societ\u00e0), Locri, Bolzano (1 promozione e 1 retrocessione in 2 campionati). Dal novembre 2013 subentra come allenatore nei \"Giovanissimi '99\" della Feltrese vincendo il campionato in \u00e9lite. L'anno dopo ha guidato la prima squadra in Eccellenza Veneto portando la squadra alla salvezza.\nNella stagione 2017-18 la lo nomina allenatore della formazione Berretti.\nA partire dal 2018 ritorna in Puglia, e pi\u00f9 precisamente a Bitonto, per allenare la formazione Under-11 dell'USD Olimpia Bitonto, formazione giovanile cittadina.\nDirigente.\nNella stagione 2014-15 diventa il responsabile del settore giovanile della Reggina fino a novembre quando rassegna le dimissioni per motivi familiari. Nella stagione 2017-18 torna di nuovo a ricoprire questo ruolo nella squadra amaranto."}
{"id": "3905357", "revid": "1870933", "url": "https://it.wikipedia.org/wiki?curid=3905357", "title": "Strahil Popov", "text": "Caratteristiche tecniche.\nInterno di centrocampo, Popov pu\u00f2 giocare anche come terzino destro, mediano, centrocampista offensivo e ala destra, dimostrando di essere un calciatore polivalente.\nCarriera.\nInizi al Liteks.\nComincia a giocare a calcio nelle giovanili del Liteks Love\u010d e a 18 anni entra a far parte della prima squadra, collezionando nella prima stagione solo una presenza.\nI prestiti al Mezra e al Montana.\nNel luglio 2009 viene ceduto in prestito al Lokomotiv Mezra, esordisce l'8 agosto nella partita persa 5-0 contro il Liteks Love\u010d, in tutto gioca 14 partite, viene poi girato in prestito al Montana dove gioca solo una partita.\nIl ritorno al Love\u010d.\n2010-2011.\nIl 30 giugno 2010 ritorna al Liteks, per quasi tutta la stagione rimane in tribuna giocando solo 3 partite.\n2011-2012.\nNella seconda stagione gioca con continuit\u00e0 finendo spesso in tribuna per\u00f2, il 7 aprile 2012 esegue il suo primo assist nella parita pareggiata 2-2 contro il Minjor Pernik, conclude la sua 2\u00aa stagione con 18 presenze e 1 assist.\n2012-2013.\nLa terza stagione riceve ancora pi\u00f9 spazio con 27 presenze e 1 assist.\n2013-2014.\nIl 21 luglio 2013 segna il suo primo gol con un colpo di testa nella partita vinta 4-1 contro il Naftex Burgas, risulta decisivo il 7 dicembre con un tiro dalla distanza nella partita vinta 2-1 contro lo Slavia Sofia.\nA fine stagione colleziona 26 presenze e 2 gol.\n2014-2015.\nLa stagione inizia bene per Strahil segnando 1 gol e fornendo un assist nella partita pareggiata 3-3 contro il Botev Plovdiv e inizia a portare la fascia di capitano dalla terza giornata.\nNazionale.\nRiceve diverse chiamate dalla Bulgaria Under-19 (8 presenze e 2 gol) e dall'Under-21 (6 presenze e 1 gol) per poi esordire in nazionale maggiore il 23 maggio 2014 nell'amichevole contro il Canada."}
{"id": "3905359", "revid": "287204", "url": "https://it.wikipedia.org/wiki?curid=3905359", "title": "Pietro Felter", "text": "Biografia.\nPietro Felter nacque il 4 agosto 1856 a Ro\u00e8 Volciano, in provincia di Brescia, da Antonio Felter e Diletta Baccoli, una coppia originaria del Trentino emigrata in Lombardia, nella valle del Chiese, (valle Sabbia), dove gestiva una locanda. Completati gli studi a Sabbio Chiese e a Sal\u00f2, Pietro frequent\u00f2 le scuole tecniche a Breno, facendo poi pratica come segretario e ufficiale di registro civile a Preseglie. Dopo aver fallito il tentativo di entrare nell'Accademia militare di Modena, si arruol\u00f2 a 17 anni nell'esercito e fu inizialmente destinato a Roma al quartiere dei corazzieri. Rimase in servizio attivo per dieci anni, durante i quali si segnal\u00f2 per numerosi atti di insubordinazione, per via dei quali rimedi\u00f2 parecchie condanne al carcere, finch\u00e9 non raggiunse i gradi di sergente, svolgendo diverse mansioni. Infine, riusc\u00ec ad entrare nell'accademia militare modenese, da dove usc\u00ec con i gradi di sottotenente, e in tal veste nel 1883 prese servizio a Firenze, all'ufficio di commissariato, dove fu ammesso all'ufficio foto topografico e dove impar\u00f2 alcuni rudimenti di medicina e chirurgia. Messosi in aspettativa, nel maggio 1884 Felter raggiunse la colonia italiana di Assab, in Eritrea, dove cerc\u00f2 di effettuare un tentativo di liberare un gruppo di schiavi a Ralieita, per poi accogliere calorosamente il giornalista Augusto Franzoj, giunto in Africa a scopi esplorativi. Visto che le sue iniziative furono boicottate dalle autorit\u00e0 locali, Felter torn\u00f2 in Italia l'anno dopo; qui, abbandonato l'esercito, si dedic\u00f2 al commercio internazionale, recandosi prima ad Aden come agente delle saline Bulgarella e Guastalla, e dopo lo scioglimento di questa, a Perini, per conto di una casa commerciale francese che trafficava in carbone. Dal 1890 (l'anno prima era tornato momentaneamente a Roma, proprio pochi giorni prima della missione scioana nella capitale italiana, guidata da ras Makonnen, all'indomani della firma del trattato di Uccialli) l'esploratore italiano fu nell'Harar, in Etiopia, dove ebbe un ruolo importante nelle trattative diplomatiche tra il governo di Roma e le autorit\u00e0 locali abissine, , conseguenti all'abbandono dello Scioa da parte del rappresentante italiano, conte Pietro Antonelli. In questa opera fu coadiuvato dalla moglie, Agostina de Glatign\u00e9e, vedova de La Porte, da cui ebbe cinque figli: Antonio, Maria Diletta (nata in Italia nel 1891), Piera (nata nell'Harar nel 1892 e tenuta a battesimo dallo stesso ras Makonnen, oltre ad essere stata sorella di latte di ras Tafari, il futuro imperatore Hail\u00e9 Selassi\u00e9 I), Marco (nato in Italia nel 1896) e Alba, nata nel 1897. Infatti, come corrispondente della casa commerciale Bienenfield di Aden e corrispondente ufficioso del governo italiano, Felter riusc\u00ec a intervenire presso ras Makonnen per salvare in numerose occasione i suoi compatrioti, in un'area ostile alla penetrazione italiana, a dimostrazione delle simpatie createsi sul suo conto da parte degli etiopi. Ad esempio fece liberare dal ras etiope gli scienziati Pietro Candeo ed Enrico Baudi di Vesme, recuperando anche tutto il loro materiale scientifico sequestrato; recuper\u00f2 la corrispondenza del conte Augusto Salimbeni, rimasta nello Scioa, mentre nel 1892, quando questi si rec\u00f2 nell'Harar per definire certe questioni di confine, lo fece liberare dal capo del piccolo centro di frontiera di Biocaboba, dove era stato arrestato. Quando per\u00f2 Menelik II ordin\u00f2 a ras Makonnen di partire per il nord, questi fece avvertire Felter di mettersi in salvo e raggiungere Zeila (dove l'italiano giunse nel l'ottobre 1895), e di rimanervi finch\u00e9 non avesse ricevuto comunicazioni da parte sua dopo aver conferito con l'imperatore. Poi, sollecitato a riprendere contatto con il ras, dopo molte vicissitudini l'italiano si rec\u00f2 al campo nemico il 7 gennaio 1896, in tempo per assistere all'assedio di Macall\u00e8 da parte degli abissini e consegnare, il giorno dopo, una missiva da parte di Menelik destinata al generale Oreste Baratieri. Ebbe poi parte rilevante nelle laboriose trattative che dovevano portare all'evacuazione del presidio italiano di Makall\u00e9, al comando del colonnello Galliano, che poterono uscire con l'onore delle armi il 21 gennaio. Per tali meriti, Felter ricevette la Medaglia d'oro al valor militare. Ma la gratitudine italiano si ferm\u00f2 qui, perch\u00e9 Felter fu in seguito accusato in Parlamento dall'on. Pantaleoni di aver comprato la liberazione del contingente italiano con svariati milioni, derivati dalla sua casa di commercio come credito nei confronti di Makonnen. Infine, dopo tante promesse di incarichi prestigiosi e importanti, Felter fu costretto ad accettare la carica di commissario italiano di Assab, ovvero la base pi\u00f9 disagiata dei domini coloniali italiani, dove rimase fino al 1907, finch\u00e9 non torn\u00f2 in Italia mezzo cieco e minato dalla lebbra. Mor\u00ec il 25 gennaio 1915 a Sabbio Chiese, a 59 anni, a causa della malattia contratta in Africa. Otto mesi dopo sarebbe morto anche il figlio Marco, tenente degli alpini durante la Prima guerra mondiale. Nel 1936 la figlia Alba torn\u00f2 nell'Harar per cercare di riottenere il patrimonio paterno nella regione, ottenendo per\u00f2 solo un riconoscimento formale, da parte del governo italiano, dei possessi dei Felter nell'Harar."}
{"id": "3905360", "revid": "767487", "url": "https://it.wikipedia.org/wiki?curid=3905360", "title": "Mahamane El-Hadji Traor\u00e9", "text": ""}
{"id": "3905361", "revid": "461603", "url": "https://it.wikipedia.org/wiki?curid=3905361", "title": "Mahamane El Hadji Traor\u00e9", "text": ""}
{"id": "3905363", "revid": "461603", "url": "https://it.wikipedia.org/wiki?curid=3905363", "title": "Mahamane El-Hadj Traor\u00e9", "text": ""}
{"id": "3905364", "revid": "767487", "url": "https://it.wikipedia.org/wiki?curid=3905364", "title": "Processo s", "text": "Col nome di processo s (dall'inglese \"slow\"), \u00e8 chiamato il processo di cattura lenta dei neutroni, un processo di nucleosintesi che avviene nelle stelle in condizioni di bassa densit\u00e0 neutronica, e di media temperatura. In tali condizioni il tasso di cattura neutronica da parte dei nuclei atomici \u00e8 pi\u00f9 lento di quello del decadimento radioattivo beta. Nel processo s un isotopo stabile cattura un neutrone, ma il nuclide instabile che viene cos\u00ec creato decade prima che un altro neutrone venga catturato. In tal modo viene creato un isotopo stabile dell'elemento di numero atomico immediatamente successivo. Tramite questo processo viene creata circa la met\u00e0 degli isotopi degli elementi pi\u00f9 pesanti del ferro dell'universo e pertanto esso gioca un ruolo importante nella determinazione della composizione chimica delle galassie. Il processo s differisce dal Processo r per la differente velocit\u00e0 di cattura dei neutroni, che \u00e8 molto pi\u00f9 elevata nel processo r. Le lettere \"s\" e \"r\" sono le abbreviazione delle parole inglesi \"slow\" (lento) e \"rapid\" (veloce).\nStoria.\nL'esistenza di un processo simile al processo s fu ipotizzata in seguito alle nuove tabelle relative all'abbondanza degli elementi chimici pubblicate da Hans Suess e Harold Urey nel 1956, che evidenziavano picchi nelle abbondanze di isotopi di elementi pesanti, come lo stronzio, il bario e il piombo, i quali, secondo la meccanica quantistica e il modello nucleare a shell, hanno nuclei particolarmente stabili, cio\u00e8 quanto lo sono i gas nobili. Si trattava quindi di comprendere quali altri elementi fossero coinvolti nel processo s. Una ipotesi in questo senso fu formulata in un famoso articolo pubblicato nel 1957 da Margaret Burbidge, Geoffrey Burbidge, William Fowler e Fred Hoyle che descriveva il modo in cui gli elementi pesanti vengono derivati mediante i processi s, r e p. Nel medesimo articolo gli autori avanzarono l'ipotesi che il processo s avvenisse nelle giganti rosse. Il caso del tecnezio era, in questo senso, particolarmente esplicativo: esso ha un'emivita di 4,2 milioni di anni e le sue righe spettrali erano state osservate negli spettri delle giganti rosse e delle giganti al carbonio nel 1952. Poich\u00e9 questi tipi di stelle hanno un'et\u00e0 di diversi miliardi di anni, la presenza del tecnezio nelle loro atmosfere non pu\u00f2 essere dovuta n\u00e9 a una sua preesistenza nelle nubi da cui queste stelle si sono formate, n\u00e9 alle reazioni di fusione che avvengono nel nucleo stellare, n\u00e9 a eventi connessi alle primissime fasi di vita della stella risalenti a miliardi di anni prima.\nUn modello fisico-matematico della creazione di isotopi pesanti da nuclei di ferro fu proposto nel 1961. In questo lavoro fu dimostrato come la sovrabbondanza di bario osservata dagli astronomi in alcune stelle giganti era dovuta alla sua derivazione dal ferro in condizioni di densit\u00e0 neutroniche appropriate. In particolare fu dimostrato che un unico valore della densit\u00e0 neutronica non poteva spiegare il processo s, ma che questo era possibile solo in presenza di un range di densit\u00e0 differenti. Inoltre il numero di nuclei di ferro esposti a una certa densit\u00e0 neutronica doveva decrescere se la densit\u00e0 aumentava mentre il grafico del tasso di cattura neutronica in funzione della densit\u00e0 non \u00e8 lineare, ma del tipo a scalini e precipizi.\nImportanti misurazioni del tasso di cattura neutronica da parte dei nuclei atomici furono compiute nell'Oak Ridge National Laboratory nel 1965 e nel Karlsruhe Nuclear Physics Center nel 1982. Esse fornirono ai modelli fisici teorici importanti dati quantitativi su cui fondarsi. In una serie di articoli pubblicati negli anni settanta D. Clayton conferm\u00f2 le ipotesi precedenti, che divennero il modello standard del processo s.\nIl processo s nelle stelle.\nIl processo s avviene nelle stelle poste nel ramo asintotico delle giganti e ha una scala di durata di migliaia di anni. Viceversa il processo r avviene durante l'esplosione delle supernovae e ha una durata di pochi secondi. Il processo s ha l'effetto di aumentare il numero di massa degli atomi coinvolti nel processo ed \u00e8 determinato dal tasso di produzione dei neutroni all'interno della stella e dalla disponibilit\u00e0 iniziale di ferro che funge da materiale di partenza del processo di sintesi di nuovi elementi.\nLe maggiori fonti di neutroni all'interno delle stelle sono le seguenti reazioni:\nSi distinguono due tipi di processi s, chiamati \"ramo principale\" e \"ramo debole\". Il principale produce elementi pi\u00f9 pesanti dello stronzio e dell'ittrio fino al piombo nelle stelle giganti a bassa metallicit\u00e0 e di piccola massa. Il ramo debole invece avviene nelle giganti massicce giunte quasi al termine della loro esistenza e sintetizza elementi pi\u00f9 pesanti del ferro fino allo stronzio e all'ittrio. Queste stelle poi esplodono in supernovae e disperdono gli elementi prodotti nello spazio interstellare.\nIl processo s viene modellato matematicamente assumendo la cosiddetta approssimazione locale: essa assume che la produzione di neutroni sia costante, sicch\u00e9 il rapporto fra le abbondanze degli isotopi \u00e8 inversamente proporzionale al rapporto fra le sezioni d'urto degli isotopi stessi. Questa approssimazione \u00e8, come dice il nome, valida solo localmente, cio\u00e8 per isotopi aventi un numero di massa simile.\nPoich\u00e9 il processo s avviene in condizioni di densit\u00e0 neutronica relativamente bassa (da 105 a 1011 neutroni per cm2 per secondo), esso non pu\u00f2 produrre isotopi radioattivi pesanti come il torio o l'uranio. Il ciclo che mette fine al processo \u00e8 il seguente:\nil 209Bi cattura un neutrone, producendo il 210Bi, che decade nel 210Po, tramite decadimento \u03b2-. Il 210Po a sua volta decade nel 206Pb tramite decadimento \u03b1:\nA questo punto il 206Pb cattura tre neutroni sintetizzando il 209Pb, che decade nel 209Bi per decadimento \u03b2\u2212, facendo ripartire il ciclo:\nPoich\u00e9 il decadimento \u03b2\u2212 produce un elettrone e un antineutrino elettronico, il risultato netto del processo \u00e8 la conversione di 4 neutroni in una particella \u03b1, 2 elettroni, 2 antineutrini e raggi gamma:\nIl processo dunque termina con il bismuto, l'elemento stabile pi\u00f9 pesante. In realt\u00e0 il bismuto \u00e8 leggermente radioattivo, ma ha una emivita cos\u00ec lunga (un miliardo di volte l'et\u00e0 dell'universo) che pu\u00f2 essere considerato stabile sulla scala di tempo rappresentata dalla vita di una stella.\nIl processo-S e la polvere interstellare.\nI granuli di carburo di silicio (SiC) condensano nell'atmosfera delle stelle giganti intrappolando gli isotopi prodotti dal processo s. Quando la stella conclude la propria esistenza, i grani di SiC si disperdono nello spazio interstellare, andando a formare parte della polvere interstellare. Tale polvere ha contaminato la nube da cui il sistema solare \u00e8 nato e di conseguenza anche gli asteroidi nati dalla nube e le meteoriti che cadono sulla Terra. Analizzando tali meteoriti \u00e8 quindi possibile studiare la polvere interstellare l\u00ec intrappolata e di conseguenza anche gli isotopi prodotti dal processo s. Ci\u00f2 ha permesso di approfondire la conoscenza del processo.\nMediante la tecnica dello \"sputtering\", consistente nel bombardamento delle meteoriti tramite un fascio di particelle, \u00e8 possibile ottenere spettri dei grani di origine stellare presenti nella meteorite. L'origine stellare dei grani \u00e8 stata dimostrata da misure di laboratorio che hanno permesso di rilevare abbondanze estremamente insolite di isotopi all'interno dei grani stessi. Tramite tali tecniche \u00e8 stato appurato che il rapporto fra gli elementi prodotti tramite il processo s e quelli prodotti per mezzo del processo r \u00e8 differente da quanto si era assunto precedentemente. Inoltre le abbondanze di certi elementi come il kripton o lo xeno hanno permesso di mostrare che le abbondanze degli elementi prodotti dal processo s variano da stella a stella, presumibilmente in ragione della densit\u00e0 neutronica o della temperatura. La ricerca attuale sul processo s verte intorno a questi temi."}
{"id": "3905365", "revid": "461603", "url": "https://it.wikipedia.org/wiki?curid=3905365", "title": "Mahamane El Hadj Traor\u00e9", "text": ""}
{"id": "3905368", "revid": "1272592", "url": "https://it.wikipedia.org/wiki?curid=3905368", "title": "Mahamane Traor\u00e9", "text": ""}
{"id": "3905369", "revid": "486946", "url": "https://it.wikipedia.org/wiki?curid=3905369", "title": "Mahamane Traore", "text": ""}
{"id": "3905370", "revid": "1501558", "url": "https://it.wikipedia.org/wiki?curid=3905370", "title": "300 guerrieri. La battaglia delle Termopili", "text": "300 guerrieri, la battaglia delle Termopili \u00e8 un romanzo storico di Andrea Frediani, pubblicato nel 2007. Il romanzo narra la Battaglia delle Termopili dal punto di vista del superstite spartiata Aristodemo, che scampa all'ultimo e fatale scontro con i Persiani per un'infezione agli occhi in compagnia dell'amico Eurito.\nTrama.\nNell'agosto del 480 a.C. viene combattuta dagli Spartani guidati dal re di Sparta Leonida e dai loro alleati la mitica battaglia delle Termopili per difendere la libert\u00e0 ellenica dall'avanzata dei Persiani guidati da Serse. Questo epico scontro pass\u00f2 alla storia come un immortale esempio di eroismo. Secondo le cronache antiche uno solo dei trecento guerrieri di Sparta sopravvisse: Aristodemo, ritiratosi in seguito a una ferita e per questo disprezzato dai concittadini, almeno fino a quando non ebbe occasione di espiare la sua presunta vilt\u00e0. Il romanzo narra, in prima persona, come Aristodemo, seppure scettico e disilluso, si un\u00ec a Leonida insieme coi suoi amici, ben pi\u00f9 motivati di lui. Insofferente all'implacabile sistema spartano, reo, ai suoi occhi, di creare non uomini, ma meri strumenti per procurare gloria allo Stato, e folle d'amore per una altera \"femme fatale\", la moglie dello stesso re Leonida, Gorgo. Aristodemo disprezza Leonida, anche se il re lo prende a benvolere e gli affida gli incarichi pi\u00f9 delicati, fino all'atteso, cruento scontro con i persiani.\nPur nella sua ideale opposizione, Aristodemo si batte valorosamente, scegliendo per\u00f2 di sottrarsi alla tragica fine: dopo che un'infezione agli occhi lo ha reso troppo vulnerabile nel combattimento, si ritira dallo scontro, al contrario dell'eterno amico Eurito, che pur avendo lo stesso problema agli occhi decide di combattere fino alla fine al fianco dei compatrioti. Il sacrificio dei compagni acquisir\u00e0 anche ai suoi occhi una dimensione eroica, quando avr\u00e0 appreso i retroscena che si celavano dietro l'impresa: l'ambizioso reggente degli Agiadi, Pausania, non ha fatto altro che allontanare lo zio Leonida per impossessarsi del trono agiade spartano, complottando con la regina Gorgo che in realt\u00e0 odiava l'ormai defunto marito. Nell'epilogo della narrazione Aristodemo, pentitosi di aver abbandonato i compagni nel momento supremo dell'eroico sacrificio, cerca di redimersi nella decisiva battaglia di Platea, combattendo fuori dalla falange fino alla morte."}
{"id": "3905375", "revid": "28592", "url": "https://it.wikipedia.org/wiki?curid=3905375", "title": "Odoevskij rajon (Oblast' di Tula)", "text": ""}
{"id": "3905380", "revid": "599013", "url": "https://it.wikipedia.org/wiki?curid=3905380", "title": "Armando De Vincentiis", "text": "Vanta cinque titoli di campione nazionale.\nBiografia.\nCon 48 gettoni nella Nazionale di atletica leggera dell'Italia \u00e8 il 14\u00ba atleta italiano con pi\u00f9 presenze, vanta due partecipazioni ai Giochi olimpici estivi ed a tre edizioni Campionati europei di atletica leggera.\n\u00c8 ricordato per la rivalit\u00e0 negli anni 1970 con Silvano Simeon, culminata in una storica serata allo Stadio Olimpico di Roma, il 20 settembre 1976, quando si sfidarono a suon di primati italiani."}
{"id": "3905382", "revid": "180559", "url": "https://it.wikipedia.org/wiki?curid=3905382", "title": "BBC Ukrainian", "text": "BBC Ukrainian \u00e8 un'emittente radiofonica britannica della BBC che trasmette in lingua ucraina. \nFondata nel 1992, la sua sede \u00e8 a Londra, e dal 1993 ha un ufficio formato da uno staff di dieci persone a Kiev.\nProgrammazione.\nBBC Ukrainian trasmette programmi di notizie politiche, sportive, sociali ed economiche relative all'Ucraina."}
{"id": "3905383", "revid": "720732", "url": "https://it.wikipedia.org/wiki?curid=3905383", "title": "Armando De Vincentis", "text": ""}
{"id": "3905388", "revid": "1851848", "url": "https://it.wikipedia.org/wiki?curid=3905388", "title": "Alex Visentin", "text": "Carriera.\nGiocatore.\nVisentin ha esordito nella Serie C2 1986-1987 con la maglia del Montebelluna, con cui ha disputato le successive due stagioni in Interregionale. Ha poi giocato nella , nel Treviso, nel , nella , ed ha chiuso la carriera nel 2001 al Mestre.\nHa collezionato 71 presenze in Serie B con la .\nAllenatore.\nHa esordito da allenatore nel 2012, alla guida del Vedelago, squadra di Promozione in provincia di Treviso. \u00c8 stato esonerato dopo 8 giornate.\nNel 2014 subentra a stagione in corso al Caerano San Marco, dove viene confermato anche per l'annata seguente durante la quale per\u00f2 \u00e8 sostituito da Stefano Beghetto.\nInizia la stagione 2015-2016 in Prima Categoria ritornando ad allenare il Vedelago, ma a 6 giornate dalla fine viene esonerato nonostante il primo posto in classifica. I media locali hanno motivato la partenza con un litigio con il presidente.\nNella stagione 2017-2018 siede sulla panchina del San Gaetano nel campionato di Promozione, ma nel febbraio 2018 si dimette.\nDal luglio 2018 al marzo 2019 \u00e8 alla guida dell'Associazione Sportiva Dilettantistica Campigo Calcio 1973, squadra veneta militante nel campionato di Promozione."}
{"id": "3905390", "revid": "1442080", "url": "https://it.wikipedia.org/wiki?curid=3905390", "title": "\u00c1ngel V\u00e1zquez", "text": "Carriera.\nV\u00e1zquez era un preparatore atletico: fu il primo commissario tecnico dell'Argentina, ancorch\u00e9 non avesse compiti tattici ma curasse esclusivamente la preparazione fisica dei giocatori. Una situazione analoga si verific\u00f2 durante i periodi in panchina di Jos\u00e9 Lago Mill\u00e1n e Juan Jos\u00e9 Tramutola, entrambi preparatori e non allenatori. V\u00e1zquez sovraintese per la prima volta a un incontro della Nazionale il 21 settembre 1924, in occasione di un'amichevole tra Argentina e giocata a Montevideo e terminata 1-1. Dopo altre due partite con la selezione uruguaiana, con un pareggio e una vittoria, V\u00e1zquez si trov\u00f2 ad affrontare il Campeonato Sudamericano de Football 1924. L'Argentina gioc\u00f2 tre gare in quel torneo, vincendone una e pareggiando le restanti due; giunse pertanto al secondo posto su 4 squadre, lasciando la vittoria all'Uruguay padrone di casa. Durante la Copa Rosa Chevallier Boutell del 1925 V\u00e1zquez ottenne due ulteriori pareggi, ottenendo il titolo insieme al , altra selezione partecipante alla Copa. Durante aiut\u00f2, in qualit\u00e0 di preparatore atletico, Am\u00e9rico Tesoriere, capitano della Nazionale e quindi considerato \"director t\u00e9cnico\" (allenatore)."}
{"id": "3905396", "revid": "71433", "url": "https://it.wikipedia.org/wiki?curid=3905396", "title": "Dirigente pubblica", "text": ""}
{"id": "3905398", "revid": "372624", "url": "https://it.wikipedia.org/wiki?curid=3905398", "title": "Museo Gerbore", "text": ""}
{"id": "3905400", "revid": "171091", "url": "https://it.wikipedia.org/wiki?curid=3905400", "title": "Centre d'\u00e9tudes francoproven\u00e7ales Ren\u00e9 Willien", "text": ""}
{"id": "3905413", "revid": "125169253", "url": "https://it.wikipedia.org/wiki?curid=3905413", "title": "Paolo Piras", "text": "Carriera.\nHa giocato quattro stagioni in Serie B, collezionando 49 presenze e 20 reti in questa categoria con le maglie di , e . In tutta la sua carriera Ha segnato 104 gol."}
{"id": "3905415", "revid": "599013", "url": "https://it.wikipedia.org/wiki?curid=3905415", "title": "Pablo Albano", "text": "Ha ottenuto i suoi migliori risultati in doppio, raggiungendo due semifinali al Roland Garros (1992 e 1999) e arrivando al numero 25 ATP.\nCarriera.\nOttenne il suo best ranking in singolare il 6 agosto 1990 con la 192\u00aa posizione mentre nel doppio, il 9 giugno 1997, divenne il 25\u00ba del ranking ATP.\nSpecialista del doppio, in carriera ha vinto nove tornei del circuito ATP. Il suo primo torneo vinto in carriera \u00e8 stato il Geneva Open nel 1990; in quell'occasione, in coppia con lo svedese David Engel, super\u00f2 in finale l'australiano Neil Borwick e il neozelandese David Lewis con il punteggio di 6-3, 7-6. In altre nove occasioni ha conquistato l'accesso alle finali uscendone per\u00f2 sconfitto.\nIl suo miglior risultato nei tornei del grande slam \u00e8 rappresentato dalla semifinale raggiunta nel 1992 e nel 1999 all'Open di Francia.\nHa fatto parte della squadra argentina di Coppa Davis dal 1993 al 1997 con un bilancio di tre vittorie e due sconfitte sempre in doppio.\nDopo aver terminato la carriera nel 2001, torna in campo in doppio a 45 anni al Brasil Open di San Paolo con Eduardo Russi, perdendo in due set al primo turno.\nDopo un anno e mezzo di pausa partecipa ad un torneo ITF in Brasile nell'ottobre 2013 insieme al brasiliano Fernando Romboli. La coppia conquista il torneo sconfiggendo in finale Wilson Leite e Victor Maynard 4-6, 6-1, [10-8]. \u00c8 stato l'ultimo torneo professionistico giocato da Albano, all'et\u00e0 di 46 anni."}
{"id": "3905420", "revid": "287204", "url": "https://it.wikipedia.org/wiki?curid=3905420", "title": "Giuseppe Romano (1962)", "text": "Carriera.\nLa carriera di Romano inizia calciando i primi palloni con la maglia della Stella D'Oriente di Palermo, poi passa nelle giovanili del Palermo e, dopo un anno in Interregionale con la maglia del Favara, approda al Licata di un anch'egli appena arrivato Zden\u011bk Zeman. Romano, centrocampista con spiccate doti offensive, \u00e8 uno dei trascinatori della squadra e nelle sei stagioni consecutive in riva al Salso, \u00e8 tra i pi\u00f9 utilizzati e garantisce anche un discreto bottino di marcature. Dopo l'anno della salvezza in Serie B, approda alla corte della Triestina, sempre tra i cadetti, dove ottiene un'altra salvezza, mentre l'anno dopo, a novembre si trasferisce al Como, in Serie C1, dove perde un'altra promozione in Serie B soltanto allo spareggio contro il Venezia (2-1, a Cesena). L'anno successivo ritorna tra gli alabardati della Triestina, frattanto ritornati in C1, ma durante la stagione passa tra le file del Catania, avversario quell'anno del Licata, che terminer\u00e0 al sesto posto. Nel 1992/93, Romano torna a giocare con il Licata e, dopo la salvezza ottenuta nello spareggio di Lamezia Terme contro il Savoia (1-0, gol di Di Corcia), arriva la retrocessione l'anno successivo. Dopo Licata, Romano torna al Catania, in CND, e poi approda alla Juveterranova, con la quale ottiene la promozione in C2 e l'ottavo posto l'anno seguente. Ha disputato gli ultimi anni della sua carriera da calciatore con la maglia del Messina. Con i giallorossi il nuovo tecnico ha ottenuto diverse promozioni, partendo dal CND, arrivando fino in Serie B nel 2001/02, l'anno del suo ritiro dal calcio giocato, alle soglie dei 40 anni.\nAllenatore\nInizia la carriera di allenatore nel 2002-03, quando viene chiamato alla guida dell'Associazione Sportiva Dilettantistica Licata \nL'anno successivo passa sulla panchina dell'Associazione Sportiva Dilettantistica Citt\u00e0 di Comiso\nNel 2004 -05 viene ingaggiato dal Ragusa Calcio, mentre dal 2005 al 2007 torna alla guida del Comiso.\nNella stagione 2007-08 assume la guida dei biancorossi del Vittoria Calcio, mentre per i successivi due anni diviene l'allenatore del Modica.\nNell'estate del 2010 viene ingaggiato dal Siracusa, venendo per\u00f2 esonerato a stagione in corso, mentre dal 2011-13 torna dove aveva iniziato la carriera di tecnico, ovvero al Licata.\nNella stagione 2013-14 assume la guida del Favara.\nTerminata questa esperienza dal 2014 al 2016 viene ingaggiato dal Noto, mentre nella stagione 2016-17 assume la guida dello Scordia. Nella stagione 2017-18 diviene allenatore del Gela, in serie D. Esperienza poco fortunata questa, che si chiude a ottobre 2017 con l'esonero.\nA Novembre 2018 viene chiamato alla guida dell'Acireale, dove rimane sino al termine della stagione.\nNell'estate 2019 assume la guida dei biancorossi del Canicatt\u00ec,in eccellenza, dove rimane sino al termine della stagione 2020-21.\nDopo essersi inizialmente accasato all'Akragas, il 9 agosto 2021 viene annunciato il suo ritorno sulla panchina del Licata, in serie D."}
{"id": "3905421", "revid": "1310927", "url": "https://it.wikipedia.org/wiki?curid=3905421", "title": "Silviu Lung (calciatore 1989)", "text": "Biografia.\nFiglio d'arte di Silviu Lung, anch'esso portiere che gioc\u00f2 con la Nazionale rumena ad Euro '84 e ad Italia '90. Anche suo fratello maggiore Tiberiu \u00e8 stato un portiere.\nCarriera.\nNazionale.\nViene convocato per gli Europei 2016 in Francia."}
{"id": "3905423", "revid": "92723", "url": "https://it.wikipedia.org/wiki?curid=3905423", "title": "Ferdinando Filoni", "text": ""}
{"id": "3905424", "revid": "767487", "url": "https://it.wikipedia.org/wiki?curid=3905424", "title": "Tampere Open 1990", "text": "Il Tampere Open 1990 \u00e8 stato un torneo di tennis facente parte della categoria ATP Challenger Series nell'ambito dell'ATP Challenger Series 1990. Il montepremi del torneo era di $100\u00a0000 ed esso si \u00e8 svolto nella settimana tra il 16 luglio e il 22 luglio 1990 su campi in terra battuta. Il torneo si \u00e8 giocato a Tampere in Finlandia.\nVincitori.\nSingolare.\n Renzo Furlan ha sconfitto in finale Fernando Luna 6-3, 6-3.\nDoppio.\n Mark Koevermans / Jan Siemerink hanno sconfitto in finale Massimo Cierro / Tobias Svantesson 6-1, 6-2."}
{"id": "3905429", "revid": "767487", "url": "https://it.wikipedia.org/wiki?curid=3905429", "title": "I martiri d'Italia (film 1927 Laurenti Rosa)", "text": "I martiri d'Italia \u00e8 un film muto del 1927 diretto da Silvio Laurenti Rosa.\nTrama.\n\u00ab \u00c8 la storia d'Italia, dell'Italia nostra. cos\u00ec bella e cos\u00ec cara, vero giardino d'Europa, che in diversi quadri passa davanti agli occhi degli spettatori. Dapprima sono gli Unni che nel 476 calano dalle selve germaniche nelle fiorite aiuole della Patria nostra: seguono gli Spagnuoli nel Regno delle due Sicilie; vengono poi i primi eroi dell'indipendenza italiana, dapprima localizzati in diversi centri ed in seguito sparsi per tutta la penisola [...]. E la storia culmina cogli avvenimenti del 1858 - 1870. \u00c8 sempre il barbaro che, calato dalle brume del Nord, passeggia, truce nell'aspetto e fiero nello sguardo, al bel sole del meriggio italiano. Di buon effetto e di facile entusiasmo a rinfocolare l'amor di patria, perch\u00e9 questa sempre pi\u00f9 risplenda, fulgida di gloria, \"Maestra e Donna al mondo intero\"\u00bb.\nProduzione.\nGirato e prodotto quasi alla chetichella, il film, anche se venne presentato per il \"visto censura\" con il titolo \"Il trionfo di Roma\", usc\u00ec nelle sale con lo stesso titolo e nello stesso periodo del film di Domenico Gaido prodotto dalla Pittaluga, pellicola che costituiva uno degli avvenimenti di maggior spicco della stagione cinematografica. Risult\u00f2 quindi palese sia la sleale concorrenza che un evidente plagio da parte del Laurenti Rosa. L'episodio scaten\u00f2 non poche polemiche, la stampa specializzata fece da cassa di risonanza: \u00ab[...] non \u00e8 leale e onesto aspettare che una Casa programmi il proprio lavoro per lanciarne, con premeditazione ed all'ultima ora, un altro dello stesso genere, presumibilmente messo insieme alla meglio e, soprattutto, con lo stesso titolo; lavoro che era stato tenuto segreto fino all'ultimo momento!\u00bb. Alcuni giornali inserirono anche dei \"flani cinematografici\" che annunciavano che l'unico vero \"Martiri d'Italia\" era il film della Pittaluga e che \u00abbisognava diffidare dalle contraffazioni\u00bb. Nella polemica intervenne anche Umberto Paradisi, che fece pubblicare su vari giornali una lettera in cui dissociava il suo nome, che figurava nei credits del film, negando di aver partecipato, in qualsiasi veste, alla edizione di \u00abun film eseguito dal signor Silvio Laurenti Rosa e che si intitola \"I martiri d'Italia\", lo stesso titolo che fregia il lavoro del mio amico Domenico Gaido e editato dalla Soc. Pittaluga\u00bb.\nCritica.\nDa \"Il Popolo d'Italia\" del 10 aprile 1927:\u00ab Accolto con il pi\u00f9 schietto entusiasmo, il film italiano \"I martiri d'Italia\" amplifica giornalmente il magnifico successo, i cui elementi sono la sostanza dell'anima del nostro popolo, l'orgoglio di ci\u00f2 che fummo nel lontano passato, la coscienza del nostro risveglio. Da Roma imperiale alla liberazione dal giogo barbarico, dal vaticinio di Dante ai moti carbonari, dalle cinque giornate di Milano alle recenti glorie del Piave, allo splendore e ai fasti dell'Italia compiuta e rinnovata. Tutto in un'armonia di avvincente azione che ha strappato continui applausi. Lo spettacolo, a prezzi popolari, \u00e8 in repliche \u00bb.\nG. Pelosi in \"La vita cinematografica\" del giugno 1927:\u00ab \"Il trionfo di Roma\" dell'Italia-film venne visionato nell'occasione dell'anniversario della nostra entrata in guerra. \u00c8 un film inferiore a \"I martiri d'Italia\" editi dalla Pittaluga, per quanto i realizzatori si siano sforzati di renderlo di pari valore. Non nasconde di peccar d'imitazione, per\nscene di quasi identica fattura de \"I martiri d'Italia\". L'insieme \u00e8 difettoso, sia per la struttura del soggetto che per l'intercalarsi di quadri allegorici attraverso la sfumatura d'episodi salienti tra il timido e incerto sbocciar d'una trama.\nPer\u00f2 il complesso \u00e8 buono, e se fosse stato condotto con pi\u00f9 alto intendimento e pi\u00f9 reale incarnazione delle grandi figure storiche che passano nelle diverse rievocazioni, non gli sarebbe certo mancato quel successo che non ebbe \u00bb.\nG. Marchesini, da Bologna, in \"Il corriere cinematografico\" del 16 aprile 1927:\u00ab[...] Quasi contemporaneamente alle proiezioni del film [\"I martiri d'Italia\"] della Pittaluga, la direzione del Cinema Bios [di Bologna] ha programmato il poco decoroso lavoro di Laurenti Rosa. Il pubblico, tratto in un vero e proprio tranello, ha frequentato le proiezioni di questa pellicola che non fa certamente onore alla tecnica italiana e che vorrebbe negare una possibile rinascita cinematografica che\nardentemente si vuole e si spera. lo non esito ad affermare e confermare che il lavoro di Laurenti Rosa sia indegno del glorioso soggetto e dello schermo italiano. A parte la subdola mossa di carattere prettamente affaristico, noto che artisticamente questo \"Martiri d'Italia\" \u00e8 colmo di imperfezioni gravi, di anacronismi imperdonabili, che denotano la leggerezza con cui \u00e8 stato diretto e interpretato. Eccettuate alcune visioni concesse al direttore dalla Cineteca statale, questo lavoro non ha una scena che sia guardabile: nessun personaggio, nemmeno somaticamente, \u00e8 conforme a ci\u00f2 che ci tramandano le tradizioni e i documenti: ad esempio, un Alighieri zoppicante che passeggi in un'altura dotata di fili ... telegrafici, mi pare di non averlo mai sentito nominare. Una rivoluzione bolognese nel 1848, attrezzata in una piazza con le rotaie tramviarie, non mi consta! Interni miserrimi, privi del tutto di un semplice arredamento che soddisfi le pi\u00f9 elementari richieste dello spettatore; interpreti impacciati, malvestiti, non preparati. Fotografia... primitiva! Sarebbe necessario che questo film fosse senz'altro tolto dal commercio nazionale, perch\u00e9 \u00e8 antipatriottico lasciare che una simile opera sia indegno araldo delle maestose glorie patrie \u00bb."}
{"id": "3905436", "revid": "599013", "url": "https://it.wikipedia.org/wiki?curid=3905436", "title": "Vladimiro Caramel", "text": "Carriera.\nHa giocato in Serie B con Cosenza e per un totale di 70 presenze e un gol."}
{"id": "3905437", "revid": "767487", "url": "https://it.wikipedia.org/wiki?curid=3905437", "title": "Liam", "text": "Liam \u00e8 un film del 2000 diretto da Stephen Frears, basato sul romanzo \"Back Crack Boy\" di Joseph McKeown.\n\u00c8 stato presentato in concorso alla 57\u00aa Mostra internazionale d'arte cinematografica di Venezia.\nTrama.\nLiam ha 7 anni, ha un fratello e una sorella maggiori che vanno a scuola, una madre amorevole e un padre operaio. Con la sua famiglia vive a Birkenhead, sulla sponda del fiume Mersey opposta a Liverpool, in un quartiere irlandese cattolico. I tempi sono duri ma la famiglia Sullivan \u00e8 felice. Tutto cambia quando, a causa della Depressione, il padre perde il lavoro e la famiglia si riduce in povert\u00e0.\nLiam inizia a frequentare la scuola elementare e si prepara per la Prima Comunione, soffre di balbuzie ma la severa educazione religiosa di padre Ryan non lo aiuta. La sorella Teresa prende servizio nella casa degli Abernathy, ricca famiglia borghese ebrea proprietaria dei cantieri navali, la signora per la quale lavora ha una relazione e la ragazza vorrebbe licenziarsi. Il fratello partecipa in segreto a degli incontri di socialisti. Intanto il padre, in cui cresce l'odio nei confronti degli stranieri, si avvicina al movimento fascista.\nLa tensione culmina nel folle gesto del padre che, insieme ad altri esagitati, getta una bottiglia molotov dentro la casa degli Abernathy senza sapere che all'interno si trova ancora sua figlia, la quale rimane gravemente ustionata.\nCritica.\nGian Luigi Rondi su \"Il Tempo\" scrive:\nRoberto Nepoti su \"la Repubblica\" scrive:"}
{"id": "3905441", "revid": "297031", "url": "https://it.wikipedia.org/wiki?curid=3905441", "title": "Radio SRF 3", "text": "Radio SRF 3 \u00e8 il terzo canale della radio svizzera pubblica di lingua tedesca, trasmette musica Pop/Rock ed \u00e8 dedicata ad un pubblico giovane. \u00c8 stata inaugurata nel 1983. Direttore dell'emittente \u00e8 Pascal Scherrer.\nIl 16 dicembre 2012 \"DRS 3\" \u00e8 diventata \"Radio SRF 3\"."}
{"id": "3905443", "revid": "599013", "url": "https://it.wikipedia.org/wiki?curid=3905443", "title": "Radek Opr\u0161al", "text": "Caratteristiche tecniche.\n\u00c8 un terzino sinistro."}
{"id": "3905449", "revid": "110157", "url": "https://it.wikipedia.org/wiki?curid=3905449", "title": "\u00c8 vero (che ci sei)", "text": "\u00c8 vero (che ci sei) \u00e8 un brano musicale interpretato dal cantante italiano Alessandro Casillo e pubblicato come singolo il 30 gennaio 2012.\nIl brano \u00e8 stato scritto da Matteo Bassi ed Emiliano Bassi, ed \u00e8 stato presentato al Festival di Sanremo 2012, dove ha vinto nella categoria \"Sanremosocial\".\nIl brano \u00e8 stato incluso nell'album \"\u00c8 vero\", album di debutto di Casillo."}
{"id": "3905450", "revid": "767487", "url": "https://it.wikipedia.org/wiki?curid=3905450", "title": "Pasquale Logiudice", "text": "Carriera.\nGiocatore.\nHa giocato in Serie B con e Fidelis Andria per un totale di 61 presenze e 2 gol.\nDirigente.\nDopo esser stato direttore sportivo del e osservatore del (Serie A), il 22 luglio 2012 diventa il direttore sportivo dell'Andria (Lega Pro Prima Divisione), tornando nella squadra di cui era stato un calciatore, e da cui si dimette pochi giorni dopo. Dal 2 luglio 2014 diventa direttore sportivo della S.S Juve Stabia.. Il 6 marzo 2018 diventa direttore sportivo del Catanzaro firmando un contratto fino al 30 giugno 2019 e viene riconfermato per la stagione 2019-2020. Il 21 novembre 2019 firma il nuovo contratto che lo lega al Catanzaro fino al 30 giugno 2021 ma il 20 Luglio 2020 viene annunciato il suo divorzio dal Catanzaro"}
{"id": "3905452", "revid": "767487", "url": "https://it.wikipedia.org/wiki?curid=3905452", "title": "Radio SRF 4 News", "text": "Radio SRF 4 News \u00e8 la quarta radio svizzera pubblica di lingua tedesca, dedicata all'informazione. \u00c8 stata creata il 5 novembre 2007. Direttore dell'emittente \u00e8 Lis Borner.\nIl 16 dicembre 2012 \"DRS 4 News\" \u00e8 diventata \"Radio SRF 4 News\"."}
{"id": "3905454", "revid": "1444886", "url": "https://it.wikipedia.org/wiki?curid=3905454", "title": "220 (numero)", "text": "Duecentoventi (220) \u00e8 il numero naturale dopo il 219 e prima del 221."}
{"id": "3905461", "revid": "1442080", "url": "https://it.wikipedia.org/wiki?curid=3905461", "title": "Regions Morgan Keegan Championships and Memphis International 2012 - Singolare maschile", "text": "Il singolare maschile del Regions Morgan Keegan Championships and Memphis International 2012 \u00e8 stato un torneo di tennis facente parte dell'ATP World Tour 2012.\nIl detentore del titolo era Andy Roddick, ma \u00e8 stato eliminato al primo turno da Xavier Malisse. In finale J\u00fcrgen Melzer ha battuto Milos Raonic per 7-5, 7-64."}
{"id": "3905468", "revid": "767487", "url": "https://it.wikipedia.org/wiki?curid=3905468", "title": "Radio SRF Virus", "text": "Radio SRF Virus \u00e8 la quinta radio svizzera pubblica di lingua tedesca. \u00c8 stata creata nel 1999. Gli studi del programma si trovano a Zurigo.\nIl 16 dicembre 2012 \"DRS Virus\" \u00e8 diventata \"Radio SRF Virus\"."}
{"id": "3905471", "revid": "547034", "url": "https://it.wikipedia.org/wiki?curid=3905471", "title": "Pila a doppio mortaio", "text": "La pila a doppio mortaio o pila dell'orzo era uno strumento utilizzato per la squamatura dell'orzo.\nQuesto era un blocco monolitico di pietra a forma di parallelepipedo rettangolo lungo circa 2 m, orizzontale, in cui venivano scavate due o tre pile (buche) rotonde di 40 cm di diametro e 40 cm di profondit\u00e0, sui lati c'erano delle tacche sulle quali veniva collegato un telaio in legno con dei congegni che, mossi da forza idraulica, servivano come mortaio per la brillatura dell'orzo. "}
{"id": "3905475", "revid": "599013", "url": "https://it.wikipedia.org/wiki?curid=3905475", "title": "Angelo Pagliaccetti", "text": "Carriera.\nHa giocato in Serie B con Licata e Acireale per un totale di 71 presenze."}
{"id": "3905477", "revid": "325224", "url": "https://it.wikipedia.org/wiki?curid=3905477", "title": "Radio SRF Musikwelle", "text": "Radio SRF Musikwelle \u00e8 l'ultima radio svizzera pubblica di lingua tedesca. \u00c8 stata creata nel 1996. Gli studi del programma si trovano a Zurigo.\nIl 16 dicembre 2012 \"DRS Musikwelle\" \u00e8 diventata \"Radio SRF Musikwelle\"."}
{"id": "3905479", "revid": "287204", "url": "https://it.wikipedia.org/wiki?curid=3905479", "title": "Open 13 2012", "text": "L'Open 13 2012 \u00e8 stato un torneo di tennis giocato sul cemento indoor. \u00c8 stata la 20\u00aa edizione del Open 13 facente parte dell'ATP World Tour 250 series nell'ambito dell'ATP World Tour 2012. Si \u00e8 giocato al Palais des Sports di Marsiglia in Francia, dal 20 al 26 febbraio 2012.\nPartecipanti.\nAltri partecipanti.\nI seguenti giocatori hanno ricevuto una wild-card per il tabellone principale:\nI seguenti giocatori sono entrati in tabellone passando dalle qualificazioni:\nPunti e montepremi.\nIl montepremi complessivo \u00e8 di 512.750 \u20ac.\nCampioni.\nSingolare.\n Juan Mart\u00edn del Potro ha battuto in finale Micha\u00ebl Llodra per 6-4, 6-4.\nDoppio.\n Nicolas Mahut / \u00c9douard Roger-Vasselin hanno battuto in finale Dustin Brown / Jo-Wilfried Tsonga per 3-6, 6-3, [10-6]"}
{"id": "3905484", "revid": "44876", "url": "https://it.wikipedia.org/wiki?curid=3905484", "title": "Guido Manfr\u00e9", "text": "Carriera.\nIn giovent\u00f9 era tesserato per la Lazio.\nHa giocato 3 partite nella Divisione Nazionale 1945-1946 con la , e 44 partite in Serie B con e Siracusa."}
{"id": "3905485", "revid": "729019", "url": "https://it.wikipedia.org/wiki?curid=3905485", "title": "Ferdinand Humbert", "text": "Biografia.\nJacques-Ferdinand Humbert studi\u00f2 presso l'\u00c9cole des beaux-arts e fu allievo di Eug\u00e8ne Fromentin e di Alexandre Cabanel.\nAlla fine degli anni 1890, fond\u00f2 una sua Accademia, riaprendo il vecchio atelier di Fernand Cormon, al n\u00b0 104 di \"Boulevard de Clichy\", a Parigi, e associandosi con Henri Gervex.Insegn\u00f2 anche all'\u00c9cole des beaux-arts di Parigi.\nMor\u00ec a Parigi, novantaduenne, nel 1934.\nDue anni dopo la sua scomparsa (1936), il \"Salon degli artisti francesi\" organizz\u00f2 una retrospettiva delle sue opere. Il catalogo di tale mostra \u00e8 incluso nel catalogo dello stesso \"Salon\" a pag. 200."}
{"id": "3905488", "revid": "287204", "url": "https://it.wikipedia.org/wiki?curid=3905488", "title": "Open 13 2012 - Singolare", "text": "Il singolare dell'Open 13 2012 \u00e8 stato un torneo di tennis facente parte dell'ATP World Tour 2012.\nIl detentore del titolo era Robin S\u00f6derling, che non ha partecipato per i postumi di una mononucleosi. In finale Juan Mart\u00edn del Potro ha battuto Micha\u00ebl Llodra per 6-4, 6-4."}
{"id": "3905490", "revid": "287204", "url": "https://it.wikipedia.org/wiki?curid=3905490", "title": "Guido Manfr\u00e8", "text": ""}
{"id": "3905493", "revid": "1543377", "url": "https://it.wikipedia.org/wiki?curid=3905493", "title": "Copa Claro 2012", "text": "La Copa Claro 2012 \u00e8 stato un torneo di tennis giocato sulla terra rossa nella categoria ATP World Tour 250 series nell'ambito dell'ATP World Tour 2012. \u00c8 stata la 14\u00aa edizione del torneo precedentemente conosciuto come \"Copa Telmex\". Si \u00e8 giocato a Buenos Aires in Argentina, dal 20 al 26 febbraio 2012.\nPartecipanti.\nAltri partecipanti.\nI seguenti giocatori hanno ricevuto una wild-card per il tabellone principale:\nI seguenti giocatori sono entrati nel tabellone principale passando dalle qualificazioni:\nPunti e montepremi.\nIl montepremi complessivo \u00e8 di 484.100 $.\nCampioni.\nSingolare.\n David Ferrer ha sconfitto in finale Nicol\u00e1s Almagro per 4-6, 6-3, 6-2.\nDoppio.\n David Marrero / Fernando Verdasco hanno sconfitto in finale Michal Merti\u0148\u00e1k / Andr\u00e9 S\u00e1 per 6-4, 6-4."}
{"id": "3905497", "revid": "1573940", "url": "https://it.wikipedia.org/wiki?curid=3905497", "title": "Petaurista magnificus", "text": "Il petaurista di Hodgson (Petaurista magnificus ), noto in cinese come \"Lihe Wushu\", \u00e8 uno scoiattolo volante originario della regione himalayana.\nDescrizione.\nCon una lunghezza testa-corpo di 35,9-42 cm, una coda di 41,5-48 cm e un peso di circa 1350 g, il petaurista di Hodgson \u00e8 una delle specie pi\u00f9 grandi del genere \"Petaurista\". Il colore marrone scuro o russet del dorso, con una striscia di colore marrone scuro o nerastro che va dalla testa alla base della coda, contrasta nettamente con le macchie gialle presenti sulle spalle, contornate ai lati dal colore russet scuro dei fianchi e del patagio; le regioni inferiori e le zampe sono di colore rossiccio chiaro, mentre la coda, di colore russet scuro alla base, \u00e8 quasi del tutto rossiccia, con una piccola macchia nera all'estremit\u00e0; i piedi sono neri.\nDistribuzione e habitat.\nIl petaurista di Hodgson \u00e8 diffuso nelle regioni meridionali del Tibet, in Nepal, Sikkim e Bhutan. Vive nelle foreste sempreverdi e di latifoglie, dalle pianure fino a 3000 m di quota; sembra prediligere le foreste decidue. \u00c8 pi\u00f9 grande di circa il 25% di \"P. elegans\", che vive nello stesso habitat.\nBiologia.\nIl petaurista di Hodgson ha abitudini prevalentemente notturne e arboricole, e si nutre di foglie, gemme, fiori di rododendri e di altri alberi, frutta e perfino erbe. \u00c8 altamente vocale e quando esce dal nido, al crepuscolo, emette sempre un profondo e monotono richiamo rimbombante. La sera pu\u00f2 essere visto planare per distanze di 60-100 m dagli alberi di quercia fino a quelli di rododendro sottostanti. Occupa nidi con un'entrata circolare situati a 5-15 m dal suolo, imbottiti con muschio e altro materiale morbido. Le abitudini riproduttive sono sconosciute, ma si sa che le madri condividono lo stesso nido con i piccoli.\nConservazione.\nLa distruzione e il degrado dell'habitat per far posto a coltivazioni di cardamomo e t\u00e8, la raccolta del legname, altre attivit\u00e0 umane e gli incendi boschivi sono le principali minacce per questa specie, che ha gi\u00e0 perso gran parte del proprio areale originario. In alcune aree viene anche cacciato a scopo alimentare. Tuttavia, \u00e8 ancora molto diffuso e la IUCN lo colloca tra le specie a rischio minimo."}
{"id": "3905498", "revid": "767487", "url": "https://it.wikipedia.org/wiki?curid=3905498", "title": "Abdul Fatawu Dauda", "text": "Carriera.\nInizia la sua carriera calcistica nel 2004 con l'Okwawu United. Nel 2006 passa all'Ashanti Gold SC nella sua citt\u00e0 natale Obuasi.\nHa fatto parte dell'All Star Team 2007 del campionato ghanese di calcio.\nNel 2008 \u00e8 entrato nelle nomination come portiere dell'anno in Ghana.\nHa fatto parte della rosa della Nazionale di calcio del Ghana nella Coppa d'Africa 2008 come terzo portiere."}
{"id": "3905500", "revid": "1929898", "url": "https://it.wikipedia.org/wiki?curid=3905500", "title": "Alexandru M\u0103\u021bel", "text": "Caratteristiche tecniche.\n\u00c8 un terzino destro.\nNazionale.\nViene convocato per gli Europei 2016 in Francia."}
{"id": "3905505", "revid": "1442080", "url": "https://it.wikipedia.org/wiki?curid=3905505", "title": "Copa Claro 2012 - Singolare", "text": "Il singolare del Copa Claro 2012 \u00e8 stato un torneo di tennis facente parte dell'ATP World Tour 2012.\nIl detentore del titolo era Nicol\u00e1s Almagro, ma \u00e8 stato sconfitto in finale da David Ferrer per 4-6, 6-3, 6-2."}
{"id": "3905508", "revid": "117534755", "url": "https://it.wikipedia.org/wiki?curid=3905508", "title": "Carnevale delle culture", "text": "Il carnevale delle culture (in tedesco: \"Karneval der Kulturen\") \u00e8 una particolare manifestazione multiculturale del carnevale che ha luogo a Berlino durante il periodo estivo dell'anno.\nLe origini.\nBerlino \u00e8 la citt\u00e0 tedesca con il numero pi\u00f9 alto di stranieri (circa 440.000) e per questo motivo il dialogo e l'integrazione tra culture diverse \u00e8 un importante tema di una citt\u00e0 interculturale ed un elemento fondamentale per una buona convivenza.\nPer rispondere a questa necessit\u00e0 l'\"Assessorato agli affari Esteri\", oggi rinominato \"Assessorato all'immigrazione e integrazione\", sanc\u00ec nel 1993 dei fondi di investimento destinati allo sviluppo di un progetto al fine di promuovere il dialogo interculturale.\nIn questo modo nasce l'\"officina delle culture\" (\"Werkstatt der Kulturen\"), anche nota come \"workshop delle culture\", una istituzione atta a rispondere alla necessit\u00e0 del dialogo, dell'integrazione dell'incontro tra culture diverse: una \"officina integrativa\". \nLa funzione di tale istituzione \u00e8 un'operazione \"socio-politica\" piuttosto che artistica. Di fatto le finalit\u00e0 creative sono dedite alla crescita, alla coesione sociale e alla democratizzazione dello scenario culturale. Per tale motivo l'ambito di azione viene classificato come \"Soziokultur\" (socio-cultura) che differisce storicamente dalla \"Kultur\" (cultura alta). \nL\"'officina delle culture\" inaugura il progetto \"carnevale delle culture\" nel 1993 a Berlin/Neuk\u00f6lln, esso si basa sull'idea di luogo condiviso nel quale persone di diverse nazionalit\u00e0, cultura e religione si possono incontrare e dialogare insieme. Questa iniziativa prende forma di un carnevale della durata di un paio di giorni, nei quali vengono costituite una fiera all'aperto e un'imponente sfilata per i quartieri della citt\u00e0.\nIl confronto europeo.\nIl carnevale della cultura berlinese \u00e8 simile ai \"nuovi carnevali europei\" come ad esempio il carnevale di Notting Hill a Londra o lo \"Zomercarnaval\" di Rotterdam, ma per il numero dei paesi, per il gran numero di visitatori e per la grande variet\u00e0 culturale dei partecipanti, il carnevale delle culture costituisce un insieme unico nel suo genere. \nQuesta iniziativa \u00e8 stata accolta molto bene sia a livello comunale che extra comunale, basti pensare che nel 2004 ha attratto circa 2 milioni di visitatori e con un totale di 5.000 partecipanti in maschera. \nIl Carnevale \u00e8 un simbolo \"multiculturale\" della citt\u00e0, esso mostra la ricchezza che deriva dall'incontro tra le differenze culturali e rappresenta un'occasione per le comunit\u00e0 autoctone e/o provenienti da altre parti del mondo di raccontarsi.\nIl progetto esprime anche la volont\u00e0 di mettere in relazione il patrimonio culturale con le diversit\u00e0 culturali ragionando tra problematiche come tradizione e modernit\u00e0, passato e integrazione. \nBerlino, a sua volta, sfoggia in quest'occasione la sua veste di metropoli aperta, attenta all'integrazione delle minoranze e degli stranieri, e di capitale della cultura.\nL\"'Officina delle culture\" e la \"Casa delle culture del mondo\" rappresentano le due pi\u00f9 importanti istituzioni berlinesi atte allo sviluppo ed al sostegno delle politiche per la diversit\u00e0 culturale e per una societ\u00e0 interculturale."}
{"id": "3905511", "revid": "729019", "url": "https://it.wikipedia.org/wiki?curid=3905511", "title": "Michael DiBiase", "text": "Biografia.\nCome un lottatore dilettante, DiBiase, in rappresentanza della Marina degli Stati Uniti, era il 1946 AAU campione della divisione UNL dei pesi leggeri e massimi. \nHa lottato presso la University of Nebraska e ha partecipato al torneo UNL nella NCAA nel 1947 e 1948, perdendo il suo primo match entrambi gli anni. \nDiBiase esord\u00ec nel wrestling professionistico nel 1950 e nel 1963, DiBiase \u00e8 diventato la vittima knockout 131 e l'ultimo pugile dei pesi massimi leggeri Archie Moore.\nDiBiase fu il padre adottivo del wrestler professionista \"The Million Dollar Man\", Ted DiBiase ed era sposato con la madre di Ted, Helen Hild (anch'essa una wrestler professionista) ed era il nonno di Mike, Ted Jr. e Brett DiBiase.\nMorte.\nDiBiase \u00e8 uno dei pochi lottatori professionisti a essere morto durante un match. Il 2 luglio 1969 a Lubbock, Texas, all'et\u00e0 di 45 anni, ha subito un attacco di cuore fatale sul ring durante un incontro con Man Mountain Mike. Harley Race, rendendosi conto che DiBiase stava soffrendo un vero attacco di cuore, tent\u00f2 di eseguire una rianimazione cardiopolmonare su DiBiase e poi sal\u00ec in ambulanza insieme a lui fino all'arrivo in ospedale. DiBiase fu dichiarato morto all'arrivo in ospedale e riposa nel cimitero di Sunset a Willcox, Arizona.\nTitoli e riconoscimenti.\nAmerican Wrestling Association\nCentral States Wrestling\nChampionship Wrestling from Florida\nNWA Chicago\nNWA Tri-State\nNWA Western States Sports\nPacific Northwest Wrestling\nSouthwest Sports, Inc.\nWorld Wrestling Association (Los Angeles)\nAltri titoli"}
{"id": "3905512", "revid": "287204", "url": "https://it.wikipedia.org/wiki?curid=3905512", "title": "Jean-Marie Roland", "text": "Biografia.\nLa sua salute non gli permise di imbarcarsi per l'India come avrebbe voluto e Jean-Marie Roland inizi\u00f2 una carriera nel commercio e la produzione, ed entra presto nel corpo degli ispettori delle manifatture. Nel 1776 incontra la giovane Marie Jeanne Philipon detta Manon o Madame Roland, di venti anni pi\u00f9 giovane di lui. Roland era gi\u00e0 un economista molto famoso, autore di numerosi studi relativi al settore manifatturiero e collaboratore de \"L'Encyclop\u00e9die\". Onesto, rigoroso, anche duro, gran lavoratore, chiese la mano di Manon che lo aveva sedotto. Il matrimonio, tuttavia, non avviene subito in quanto il sig Philipon rifiuta il permesso. Nel 1780 tuttavia, quando venne nominato ispettore delle manifatture ad Amiens, spos\u00f2 Manon. Da questo matrimonio nacque la loro figlia Eudora.\nEgli di dedic\u00f2 prima alla regione del Beaujolais e particolarmente ad Ard\u00e8che, dove si trovava la fabbrica di seta creata da Jean Deydier nel 1669 ad Aubenas utilizzando il supporto tecnico della bolognese \"famiglia Benay\", gi\u00e0 presente dal XVI secolo nel villaggio vicino di Perussin, poi meccanizzata nel 1752, come fabbrica reale che utilizzava il lavoro meccanico, da Jacques de Vaucanson, arrivando ad impiegare fino a 2.000 lavoratori nel 1830.\nNella sua opera \"Encyclop\u00e9dies m\u00e9thodiques\" del 1780 e 1784, egli giudica i macchinari troppo costosi, complicati, dipendenti dai componenti meccanici parigini, osservando che i produttori piemontesi della seta italiana producevano a prezzi inferiori, cos\u00ec come nella stessa Francia nella fabbrica di Salon.\nIn questo libro, rivela che il consiglio comunale della citt\u00e0 di Lione, nel 1670, aveva chiesto l'arrivo del bolognese Pierre de Benay (morto nel 1690 senza prole), che si insedi\u00f2 a Fore vicino Aubenas creando uno stabilimento dove gli apprendisti se ne andarono poi diramandosi a Privas e Chom\u00e9rac per impiantare sistemi meccanizzati (torri mulini del Piemonte).\nSi trasfer\u00ec poi ad Amiens fino al 1784, dove pubblic\u00f2 opere sull'arte di \"fabricant d'\u00e9toffes en laine\" (fabbricare delle stoffe in lana), e sull\"'Art du fabricant de velours de coton\" (arte del fabbricante di \"velur\" di cotone). Con sua moglie, fece un viaggio di studio in Inghilterra. Nominato nel 1784, grazie a Manon, ispettore delle manifatture a Lione, si trovava a ricoprire quell'incarico quando scoppi\u00f2 la rivoluzione francese.\nSostenitore di nuove idee, l'ispettore delle manifatture venne eletto, nel 1790, Consigliere Generale del Comune di Lione, che lo mand\u00f2 a Parigi l'anno successivo, per dimostrare all'Assemblea lo stato deplorevole del commercio e della produzione nella regione. Nella capitale, dove rimase alcuni mesi, si leg\u00f2 con i Giacobini e in particolare con Brissot, Buzot, Petion e Robespierre, frequentatori abituali del club degli amici della costituzione. Alla fine dell'anno, la coppia si stabil\u00ec definitivamente a Parigi. Manon Roland, appassionatasi presto alla politica inizi\u00f2 a ricevere nel suo salotto tutti gli uomini pi\u00f9 influenti. Pertanto il partito dei Girondini nacque a casa dei Roland, e grazie alle relazioni della moglie entr\u00f2 nel marzo 1792 nel \"governo girondino\" dove divenne ministro degli interni. Il suo aspetto borghese non manc\u00f2 di scuotere i cortigiani e gli ufficiali del palazzo. Il 10 giugno 1792, il ministro degli Interni invi\u00f2 una lettera a Luigi XVI, scritta da Manon, nella quale implorava il re ad abbandonare il suo veto. La sua lettera venne resa pubblica e Roland venne sostituito, il 13 giugno, da Claviere.\nIl ministro, abbastanza favorevole finora ad allora, ad un monarchia costituzionale, si un\u00ec al campo dei repubblicani. Dopo il 10 agosto 1792, l'assemblea legislativa gli rende il portafoglio e diventa nuovamente ministro. In carica al momento dei massacri di settembre si distinse per la sua inerzia, intervenendo troppo tardi.\nEletto alla Convenzione, Roland rifiut\u00f2 l'incarico, preferendo mantenere il suo portafoglio al Ministero. Tuttavia dopo l'apertura del famoso \"Armoire de fer\", egli stesso mise in ordine i documenti trovati. I \"Montagnardi\" lo accusano di essere in tal modo riuscito a rimuovere carte compromettenti per i Girondini. Il suo atteggiamento durante il processo a Luigi XVI, quando cerc\u00f2 di ottenere l'appello al popolo, aument\u00f2 l'odio dei Montagnardi. Il 23 gennaio 1793, stanco di tutti questi attacchi e, duramente colpito dalle rivelazioni di Manon che gli confess\u00f2 il suo amore per Buzot, Roland rassegn\u00f2 le dimissioni.\nSi ritir\u00f2 nella sua piccola casa in rue de la Harpe, l'ex ministro avrebbe voluto lasciare Parigi, ma l'Assemblea gli rifiut\u00f2 il permesso, e Manon non volle lasciare il suo amato Buzot. Pertanto, la sua sorte era segnata. I suoi attacchi violenti contro i Montagnardi e la Comune di Parigi fecero decretare il suo arresto e quello di tutti i girondini il 2 giugno 1793. Egli si rifiut\u00f2 di seguire le guardie sostenendo che gli ordini erano illegali. Fuorilegge, Roland riusc\u00ec a fuggire lasciando Parigi e rifugiandosi a Rouen in Normandia, nella casa di due vecchie signore che lo accolsero a rischio della loro vita.\nQui, il 10 novembre 1793, apprese dell'esecuzione di Manon. Dopo aver distrutto le sue carte, prese la sua spada, lasciando il suo rifugio, a piedi in direzione di Parigi. Di notte, si inoltr\u00f2 in un vicolo e si uccise con due colpi della sua spada che aveva fissato contro un albero prima di infilzarsi. Nei suoi abiti venne trovato questo biglietto:\ne di seguito:\nDopo la morte di Jean-Marie Roland e di sua moglie, la loro piccola figlia Eudora Roland, venne accolta da Jacques Antoine Creuz\u00e9-Latouche e poi da Louis-Augustin Bosc d'Antic."}
{"id": "3905514", "revid": "767487", "url": "https://it.wikipedia.org/wiki?curid=3905514", "title": "\u0218tefan B\u0103rboianu", "text": "Caratteristiche tecniche.\nTerzino destro, B\u0103rboianu pu\u00f2 giocare anche come terzino sinistro o centrocampista esterno sulla fascia destra."}
{"id": "3905515", "revid": "588403", "url": "https://it.wikipedia.org/wiki?curid=3905515", "title": "Diego Zanin", "text": "Carriera.\nGiocatore.\nOriginario di San Stino di Livenza, ha disputato 73 gare in Serie B in quattro stagioni (due con la maglia del Padova, due con la Reggina). Nella sua carriera ha vissuto 5 promozioni (con , Padova, , , ).\n segn\u00f2 il gol del primo vantaggio arancioneroverde nello storico successo nello spareggio per andare in Serie B, sul neutro di Cesena col .\nRitirato dall'attivit\u00e0 professionistica nel 2003, chiude definitivamente la carriera nel 2005 alla Sanvitese con cui realizza 9 reti.\nAllenatore.\nEsordisce da allenatore l'anno successivo in Serie D alla Sanvitese e conquista i play off.\nDopo una seconda stagione in Friuli, nel 2007 \u00e8 ingaggiato dal Citt\u00e0 di Jesolo in Serie D ed ottiene ancora la posizione di play off. Il campionato successivo \u00e8 esonerato dopo appena due gare.\nNel 2010 \u00e8 a guida del Treviso in Serie D con cui vince due campionati consecutivi (Serie D, Seconda Divisione), dopo il fallimento avvenuto in estate 2009.\nIl 17 luglio 2012 diventa allenatore dell'Unione Venezia in Seconda Divisione, squadra in cui aveva militato in Serie C1 1990-1991; \u00e8 esonerato a gennaio (con la squadra a ridosso dei play off) successivo dopo un pari e 2 sconfitte nelle ultime 3 gare, sostituito da Stefano Sottili.\nIl 5 agosto 2013 diventa allenatore della primavera della . Il 7 gennaio 2014 subentra a guida della squadra amaranto in serie B, sostituendo l'esonerato Gianluca Atzori e la Reggina ultima a 12 punti. Ufficialmente figura da assistente di Franco Gagliardi, in quanto non in possesso del patentino per allenare in Serie B. La Reggina finisce penultima in classifica (12 sconfitte, 6 pari, 3 vittorie) e retrocede in Lega Pro con cinque gare d'anticipo e con il fallimento economico prossimo ad avverarsi.\nIl 27 dicembre 2014 diventa allenatore dell'AltoVicentino, formazione della Provincia di Vicenza in Serie D. Conquista il secondo posto in classifica e il miglior piazzamento nei play-off.\nIl 29 settembre 2015 diventa allenatore di Prima Categoria \"UEFA PRO\" dopo la discussione della tesi intitolata \"Il pensiero veloce nel calcio\".\nNella stagione 2015-2016 lavora come collaboratore tecnico di Giovanni Rossi (Direttore Sportivo del ).\nIl 16 giugno 2016 diventa ufficialmente allenatore del in Lega Pro per la stagione 2016-2017. Il 14 febbraio 2017 viene esonerato dalla societ\u00e0 biancoverde pur avendo 29 punti in classifica, per poi essere richiamato il 5 aprile .\nIl 20 aprile 2019 subentra a Roberto Vecchiato sulla panchina del , militante in Serie D, per le ultime due partite della stagione. Dopo la vittoria in trasferta nell'ultima giornata di campionato contro il , porta la squadra al tredicesimo posto in classifica, disputando il play-out contro il Sankt Georgen; la gara termina con il risultato di 1-1 e riesce a salvare la squadra in virt\u00f9 del miglior piazzamento in classifica. Il 13 gennaio 2020 viene richiamato sulla panchina del al posto dell'esonerato Stefano De Agostini. Il 27 maggio seguente declina il prolungamento del rapporto con il Belluno, dopo aver condotto la squadra in zona salvezza. Il 22 luglio del 2020 firma con la , in Serie C, due anni di contratto come secondo di Massimo Pavanel.\nDopo un anno segue Pavanel al , ancora come vice, fino all'esonero avvenuto il 21 febbraio 2022."}
{"id": "3905516", "revid": "1543377", "url": "https://it.wikipedia.org/wiki?curid=3905516", "title": "Ubert Piacco", "text": "Biografia.\nNacque in Francia nel comune di Joudreville in Lorena, da genitori italiani: Felice e Ravello Eufemia, visse la sua giovinezza a Torino dove studi\u00f2 presso l'Accademia Albertina con artisti quali Carlo Musso e Giacomo Manz\u00f9.\nLa sua prima esposizione ebbe luogo a Torino presso la Mostra quadriennale nel 1947 dove venne presentato dal critico d'arte Marziano Bernardi. La sua prima mostra personale risale al 1957 e si svolse a Roma presso la Galleria La Fontanella.\nPartecip\u00f2 a Firenze nel 1958 alla Mostra d'Arte Plastica Ispirata allo Sport ove espose due opere in bronzo: Il discobolo e il lanciatore di giavellotto. Ottenne la medaglia d'oro.\nSculture e dipinti di Ubert Piacco sono presenti in collezioni private nelle citt\u00e0 di Torino, Cannes, Firenze, Roma, presso la soprintendenza alla Galleria nazionale d'arte moderna e contemporanea in Roma e presso l'Off Modern Art nella citt\u00e0 di Philadelphia, negli Stati Uniti d'America.\nNel 1965 realizz\u00f2 per il premio Borselli la scultura in oro dal titolo \u201cLancillotto\u201d raffigurante un'immagine stilizzata del cavaliere della tavola rotonda.\nLe opere di Ubert Piacco manifestano le sue inquietudini spirituali, nelle quali si rispecchia il caos del mondo. Tra le opere: \u201c\"I Centauri\"\u201d, bronzo di vigore arcaico, dove le forme perseguono una corrente in tensione con ritmo deciso e nervoso; masse compatte angolose, perforanti lo spazio, equilibrate, in \u201c\"Il ritorno dei pescatori\"\u201d; infernale e infuriato \u00e8 \u201c\"Il Gatto\"\u201d (1955); aspro e nervoso \u201c\"Il Gallo\"\u201d (1955); armonica \u00e8 l'intersecazione dei piani nel \u201c\"Fantino\"\u201d sul cavallo in corsa (1955); in \u201c\"La Dama del Diavolo\"\u201d (1955) la forma \u00e8 piena, ritmica e trascinante; nel gruppo \u201c\"L'idea \u00e8 dogma\"\u201d l'artista rappresenta forme simboliche di forze in tensione; in \u201c\"Scilla\"\u201d, il mito riemerge in una figura originale, l'ambiguit\u00e0 e l'ambivalenza del corpo umano, piramide e cono in una sintesi plastica."}
{"id": "3905518", "revid": "339392", "url": "https://it.wikipedia.org/wiki?curid=3905518", "title": "Thessalia", "text": ""}
{"id": "3905520", "revid": "1543377", "url": "https://it.wikipedia.org/wiki?curid=3905520", "title": "White Nights", "text": "White Nights \u00e8 il terzo singolo estratto dal secondo album della cantante danese Oh Land.\nVideo Musicale.\nIl video \u00e8 stato diretto da CANADA. Durante il video vi sono numerose scene diverse, in cui Oh Land si muove tra un salotto dai colori neutri, a uno spazio scuro vestita da sposa, a scene con sfondi geometrici, a balli tribali e a scene con animali in legno stilizzati. Per l'abbigliamento, c'\u00e8 la presenza di numerosi capi di stilisti famosi, tra cui Stella McCartney, Marc Jacobs e Balenciaga."}
{"id": "3905521", "revid": "110157", "url": "https://it.wikipedia.org/wiki?curid=3905521", "title": "Bo\u017e\u00ed Dar", "text": "Bo\u017e\u00ed Dar (in tedesco \"Gottesgab\") \u00e8 una citt\u00e0 della Repubblica Ceca facente parte del distretto di Karlovy Vary, nella regione omonima."}
{"id": "3905522", "revid": "1305772", "url": "https://it.wikipedia.org/wiki?curid=3905522", "title": "Le Manie", "text": "Le M\u00e0nie sono una localit\u00e0 nell'entroterra del comune di Finale Ligure.\nL'altopiano \u00e8 apprezzato da chi pratica trekking, mountain bike e parapendio.\nNel territorio vi sono anche due importanti grotte: l'Arma delle Fate e l'Arma delle M\u00e0nie, dove furono ritrovati reperti archeologici dell'uomo di neandertal .\nAssieme al comune di Noli e il rione Varigotti, sempre del comune di Finale Ligure, forma le Tre Terre."}
{"id": "3905524", "revid": "682087", "url": "https://it.wikipedia.org/wiki?curid=3905524", "title": "Emoglobina F", "text": ""}
{"id": "3905525", "revid": "110157", "url": "https://it.wikipedia.org/wiki?curid=3905525", "title": "Horn\u00ed Blatn\u00e1", "text": "Horn\u00ed Blatn\u00e1 (in tedesco \"Bergstadt Platten\") \u00e8 una citt\u00e0 della Repubblica Ceca facente parte del distretto di Karlovy Vary, nella regione omonima."}
{"id": "3905526", "revid": "3535", "url": "https://it.wikipedia.org/wiki?curid=3905526", "title": "Propulsore marino azimutale", "text": ""}
{"id": "3905527", "revid": "1851848", "url": "https://it.wikipedia.org/wiki?curid=3905527", "title": "Cristian Altinier", "text": "Caratteristiche tecniche.\nPunta di peso, possente fisicamente, in grado di far salire la squadra. \u00c8 abile nel gioco aereo.\nCarriera.\nMuove i suoi primi passi nel settore giovanile del . Esordisce in Serie B il 5 novembre 2005 contro il Brescia, subentrando al 94' al posto di Gabriele Graziani. Disputer\u00e0 altre tre partite prima di essere ceduto in prestito con diritto di riscatto al Cittadella.\nIl 7 gennaio 2008 passa in prestito al Verona in Serie C1. Il 25 agosto 2008 passa in prestito alla Sambonifacese, in Lega Pro Seconda Divisione. Termina la stagione segnando 18 reti in 31 presenze.\nIl 1\u00ba luglio 2009 viene ceduto in compartecipazione al Portogruaro, con cui ottiene una storica promozione in Serie B. Mette poi a segno tre reti nel doppio confronto con il Novara, valevole per la Supercoppa di Lega di Prima Divisione.\nIl 25 giugno 2010 le due squadre si accordano per il rinnovo della compartecipazione. Il giocatore diventa interamente granata in seguito al fallimento del Mantova legandosi alla societ\u00e0 veneta fino al 2015. Nonostante la retrocessione al termine della stagione, disputa un'annata ad alti livelli, impreziosita da 13 reti.\nIl 25 agosto 2011 passa al Benevento, in Lega Pro Prima Divisione, firmando un contratto valido per tre anni. L'esborso effettuato dalla societ\u00e0 campana \u00e8 stato di 800.000 euro. In ritardo di condizione, esordisce con i \"sanniti\" il 9 ottobre in -Benevento (2-0), subentrando nella ripresa al posto di Antonio Vacca. Mette a segno la sua prima rete in campionato il 31 ottobre contro il Taranto. Il 4 dicembre sigla una doppietta ai danni della SPAL. Termina l'annata con 26 presenze e 7 reti.\nMesso ai margini a causa di un infortunio, il 31 gennaio 2013 torna in prestito al Portogruaro. Esordisce con i granata il 10 febbraio nella partita persa 2-0 contro il San Marino, subentrando al 30' della ripresa al posto di Orlando. Con i veneti mette a segno 4 reti, non sufficienti alla squadra per salvarsi.\nIl 31 gennaio 2014 viene ceduto al . Esordisce con i lariani due giorni dopo in Como- (4-2), subentrando a Defendi al 24' della ripresa. In scadenza di contratto, la societ\u00e0 decide di non confermarlo a causa della regola dell'et\u00e0 media che vige in Lega Pro.\nIl 30 agosto 2014 passa a parametro zero all', firmando un contratto annuale. Esordisce con i marchigiani il 7 settembre contro L'Aquila (vittoria per 2-1), subentrando all'86' al posto di Emanuele Berrettoni. Il 26 ottobre in Ascoli-Gubbio (2-2), segna la sua prima rete in bianconero. Partito inizialmente come riserva di Perez, con il passare delle giornate viene schierato con pi\u00f9 continuit\u00e0. Il 23 novembre mette a segno una doppietta nell'incontro vinto 0-3 contro il Pro Piacenza. Termina la stagione segnando 17 reti in 32 presenze.\nIl 14 luglio 2015 si accorda per tre anni con il Padova, in Lega Pro. Il 1\u00ba agosto 2017 passa alla , in uno scambio che porta l'attaccante Guidone a Padova. Il 2 agosto 2018 torna al a distanza di 10 anni, in Serie D. Nel 2020 contribuisce con 11 reti al ritorno dei \"virgiliani\" in Serie C.\nNel settembre 2020, rimasto svincolato dal club virgiliano, accetta l offerta del retrocesso e firma per un anno in Serie D. A gennaio passa al , club del comune di Brescello.\nL'anno successivo scende di categoria e si accasa al club parmesne del Colorno.\nStatistiche.\nPresenze e reti nei club.\n\"Statistiche aggiornate al 24 maggio 2021.\""}
{"id": "3905528", "revid": "121799775", "url": "https://it.wikipedia.org/wiki?curid=3905528", "title": "Valeric\u0103 G\u0103man", "text": "Caratteristiche tecniche.\n\u00c8 un difensore centrale.\nCarriera.\nNazionale.\nViene convocato per gli Europei 2016 in Francia."}
{"id": "3905531", "revid": "110157", "url": "https://it.wikipedia.org/wiki?curid=3905531", "title": "Hrozn\u011bt\u00edn", "text": "Hrozn\u011bt\u00edn (in tedesco \"Lichtenstadt\") \u00e8 una citt\u00e0 della Repubblica Ceca facente parte del distretto di Karlovy Vary, nella regione omonima."}
{"id": "3905532", "revid": "287204", "url": "https://it.wikipedia.org/wiki?curid=3905532", "title": "Chy\u0161e", "text": "Chy\u0161e (in tedesco \"Chiesch\") \u00e8 una citt\u00e0 della Repubblica Ceca facente parte del distretto di Karlovy Vary, nella regione omonima."}
{"id": "3905533", "revid": "106908", "url": "https://it.wikipedia.org/wiki?curid=3905533", "title": "Christian Altinier", "text": ""}
{"id": "3905534", "revid": "110157", "url": "https://it.wikipedia.org/wiki?curid=3905534", "title": "Nov\u00e1 Role", "text": "Nov\u00e1 Role (in tedesco \"Neurohlau\") \u00e8 una citt\u00e0 della Repubblica Ceca facente parte del distretto di Karlovy Vary, nella regione omonima."}
{"id": "3905536", "revid": "713622", "url": "https://it.wikipedia.org/wiki?curid=3905536", "title": "San Sulpizio Severo", "text": ""}
{"id": "3905538", "revid": "682087", "url": "https://it.wikipedia.org/wiki?curid=3905538", "title": "HbF", "text": ""}
{"id": "3905539", "revid": "599013", "url": "https://it.wikipedia.org/wiki?curid=3905539", "title": "Gianluca Nocentini", "text": "Carriera.\nNella stagione 1997-1998 disputa le prime 8 partite nella Sangiovannese, nel Campionato Nazionale Dilettanti, effettuando nel mese di novembre un salto fino alla Serie B, nel Cagliari, dove non scende in campo.\nAl termine della stagione torna alla squadra toscana, restandovi fino al 2006-2007, disputando in totale 221 gare e partecipando a due promozioni della societ\u00e0, fino alla Serie C1.\nNel 2007-2008 \u00e8 sempre in serie C1, alla Lucchese, giocando 31 partite nella societ\u00e0 che a fine stagione viene radiata dal professionismo.\nDisputa il campionato seguente nel Frosinone in serie B, collezionando 34 presenze, l'anno seguente passa al Taranto in Lega Pro Prima Divisione dove segna solo cinque presenze.\nNel 2010-2011 ritorna a giocare in serie B con il Cittadella dove segna 42 presenze ma perde i play-off per la serie A.\nDal 2011 al 2013 gioca nel in Lega Pro Prima Divisione dove rimane fino alla retrocessione in Lega Pro Seconda Divisione.\nNel 2013-2014 passa in serie D alla Pistoiese dove raggiunge la promozione in Lega Pro.\nSegue l'allenatore della Pistoiese Massimo Morgia nel 2014 e passa alla Robur Siena da poco fallito che riparte dalla serie D.\nSegna il primo gol in maglia bianconera nel primo turno di Coppa Italia Serie D contro la \"Pianese\".\nIl 14 settembre segna il primo gol contro il San Giovanni Valdarno nella partita terminata 3-1 per il Siena."}
{"id": "3905540", "revid": "104458", "url": "https://it.wikipedia.org/wiki?curid=3905540", "title": "Campionato del mondo di arrampicata su ghiaccio", "text": "Il Campionato del mondo di arrampicata su ghiaccio \u00e8 una competizione internazionale di arrampicata su ghiaccio a cadenza biennale organizzata dall'Union Internationale des Associations d'Alpinisme (UIAA), a partire dalla stagione 2002. Per le prime quattro edizioni, dal 2002 al 2005, si \u00e8 svolto con cadenza annuale e successivamente ogni due anni. Si disputano due specialit\u00e0: lead e speed."}
{"id": "3905541", "revid": "713622", "url": "https://it.wikipedia.org/wiki?curid=3905541", "title": "Tomaso di Savoia", "text": ""}
{"id": "3905543", "revid": "104458", "url": "https://it.wikipedia.org/wiki?curid=3905543", "title": "Ostrov (Karlovy Vary)", "text": "Ostrov (detta anche \"Ostrov nad Oh\u0159\u00ed\"; in tedesco \"Schlackenwerth\") \u00e8 una citt\u00e0 della Repubblica Ceca facente parte del distretto di Karlovy Vary, nella regione omonima."}
{"id": "3905544", "revid": "47345482", "url": "https://it.wikipedia.org/wiki?curid=3905544", "title": "Interruttori termici", "text": ""}
{"id": "3905546", "revid": "287204", "url": "https://it.wikipedia.org/wiki?curid=3905546", "title": "Cizova", "text": ""}
{"id": "3905548", "revid": "599013", "url": "https://it.wikipedia.org/wiki?curid=3905548", "title": "Giovanni Ivano Guerra", "text": "Carriera.\nGiocatore.\nGuerra ha disputato 61 partite in Serie B: 24 con la maglia del Genoa ed altrettante con quella della , ed altre 13 con il Taranto.\nAllenatore.\nDopo il ritiro dall'attivit\u00e0 agonistica ha intrapreso la carriera di allenatore, guidando soprattutto formazioni del bresciano. Dal 2009 \u00e8 l'allenatore dell' U.S. Vobarno, con cui ha vinto il campionato di Promozione 2014/2015."}
{"id": "3905549", "revid": "110157", "url": "https://it.wikipedia.org/wiki?curid=3905549", "title": "Tou\u017eim", "text": "Tou\u017eim (in tedesco \"Theusing\") \u00e8 una citt\u00e0 della Repubblica Ceca facente parte del distretto di Karlovy Vary, nella regione omonima."}
{"id": "3905551", "revid": "110157", "url": "https://it.wikipedia.org/wiki?curid=3905551", "title": "\u017dlutice", "text": "\u017dlutice (in tedesco \"Luditz\") \u00e8 una citt\u00e0 della Repubblica Ceca facente parte del distretto di Karlovy Vary, nella regione omonima."}
{"id": "3905552", "revid": "599013", "url": "https://it.wikipedia.org/wiki?curid=3905552", "title": "Giuseppe Russo (calciatore)", "text": " Attuale collaboratore tecnico al Padova.\nCarriera.\nCresce calcisticamente nelle giovanili dell'Atletico Catania, si trasferisce poi al in Serie B dove realizza 9 presenze.\nNel 2002-2003 passa al , militante in Serie B, dove per\u00f2 gioca solo 3 volte in 2 campionati, cos\u00ec nel gennaio 2004 si trasferisce al , in Serie C1, confezionando 15 gettoni e 4 reti.\nL'anno successivo viene chiamato dal nella stessa categoria e in quella stagione riesce a giocare 21 volte.\nRusso passa successivamente al in Serie B dove per\u00f2 gioca poco.\nGli anni seguenti li passa in Serie C1. Nella stagione 2006-2007 si divide tra e Cavese e, nella 2007-2008, con il guadagna la promozione in Serie B.\nL'estate successiva viene acquistato dal Verona, che milita in Lega Pro, e vi disputa tre campionati. Nel primo campionato la squadra, dopo aver condotto a lungo il campionato, termina terza nella stagione regolare e perde il doppio confronto con il Pescara nella finale playoff (2-2 a Verona, con il gol del pareggio di Russo al 93\u00ba e 1-0 a Pescara). Nel secondo campionato (2010-2011) raggiunge la promozione, ottenuta con la vittoria dei playoff contro la Salernitana. Nel terzo campionato con il Verona, nella Serie B 2011-2012, raggiunge ancora i playoff, venendo eliminato .\nIl 22 agosto 2012 va in prestito alla societ\u00e0 , con cui esordisce in campionato il 25 agosto, nella trasferta di Varese.\nRientrato in Veneto dopo la retrocessione della societ\u00e0 marchigiana viene ceduto al , in Lega Pro, l'ultimo giorno di mercato della sessione estiva 2013.\nIl 31 gennaio 2014 passa alla in Serie B in prestito con diritto di riscatto dell'intero cartellino. Alla gioca 12 partite, contribuendo alla salvezza della squadra rossoverde. A fine stagione non viene riscattato, ma il 28 luglio 2014 \u00e8 nuovamente ingaggiato dagli umbri in prestito con diritto di riscatto.\nIl 19 agosto 2015 passa a titolo definitivo dall'A.C. Lumezzane al Catania con un contratto fino al 30 giugno 2017.\nIl 1\u00ba febbraio 2016 il Calcio Catania S.p.A. comunica di aver ceduto i diritti alle prestazioni sportive di Giuseppe Russo, a titolo temporaneo, alla societ\u00e0 A.C.R. Messina.\nIl 25 gennaio 2017 passa al Siracusa durante la sessione di mercato.\nNel luglio 2017 a Coverciano si allena con altri giocatori svincolati e inizia il corso da allenatore UEFA B che consente di allenare in Serie D.\nInizia la carriera da allenatore al Padova come collaboratore di Andrea Mandorlini, suo tecnico ai tempi del Verona.\nStatistiche.\n\"Statistiche aggiornate al 6 febbraio 2016.\""}
{"id": "3905557", "revid": "110157", "url": "https://it.wikipedia.org/wiki?curid=3905557", "title": "Habartov", "text": "Habartov (in tedesco: \"Habersbirk\") \u00e8 una citt\u00e0 della Repubblica Ceca facente parte del distretto di Sokolov, nella regione di Karlovy Vary."}
{"id": "3905558", "revid": "599013", "url": "https://it.wikipedia.org/wiki?curid=3905558", "title": "Takayuki Seto", "text": "Carriera.\n\u00c8 un mediano.\nDopo aver concluso le scuole superiori, si reca in Brasile per sviluppare il suo livello calcistico: qui prende parte agli allenamenti di vari club, come il Corinthians. Al suo ritorno, decide di tentare una fortuna in Europa, e viene scelto dall'attuale Astra Giurgiu, ai tempi conosciuto come FC Ploie\u0219ti, che militava nella terza divisione. Dopo il suo arrivo, la squadra centra due volte la promozione nei successivi due anni e Seto si ritrova cos\u00ec in prima divisione. A met\u00e0 2010-2011 arriva anche a vestire per un breve periodo la fascia di capitano.\nStatistiche.\nPresenze e reti nei club.\n\"Statistiche aggiornate al 22 dicembre 2013.\""}
{"id": "3905562", "revid": "633110", "url": "https://it.wikipedia.org/wiki?curid=3905562", "title": "Superaereo", "text": "Superaereo fu la denominazione data allo Stato Maggiore della Regia Aeronautica durante la seconda guerra mondiale; entr\u00f2 in funzione il 1\u00ba giugno 1940. Analogamente a esso furono costituiti Supermarina e Superesercito. Superaereo dipendeva direttamente dal Comando Supremo delle forze armate italiane.\nStoria.\nOltre al comando principale a Roma, esistevano comandi secondari nell'Africa Orientale Italiana, fino alla sua caduta, in Africa settentrionale, nei Balcani e in Russia durante la relativa campagna. In particolare il Comando Aeronautico Albania della Regia Aeronautica era basato a Tirana e venne incaricato di supportare le operazioni terrestri durante la campagna di Grecia. Superaereo rest\u00f2 in funzione fino al 12 settembre 1943."}
{"id": "3905563", "revid": "110157", "url": "https://it.wikipedia.org/wiki?curid=3905563", "title": "Horn\u00ed Slavkov", "text": "Horn\u00ed Slavkov (in tedesco \"Schlaggenwald\") \u00e8 una citt\u00e0 della Repubblica Ceca facente parte del distretto di Sokolov, nella regione di Karlovy Vary."}
{"id": "3905567", "revid": "110157", "url": "https://it.wikipedia.org/wiki?curid=3905567", "title": "Chodov (Sokolov)", "text": "Chodov (in tedesco: \"Chodau\") \u00e8 una citt\u00e0 della Repubblica Ceca facente parte del distretto di Sokolov, nella regione di Karlovy Vary."}
{"id": "3905571", "revid": "44876", "url": "https://it.wikipedia.org/wiki?curid=3905571", "title": "Ettore Trevisan", "text": "Era fratello di Guglielmo Trevisan, anch'egli calciatore con le maglie di e .\nCarriera.\nGiocatore.\nMezzala, cresce nel e nella , che nel 1948 lo cede prima alla , dove non viene mai impiegato, e poi da gennaio 1949 al . Con i siciliani ottiene la promozione in Serie C, nel campionato di Promozione 1948-1949, giocando da titolare.\nNel 1949 viene messo in lista di trasferimento dalla Reggina e dopo un provino nella si trasferisce in Francia, al Nizza, dove rimane per una stagione. Tornato in Italia, milita nelle riserve del Legnano, del e del , dove si ricongiunge al fratello Guglielmo. Nel novembre 1952 passa in prestito al , in IV Serie, con cui disputa 12 partite realizzando una rete. Svincolato dal Piacenza, torna alla Triestina, che nel 1954 lo cede al . Gioca poi con e , in IV Serie, e chiude la carriera nel 1958 dopo aver disputato due partite nella .\nAllenatore.\n, nel 1959 intraprende la carriera di allenatore nel campionato greco, risultando tra i primi tecnici italiani a lavorare all'estero. Guida l' e l', con cui arriva secondo dietro al e vince la Coppa di Grecia nella stagione 1960-1961. Dopo aver allenato anche il Niki Volos e l', si trasferisce in Corsica, al , rimanendovi per pochi mesi a causa di problemi di lingua e di adattamento al campionato francese. Rientra poi in Italia, e con il (Serie D) vince il Seminatore d'oro per i dilettanti, nel 1967; dopo un'ulteriore esperienza nella Mestrina, nel campionato di Serie C 1968-1969 subentra ad Antonio Pin sulla panchina del . Nella stagione 1970-1971 \u00e8 sulla panchina della , in sostituzione di Mario Genta; l'anno successivo allena il , in Serie C, dove viene esonerato dopo 11 giornate.\nNel 1973 diventa commissario tecnico della Nazionale di calcio di Haiti, su richiesta della federazione locale e tramite un rapporto di collaborazione con il Ministero degli Esteri. Con i caraibici ottiene la prima ed unica qualificazione ai Mondiali, vincendo il Campionato CONCACAF (che aveva funzione di girone di qualificazione) davanti alle nazionali di Messico, Guatemala e Honduras e dotando la squadra di un gioco moderno e offensivo, precursore della \"zona\". Subito dopo il sorteggio dei gironi per il Mondiale, rassegna le dimissioni a causa di attriti con la federazione, che ne aveva pubblicamente disconosciuto i meriti, e viene sostituito dal suo vice Antoine Tassy. Inizialmente gli viene offerta la guida del Violette, squadra campione in carica del campionato haitiano; gi\u00e0 nel mese di febbraio, tuttavia, rientra in Italia, a causa della persecuzione messa in atto nei suoi confronti dalle autorit\u00e0 locali, dettata da motivazioni economiche e nazionalistiche.\nNel dicembre 1974 subentra a Paride Tumburus sulla panchina del Pordenone, mentre durante la stagione 1976-1977 sostituisce Mario Tortul alla guida della , che conduce alla salvezza. In seguito allena il in due periodi distinti: nel primo ottiene la salvezza nel campionato di Serie C2 1979-1980 (lanciando in prima squadra il sedicenne Pasquale Marino), mentre nel secondo guida la formazione siciliana in Promozione, nella stagione 1985-1986, rassegnando le dimissioni poco dopo l'inizio del campionato."}
{"id": "3905574", "revid": "298229", "url": "https://it.wikipedia.org/wiki?curid=3905574", "title": "Migliori prestazioni italiane nei 10000 metri piani", "text": "La lista delle migliori prestazioni italiane nei 10000 metri piani, aggiornata periodicamente dalla Federazione Italiana di Atletica Leggera, raccoglie i migliori risultati di tutti i tempi degli atleti italiani nella specialit\u00e0 dei 10000 metri piani.\nMaschili.\n\"Statistiche aggiornate al 12 gennaio 2022.\"\nFemminili.\n\"Statistiche aggiornate al 12 gennaio 2022.\""}
{"id": "3905575", "revid": "110157", "url": "https://it.wikipedia.org/wiki?curid=3905575", "title": "Kr\u00e1sno (Repubblica Ceca)", "text": "Kr\u00e1sno (in tedesco \"Sch\u00f6nfeld\") \u00e8 una citt\u00e0 della Repubblica Ceca facente parte del distretto di Sokolov, nella regione di Karlovy Vary."}
{"id": "3905580", "revid": "287204", "url": "https://it.wikipedia.org/wiki?curid=3905580", "title": "Olov\u00ed", "text": "Olov\u00ed (in tedesco \"Bleistadt\") \u00e8 una citt\u00e0 della Repubblica Ceca facente parte del distretto di Sokolov, nella regione di Karlovy Vary."}
{"id": "3905581", "revid": "110157", "url": "https://it.wikipedia.org/wiki?curid=3905581", "title": "Rotava", "text": "Rotava (in tedesco \"Rothau\") \u00e8 una citt\u00e0 della Repubblica Ceca facente parte del distretto di Sokolov, nella regione di Karlovy Vary."}
{"id": "3905582", "revid": "695564", "url": "https://it.wikipedia.org/wiki?curid=3905582", "title": "World Wide Tour 1997", "text": ""}
{"id": "3905584", "revid": "1318658", "url": "https://it.wikipedia.org/wiki?curid=3905584", "title": "Nicol\u00f2 Gabrielli", "text": "Biografia.\nDiscendente dei Gabrielli di Gubbio, famiglia legata e imparentata con i Bonaparte, Nicol\u00f2 (o Nicola) nacque a Napoli all'epoca dell'effimero Regno delle Due Sicilie di Gioacchino Murat e qui studi\u00f2 musica e composizione nel Conservatorio di San Pietro a Majella, avendo come insegnanti prima Carlo Conti, poi Nicola Antonio Zingarelli, Gaetano Donizetti e, per il canto, Alessandro Busti.\nTerminati gli studi, si dedic\u00f2 con alterna fortuna alla composizione, debuttando nel 1835 con un melodramma in napoletano, \"I dotti per fanatismo\". In seguito ottenne l'incarico di direttore del Teatro San Carlo (\"direttore della musica dei balli dei Reali Teatri\"), dal 1840 al 1854.\nAutore di numerosi balletti, commedie ed opere buffe in napoletano, italiano e francese, nel 1854 fu invitato da Napoleone III a Parigi, dove debutt\u00f2 all'Op\u00e9ra (il 31 maggio 1854, nella Sala della rue Le Peletier), con il balletto \"Gemma\" su libretto di Th\u00e9ophile Gautier.\nNonostante le critiche suscitate dalla sua musica, giudicata \"troppo facile\", il nome di Gabrielli fu circondato da grande popolarit\u00e0 durante il Secondo Impero. Nel 1864 fu insignito della Legion d'onore (12 agosto 1864) e dell'Ordine di Carlo III.\nI suoi stretti legami con il movimento bonapartista lo costrinsero ad abbandonare la scena artistica dopo la sconfitta di Sedan (1870) e il crollo del Secondo Impero, anche se decise di continuare a vivere nella citt\u00e0 che gli aveva dato gloria e fortuna. Mor\u00ec nel suo appartamento situato in \"Rue Saint-Roch\" il 14 giugno 1891, e fu sepolto nel cimitero di Montparnasse. I suoi resti furono in seguito traslati nel cimitero di P\u00e8re-Lachaise."}
{"id": "3905585", "revid": "1310927", "url": "https://it.wikipedia.org/wiki?curid=3905585", "title": "J\u00fanior Maranh\u00e3o", "text": "Caratteristiche tecniche.\n\u00c8 un terzino sinistro.\nCarriera.\nHa giocato dal 2010 al 2019 nella massima serie rumena."}
{"id": "3905587", "revid": "110157", "url": "https://it.wikipedia.org/wiki?curid=3905587", "title": "Svatava", "text": "Svatava (in tedesco \"Zwodau\") \u00e8 un comune mercato della Repubblica Ceca facente parte del distretto di Sokolov, nella regione di Karlovy Vary."}
{"id": "3905597", "revid": "92924737", "url": "https://it.wikipedia.org/wiki?curid=3905597", "title": "Campionato di calcio della Repubblica Socialista Sovietica d'Estonia 1979", "text": "Il Campionato di calcio della Repubblica Socialista Sovietica d'Estonia 1979 era la massima divisione del campionato estone ed era un campionato regionale sovietico. La vittoria finale and\u00f2 al Norma Tallinn che vinse il quarto titolo della sua storia.\nFormula.\nEra formato da undici squadre: ogni formazione si incontrava le altre in gironi di andata e ritorno, per un totale di 20 incontri. Erano previsti due punti per la vittoria e uno per il pareggio. "}
{"id": "3905605", "revid": "1318658", "url": "https://it.wikipedia.org/wiki?curid=3905605", "title": "Architettura russa", "text": "L'architettura russa segue una tradizione le cui radici derivano direttamente dall'architettura bizantina. Impostasi nella Rus' di Kiev che fuse i modi costruttivi bizantini (murature) con i motivi tipici delle pi\u00f9 antiche e ardite strutture il legno della zona, \u00e8 proseguita sotto il Principato di Vladimir-Suzdal', la Repubblica di Novgorod e di Pskov, il Granducato di Mosca e si \u00e8 raffinata sotto il Regno russo con gli stili Barocco ucraino e Barocco moscovita e poi aperta all'occidente e modernizzata con Pietro il Grande durante l'Impero russo (Barocco petrino), e infine razionalizzata con l'Unione Sovietica e della Russia moderna.\nDel periodo dei principati e anni precedenti sono rimaste quasi esclusivamente architetture sacre dato che le case civili (compresi i palazzi del ceto pi\u00f9 abbiente) erano costruiti in legno.\nArchitettura medievale (X-XVII secolo).\nArchitettura della Rus 'di Kiev (988-XII secolo).\nL'influenza culturale della medievale Rus' di Kiev viene rintracciata nelle tradizioni architettoniche di pochi Stati odierni, come la Bielorussia, l'Ucraina e soprattutto la Russia.\nLe grandi chiese della Rus' di Kiev, costruite dopo la conversione al cristianesimo nel 988, furono i primi esempi di architettura monumentale nelle terre degli slavi orientali. Lo stile architettonico della Rus' era incentrato sull'influenza diretta di Costantinopoli, e quindi l'adozione di sistemi costruttivi in muratura. Le prime chiese ortodosse erano infatti principalmente in legno.\nLa prima chiesa in pietra della Rus' fu la Chiesa delle Decime a Kiev, costruita nel 989 come cattedrale, vicino al castello del Gran principe di Kiev. Venne molto modificata nella prima met\u00e0 del XII secolo e distrutta nel 1240 dall'orda di Batu Khan.\nLa Cattedrale di Santa Sofia di Kiev, costruita a partire dal 1037, \u00e8 una delle strutture architettoniche pi\u00f9 significative di questo periodo. Venne costruita da architetti di Costantinopoli con la partecipazione di artisti di Kiev. La struttura \u00e8 composta di 5 navate, 5 absidi e (alquanto strano per l'architettura bizantina) 13 cupole, primo impulso di modifica secondo quello che diverr\u00e0 lo stile \"Russo\". \u00c8 circondata da una doppia fila di gallerie su tre lati, e misura 37x55 metri. L'interno \u00e8 rivestito di mosaici e affreschi. Alla fine del XVII secolo venne restaurata con la ricostruzione delle coperture in stile Barocco ucraino. Il tempio \u00e8 stato classificato come Patrimonio dell'umanit\u00e0 dall'UNESCO.\nNel nord della Russia si trova un'altra citt\u00e0 che all'epoca fu molto potente, Velikij Novgorod, o meglio \"Novgorod la Grande\", con estesi commerci che andavano dal Mar Baltico al Mar Bianco, lungo la cosiddetta via variago-greca. Vi si trova un edificio molto significativo per la nascita dell'architettura russa, la Cattedrale di Santa Sofia (1044-1052), che ha espresso un nuovo stile che influenzer\u00e0 fortemente la costruzione delle chiese su tutta la Russia del nord. Le sue austere mura spesse, piccole e strette finestre, e cupole a bulbo rimandano anche all'architettura romanica dell'Europa occidentale. La costruzione era stata supervisionata da operai provenienti da Kiev, che importarono anche i materiali, infatti la cattedrale di Novgorod sorse sulle forme della sua omonima di Kiev, rielaborandole. Ne risultano pi\u00f9 contenute le dimensioni ma maggiore il senso di verticalismo, accentuato anche dall'utilizzo di cupole a bulbo riprese dall'architettura delle chiese di legno.\nLa citt\u00e0 di Novgorod ha conservato intatta la sua architettura durante il periodo dell'invasione mongola, poich\u00e9 fu una delle poche citt\u00e0 a non venir invasa. Le prime chiese furono commissionate dai principi, ma dal XIII secolo saranno i mercanti, le corporazioni e la comunit\u00e0 a preoccuparsene.\nNel 1101 Vladimir Monomaco, Gran Principe di Kiev, fonda la Cattedrale dell'Assunzione a Smolensk, la prima chiesa in mattoni del luogo, simile alla Cattedrale di Kiev. Il grande edificio a 6 colonne prende diversi decenni per essere completato. Viene infine consacrata nel 1150 durante il regno del nipote di Vladimir, Rostislav di Kiev, Principe di Smolensk. Nel corso dei successivi 500 anni, la chiesa sopravvisse a numerose guerre e incendi. Particolarmente grave furono i danni inflitti durante il grande assedio di Smolensk (1609-1611) da parte dei Polacchi quando la chiesa salt\u00f2 in aria, e in seguito completamente ricostruita dai Russi.\nUn altro edificio estremamente interessante \u00e8 il \"Katholikon\" del Monastero Jur'ev, commissionata nel 1119 dal principe Vsevolod di Pskov. L'architetto era conosciuto come \"Maestro Pietro\", uno dei pochi architetti menzionati all'epoca in Russia. L'esterno \u00e8 caratterizzato da finestre strette binate che si susseguono su tutta la facciata, le pareti interne raggiungono un'altezza di 20 metri. I suoi pilastri sono poco distanziati a evidenziare l'altezza delle volte. L'interno venne affrescato e costituisce un esempio fra i pi\u00f9 rari di dipinti russi del tempo.\nL'architettura civile della Rus' di Kiev \u00e8 appena sopravvissuta, oggi si pu\u00f2 vedere la Porta d'Oro di Kiev che eretta la prima volta nel 1037 da Jaroslav I di Kiev, venne ricostruita fedelmente nel 1982 per i festeggiamenti dei 1500 anni della fondazione della citt\u00e0.\nScuola di Vladimir-Suzdal' (XII-1238).\nA causa dei gravi problemi di successione al trono, dal 1054 inizia il lento declino della Rus' di Kiev come centro politico.\nSaranno altri centri feudali a proseguire la storia dell'Architettura in Russia. \u00c8 il momento dell'antico Principato di Vladimir-Suzdal', che dett\u00f2 i canoni dello stile russo fino al 1238, quando venne devastato dalla furia dei Mongoli di Batu Khan. La capitale del Principato era la citt\u00e0 di Suzdal', ma dal 1169 venne spostata a Vladimir, che continu\u00f2 ad essere considerata capitale dello Stato russo, anche sotto il giogo mongolo, fino al XIV secolo, quando questo ruolo pass\u00f2 definitivamente alla citt\u00e0 di Mosca.\nPur continuando le tradizioni bizantine e kievane, lo stile architettonico viene man mano interpretato e modificato secondo quel gusto e tradizioni popolari che lo porter\u00e0 ad acquisire le sue proprie caratteristiche individuali. Pianta a croce greca inscritta in un quadrato di nove campate o pianta a croce latina iscritta in un rettangolo di dodici campate; una massa cubica divisa verticalmente a rimarcare le divisioni interne (tre parti per la facciata e l'abside, tre o quattro parti per i lati a seconda della pianta greca o latina) da cui svettano una o pi\u00f9 cupole; tre absidi terminali. L'architettura di Vladimir-Suzdal' raggiunger\u00e0 il suo apice sotto il regno di Andrej Bogoljubskij. Nella nuova capitale del principato, Vladimir, inizia un'attiva opera di costruzione atta a erigerne i suoi pi\u00f9 monumentali edifici: la Cattedrale della Dormizione e la Porta d'Oro. Uno dei monumenti pi\u00f9 importanti della Scuola di Vladimir-Suzdal' \u00e8 la Chiesa dell'Intercessione sul Nerl' a Bogoljubovo, costruita nella met\u00e0 del secolo XII e considerato uno dei templi pi\u00f9 perfetti della Russia, rimasta pressoch\u00e9 intatta fino ad oggi.\nDell'architettura civile della Scuola di Vladimir-Suzdal' non \u00e8 rimasta gran traccia, solo la Porta d'Oro di Vladimir, nonostante la forte riduzione del XVIII secolo, potrebbe essere considerato come un autentico monumento del periodo pre-mongolo. Nel 1940, l'archeologo Nikolaj Voronin ha scoperto i resti ben conservati del Palazzo del principe Andrej Bogoljubskij a Bogoljubovo (risalente al 1158-65).\nLe opere di questo stile sono stati classificati come i Monumenti bianchi di Vladimir e Suzdal' e dichiarati Patrimonio dell'umanit\u00e0 dall'UNESCO.\nUn particolare elemento dell'architettura religiosa russa \u00e8 il \"kokoshnik\". Si tratta di una struttura presente sulle cupole delle chiese, fatta di linee curve continue e doppie, concave sopra e convesse sotto, con la sommit\u00e0 appuntita. Prendono nome da antichi copricapo femminili russi che si chiamavano appunto \"kokoshnik\" ed avevano la medesima forma.\nRepubblicano (XIV-XVI secolo).\nDopo l'invasione mongola, solo le citt\u00e0 di Velikij Novgorod e Pskov, rispettivamente capitali della Repubblica di Novgorod e di Pskov, che rettesi gi\u00e0 in repubbliche o \"Citt\u00e0-Stato\", scamparono alle devastazioni pagando un tributo ai mongoli riuscirono a salvarsi e restare indipendenti. Saranno le loro scuole a continuare la tradizione architettonica arrivata dall'Impero bizantino e ormai resa russa dai passaggi precedenti.\nMoscovita (XIV-XVI secolo).\nI Mongoli saccheggiarono il paese cos\u00ec a fondo che capitali anche (come Mosca o Tver) non potevano permettersi nuove chiese in pietra per pi\u00f9 di mezzo secolo. Novgorod e Pskov sfuggito il giogo mongolo, tuttavia, e si \u00e8 evoluta in repubbliche commerciali di successo; decine di chiese medievali (dal 12 \u00b0 secolo e dopo) sono state conservate in queste citt\u00e0. Le chiese di Novgorod (come il Salvatore-on-Ilyina-Street, costruita nel 1374), sono ripide con il tetto e circa scolpito; alcuni contengono magnifici affreschi medievali. Le piccole e suggestive chiese di Pskov presentano molti elementi di novit\u00e0: archi mensola, i portici delle chiese, gallerie d'esterni e campanili. Tutte queste caratteristiche sono stati introdotti da Pskov a muratori Moscovia, dove hanno costruito numerosi edifici nel corso del 15 \u00b0 secolo (tra cui la Chiesa Deposizione del Cremlino di Mosca (1462) e la Chiesa di Santo Spirito della Santa Trinit\u00e0 Lavra, costruita nel 1476).\nLe chiese di Moscovia 14 \u00b0 secolo sono pochi, e la loro et\u00e0 sono contestati. Tipici monumenti-si trovano in Nikolskoe [disambiguazione necessaria] (nei pressi di Ruza, forse dai 1320) e Kolomna (forse dal secondo decennio del 14 \u00b0 secolo) -sono diminutivo chiese fortificate single-cupola, costruita di circa scavata ( \"selvaggio\") pietra e in grado di sopportare brevi assedi. Dalla costruzione della cattedrale assunzione in Zvenigorod (eventualmente nel 1399), muratori Muscovite riacquistato la padronanza dei costruttori pre-mongole e risolti alcuni dei problemi costruttivi che avevano sconcertati loro predecessori. monumenti Firma di prima architettura moscovita si trovano nella Santa Trinit\u00e0 Lavra (1423), Monastero di Zvenigorod Savvin (forse 1405) e S. Monastero Andronik a Mosca (1427).\nEntro la fine del 15 \u00b0 secolo Moscovia era cos\u00ec potente uno stato che il suo prestigio richiesto magnifici, edifici multi-cupola alla pari con le cattedrali pre-mongole di Novgorod e Vladimir. Essi riproducono antiche strutture Vladimir in tre grandi cattedrali del Cremlino di Mosca, e decorate con motivi rinascimentali italiani. Queste cattedrali del Cremlino ambiziosi (tra i quali il Dormizione e Arcangelo cattedrali) sono stati imitati in tutta la Russia nel corso del 16 \u00b0 secolo, con nuovi edifici tendono ad essere pi\u00f9 grandi e pi\u00f9 vistoso rispetto ai loro predecessori (per esempio, la Cattedrale Odigitria del convento di Novodevichy dal 1520).\nA parte le chiese, molte altre strutture risalgono al regno di Ivan III. Questi includono le fortificazioni (Kitai-Gorod, il Cremlino (le sue torri attuali sono state costruite successivamente), Ivangorod), le torri (Ivan il Grande Torre Bell) e palazzi (Palazzo dei Diamanti e Palazzo Uglich). Il numero e la variet\u00e0 di edifici esistenti possono essere attribuiti al fatto che gli architetti italiani convinti moscoviti ad abbandonare prestigioso, costoso e ingombrante calcare per mattoni molto pi\u00f9 economico e pi\u00f9 leggero come il materiale da costruzione principale.\nBarocco.\nBarocco ucraino.\nIl barocco ucraino presenta forme e ornamenti pi\u00f9 semplici rispetto a quello europeo e introdusse le cupole a cipolla, tipiche delle chiese russe, insieme ai rivestimenti dorati delle cappelle.\nBarocco moscovita.\nIl barocco moscovita consiste in una fusione tra l'architettura russa con il barocco arrivato in Russia tramite il barocco ucraino. Questo stile \u00e8 noto anche come \"barocco Nary\u0161kin\" dal nome della prima famiglia che invest\u00ec nell'impiego di esso. La Cattedrale di San Basilio \u00e8 un celebre esempio di barocco moscovita.\nBarocco petrino.\nIl barocco petrino nasce a San Pietroburgo all'inizio del XVIII secolo e, a differenza di quello moscovita, non presenta pi\u00f9 l'influenza dell'architettura bizantina diffusa allora in Russia, ma presenta segni di altri stili nordici (tra i quali quello olandese, danese e svedese).\nBarocco elisabettiano.\nNel 1741 venne eletta nuova zarina Elisabetta di Russia, figlia di Pietro il Grande, sotto il cui regno (1741-1762) ci fu un'ulteriore evoluzione dell'architettura. Il barocco elisabettiano riprende alcuni dettagli dell'antica architettura russa e il suo architetto di spicco fu Bartolomeo Rastrelli, autore del famoso Palazzo d'Inverno e della Cattedrale della Resurrezione. Sorprendentemente, per\u00f2, lo stile scomparve poco dopo la morte della zarina.\nNeoclassico.\nNel 1762 Caterina la Grande divenne imperatrice della Russia; appartenente alla classe cosmopolita europea del XVIII secolo, il suo lungo regno \u00e8 stato definito l'et\u00e0 dell'oro dell'Impero russo e della sua nobilt\u00e0. L'era cateriniana segn\u00f2 una svolta nell'istruzione della nobilt\u00e0, nell'arte e nella letteratura. Il francese divenne la lingua di corte e con la lingua arrivarono anche le idee dell'illuminismo.\nDurante il suo regno Pietroburgo si trasform\u00f2 in una moderna capitale.\nNel 1763 Caterina aveva commissionato all'architetto francese Jean-Baptiste Michel Vallin de La Mothe ed al russo Aleksandr Filippovi\u010d Kokorinov la costruzione della nuova sede dell'Accademia russa di belle arti a Pietroburgo. Il de La Mothe dal 1761 al 1767 aveva realizzato diverse architetture e nel 1766 era divenuto l'architetto di corte.\nNel 1773 l'imperatrice scrisse una lettera all'accademia di Francia annunciando un concorso in cui si chiedeva che degli architetti progettassero una casa in cui fossero presenti contemporaneamente forme delle antichit\u00e0 greche e romane. Due accademici francesi inviarono dei loro disegni ma questi non vennero accolti favorevolmente. Per cui Caterina nel 1778 aveva dichiarato di voler assumere due architetti italiani e nel 1779 aveva dato incarico ai suoi emissari di trovare i due architetti. Furono chiamati Giacomo Quarenghi (1744-1812) e Giacomo Trombara, che arrivarono in Russia dopo lo scozzese Charles Cameron (1743-1812).\nCharles Cameron, autore della \"Galleria Cameron\" nel Palazzo di Caterina a Carskoe Selo fra il 1781 ed il 1796 realizz\u00f2 il Palazzo di Paolo I a Pavlovsk, che, nella sua versione originaria, era stato uno dei primi esempi di villa palladiana realizzate in Russia\nNel parco della reggia, Cameron fece erigere il primo tempietto dorico di tutta la Russia.\nIl Quarenghi, che divenne l'architetto ufficiale di Caterina II; tra il 1780 ed il 1785 trasform\u00f2 Pietroburgo in una citt\u00e0 classica. Realizz\u00f2 numerosi palazzi e port\u00f2 in auge un originale stile monumentale, d'ispirazione palladiana, come nel caso del Teatro dell'Ermitage (1782-1785) il cui interno \u00e8 ispirato al Teatro Olimpico di Vicenza o nella pi\u00f9 sobria Accademia russa delle scienze dove l'esterno, privo di ornamenti, \u00e8 marcato da un pesante portico in ordine ionico e all'interno le eleganti proporzioni e la solennit\u00e0 degli spazi ricordano il gusto dell'antica Roma.\nIl palazzo della Borsa di Pietroburgo, disegnata dal francese Jean-Fran\u00e7ois Thomas de Thomon, costruito fra il 1805 ed 1810, \u00e8 un rilevante esempio di architettura neogreca ispirata al Tempio di Era di Paestum, nel 1811 furono inoltre erette delle colonne rostrali.\nAlla Borsa, sorta mentre Andrej Nikiforovi\u010d Voronichin innalzava la Cattedrale di Kazan, seguirono quindi l'Ammiragliato di Andrejan Dmitrievi\u010d Zacharov, 1806-1815, dove riecheggiano le proporzioni in grande scala di Boull\u00e9e, la Cattedrale di Sant'Isacco (il cui disegno si basa sul Pantheon parigino) e le architetture italianeggianti di Carlo Rossi (ad esempio il Palazzo del Senato e il Palazzo Michajlovskij), che resero San Pietroburgo, con le sue facciate in stucco colorato e dettagli emergenti in bianco, una delle citt\u00e0 pi\u00f9 coerentemente neoclassiche d'Europa.\nL'influenza del neoclassico ebbe un impatto anche maggiore a Mosca dove, a seguito dell'incendio di Mosca del 1812, furono ricostruite migliaia di abitazioni e numerosi palazzi rappresentativi. Il nome legato a molte architetture classicheggianti di Mosca \u00e8 quello di Matvej F\u00ebdorovi\u010d Kazakov (1738-1812), al quale si deve il Palazzo del Senato al Cremlino. Invece, sul finire del Settecento, un certo numero di edifici classicheggianti di Mosca sono riconducibili al suddetto Giacomo Quarenghi, al quale, sulla scia di Kazakov, fecero seguito architetti quali Domenico Gilardi (che si rif\u00e0 allo stile imperiale) e Osip Beauvais (attivo durante la ricostruzione della citt\u00e0 dopo il disastroso incendio del 1812).\nLo stesso vale per Odessa che fra la fine del XVIII secolo e la prima met\u00e0 dell'800 venne praticamente ricostruita.\nNeobizantino.\nL'architettura neobizantina in Russia, pi\u00f9 precisamente architettura neorussa (in russo: \u043f\u0441\u0435\u0432\u0434\u043e\u0440\u0443\u0441\u0441\u043a\u0438\u0439 \u0441\u0442\u0438\u043b\u044c, \u043d\u0435\u043e\u0440\u0443\u0441\u0441\u043a\u0438\u0439 \u0441\u0442\u0438\u043b\u044c?), \u00e8 un insieme di differenti movimenti sviluppatisi all'interno dell'architettura russa dal secondo quarto del XIX secolo e rappresentanti un'unione a vari livelli dell'architettura russa antecedente Pietro il Grande ed elementi dell'architettura bizantina.\nIl neobizantino in architettura sal\u00ec alla ribalta all'interno di quel clima di rinnovato interesse verso un'architettura nazionale che si svilupp\u00f2 in tutta Europa durante il XIX secolo, rappresentando un'interpretazione ed una stilizzazione del patrimonio architettonico russo. Talvolta il revival russo viene erroneamente interpretato come lavoro di studio e ricomposizione di elementi della precedente cultura architettonica russa, sebbene la maggioranza degli architetti fautori del revival non si siano direttamente - o esclusivamente - riferiti alla tradizione. Rappresentando esso invece un'abile stilizzazione, numerosi elementi propri del neo-russo sono stati in seguito combinati con elementi appartenenti ad altri stili nazionali e internazionali.\nModerno.\nIl primo lavoro modernista in Russia \u00e8 considerato la dacha del grande duca Boris Vladimirovich, costruito dagli architetti Sherborn e Scott nel 1897 a Pu\u0161kin. Uno dei pi\u00f9 notevoli e tipici monumenti di Art Nouveau a San Pietroburgo \u00e8 la Casa Singer (ora la \"Casa dei Libri\") sulla Prospettiva Nevskij. Da un lato, l'edificio non \u00e8 collegato con l'insieme circostante, considerato un errore urbanistico, d'altra parte, \u00e8 un esempio di un layout di successo nelle difficili condizioni della sezione affollata (1902-1904, architetto P. Yu. Syuzor). Un altro esempio vivo \u00e8 il negozio di Eliseev, situato nelle vicinanze (1902-1903, architetto G.V. Baranovsky). I monumenti dell'art nouveau russa includono anche l'Hotel Astoria a San Pietroburgo (F.I. Lidval 1913-1914). \nIl primo edificio modernista a Mosca fu il palazzo O. A. List dell'architetto L.N. Kekushev del 1898-1899. Gli esempi brillanti dello stile modernista di Mosca sono i palazzi famosi delle opere di Ryabushinsky e Derozhin di F.O. Shekhtel, la dimora di Ivan Mindovsky e la casa di architetti di L.N. Kekushev, la casa redditizia di M.V. Sokol dell'architetto I.P. Mashkov. Molte cosiddette \"case redditizie\" all'inizio del secolo sono state costruite in stile Liberty.\nOttime opere di modernit\u00e0 sono la stazione ferroviaria di Yaroslavsky (autore - F.O. Shekhtel), il grande magazzino centrale (ex Murray e Meriliz), il Metropol Hotel di Mosca e tanti altri. A Mosca lavora una serie di architetti, FA Shekhtel, Klein RI, Fomin IV, che ha creato un ramo di stile, chiamato il moderno Mosca.\nClassicismo socialista.\nL'architettura di Stalin fu una direzione dell'architettura dell'URSS dalla met\u00e0 degli anni Trenta alla met\u00e0 degli anni Cinquanta, vi \u00e8 riconoscibile una lega caratteristica di diversi stili architettonici e diversa dalle precedenti tendenze. Sostituito dal razionalismo e dal costruttivismo durante il regno di Stalin, la politica architettonica ha contribuito alla formazione di un classico stile monumentale, in molti modi vicini allo Stile Impero, all'Eclettismo e all'Art d\u00e9co. Spesso l'architettura di Stalin, con il suo monumentalismo, l'ideologia, il culto del passato eroico, viene considerata nel contesto dell'architettura totalitaria del XX secolo e vede caratteri tipologicamente simili all'architettura moderna italiana e tedesca, ma nell'architettura di Stalin ci sono molte somiglianze con le tendenze architettoniche neoclassiche della prima met\u00e0 del XX secolo, non associate agli stati totalitari, ad esempio con il neoclassicismo nordico europeo. Dopo la fine della seconda guerra mondiale, l'architettura stalinista, che ha raggiunto la sua maturit\u00e0 e si \u00e8 diffusa in tutta l'Unione Sovietica, \u00e8 penetrato nei paesi dell'Europa orientale, della Cina e della RPDC. In Russia, dall'inizio del XXI secolo, c'\u00e8 un interesse per l'architettura di Stalin, manifestata nei tentativi della sua copia semplificata (\"nuove stalinizzazioni\") e della ricostruzione di edifici stalinisti con vari gradi di ricostruzione dell'arredamento originale. L'architettura di Stalin incontra e soddisfa le valutazioni pi\u00f9 polari - dal riconoscimento del successo eccezionale dell'architettura sovietica e mondiale in generale, alla completa negazione di ogni valore estetico e artistico in esso. In larga misura, tali differenze nelle valutazioni dello stile architettonico sono associate all'ambiguit\u00e0 della valutazione del periodo di Stalin nella storia dell'URSS."}
{"id": "3905609", "revid": "599013", "url": "https://it.wikipedia.org/wiki?curid=3905609", "title": "Gennaro Monaco", "text": "Carriera.\nHa giocato in Serie B con le maglie di Empoli, Casertana e Catania."}
{"id": "3905611", "revid": "767487", "url": "https://it.wikipedia.org/wiki?curid=3905611", "title": "Priscilla Chan", "text": "Biografia.\nMaggiore di tre fratelli, Priscilla Chan \u00e8 figlia di un ufficiale del Servizio d'Immigrazione di Hong Kong in pensione. Ha frequentato la scuola superiore Marymount (precedentemente conosciuta come Maryknoll Sisters School) nel quartiere di Happy Valley ad Hong Kong, impegnandosi spesso da adolescente in attivit\u00e0 extracurriculari riguardanti il canto e la musica. Fu grazie a queste competizioni canore che venne scoperta nel 1983, a 18 anni.Attualmente continua a vivere nel quartiere residenziale di Hong Kong dove \u00e8 nata e cresciuta.\nCarriera.\nPriscilla Chan ha dato avvio alla sua carriera come cantante professionista nel 1983, all'et\u00e0 di 18 anni. la sua prima canzone, intitolata \"Forgotten Promise\" (\u901d\u53bb\u7684\u8afe\u8a00), \u00e8 stata incisa in un album in collaborazione con altre due esordienti, l'album era intitolato \"Girl's Magazine\" (\u5c11\u5973\u96dc\u8a8c). Spinta dalla popolarit\u00e0 del suo primo singolo, Chan ha pubblicato l'anno successivo il suo primo album solista, \"The Feelings of a Story\" (\u6545\u4e8b\u7684\u611f\u89ba), seguito a ruota da \"Priscilla\" nel 1985, nel quale era inclusa la hit \"Flower Shop\" (\u82b1\u5e97). L'anno 1986 \u00e8 stata una svolta fondamentale per la cantante, in quanto l'album intitolato \"Revolt\" (\u53cd\u53db) ha goduto di grande popolarit\u00e0 e le ha permesso di raggiungere nuovi traguardi nel mondo della musica asiatica, mettendola al livello delle grandi star. Le canzoni pi\u00f9 famose tratte dall'album sono \"Dancing Street\" (\u8df3\u821e\u8857) (questa \u00e8 un remake di \"Eat You Up\" di Angie Gold, tuttavia basata per l'aspetto della produzione sulla versione giapponese di Y\u014dko Oginome, intitolata \u30c0\u30f3\u30b7\u30f3\u30b0\u30fb\u30d2\u30fc\u30ed\u30fc \"Dancing Hero\"), \"Loving Accident\" (\u75f4\u60c5\u610f\u5916), \"Love Me Once Again\", \"Revolt\" (\u53cd\u53db) ed \"Hugging with Tears\" (\u8207\u6dda\u62b1\u64c1). Nel 1988, Priscilla Chan torn\u00f2 sulle scene con un album intitolato \"Priscilla's Love\" (\u5afb\u60c5), il quale conteneva il singolo \"Silly Girl\" (\u50bb\u5973, un remake cantonese della canzone spagnola \"La Loca\", di Maria Conchita Alonso). Nel 2007, l'esordiente Jill Vidal di Hong Kong ha pubblicato un remake disco di \"Silly Girl\".\nNel 1989, la cantante deciso di prendersi una pausa dal mondo dello spettacolo per proseguire la sua istruzione universitaria, iscrivendosi alla Syracuse University di Syracuse, New York, per laurearsi in psicologia. Nello stesso anno, in quello che avrebbe dovuto essere il suo ultimo album, \"Always Be Your Friend\" (\u6c38\u9060\u662f\u4f60\u7684\u670b\u53cb), \u00e8 stata inserita la hit che l'ha poi consacrata allo status di grande pop star asiatica, \"Thousands of Songs\" (\u5343\u5343\u95d5\u6b4c). Altri singoli di successo della pubblicazione sono \"Night Flight\" (\u591c\u6a5f) e \"Dancing Boy\".Durante la sua carriera accademica, comunque, Chan \u00e8 tornata sporadicamente ad Hong Kong per pubblicare tre album tra il 1992 ed il 1994. Tra le sue hit pi\u00f9 popolari del periodo figurano \"Snowfall\" (\u98c4\u96ea) soprattutto nei karaoke, \"Red Tea Shop\" (\u7d05\u8336\u9928), la quale \u00e8 stata votata anche tra le 10 migliori canzoni del 1992, \"Come Back!\" (\u6b78\u4f86\u5427!) e \"Jealousy\".\nNel 1995, Priscilla Chan \u00e8 tornata in pianta stabile sulle scene musicali di Hong Kong. Il suo ritorno nelle classifiche pop \u00e8 stato segnato da due album, \"Welcome Back\" e \"I'm Not Lonely\" (\u6211\u4e0d\u5bc2\u5bde). \"Welcome Back\", in particolare, \u00e8 rimasto sulle vette delle classifiche per un record di sei settimane, mentre i singoli pi\u00f9 popolari da esso tratti sono stati \"It's Always Raining Tonight\" (\u4eca\u5929\u591c\u88e1\u7e3d\u4e0b\u96e8), \"Missing You\" (\u7559\u6200), \"Missing Love and Dust\" (\u6200\u6200\u98a8\u5875), \"I'm Lonely\" (\u6211\u5bc2\u5bde) e \"Flow\" (\u98c4). Nel 1996, la cantante ha anche tenuto un tour di 10 concerti, seguito quasi immediatamente l'anno successivo da una serie di concerti nei teatri insieme all'orchestra filarmonica di Hong Kong (Hong Kong Philharmonic Symphony o HKPS).\nCon la firma del contratto con una nuova casa discografica, la Cinepoly Records, \u00e8 iniziato il declino della carriera della cantante. Il 2000 \u00e8 stato l'anno dell'ultimo album di Chan pubblicato con la Cinepoly, \"Good For You\" (\u70ba\u4f60\u597d), in seguito al quale si \u00e8 ritirata dalle scene musicali fino al 2003, anno durante il quale \u00e8 tornata con un nuovo album dal titolo \"Loving Knot\" (\u60c5\u610f\u7d50) ed un tour di concerti ad Hong Kong. Tuttavia, le vendite dell'album risultarono deludenti a causa dei download gratuiti ed illegali su internet, cosicch\u00e9 la cantante decise di ritirarsi nuovamente dal mondo dello spettacolo per qualche anno, come segno di protesta.\nNel 2007, Priscilla Chan ha firmato un contratto con l'etichetta IEC (International Entertainment Corporation), pubblicando un nuovo album studio l'anno successivo, seguito da un tour di concerti ad Hong Kong.\nVita privata.\nNel 1989, al picco della carriera musicale, Priscilla Chan decise di prendersi una pausa dal mondo dello spettacolo per completare gli studi universitari, dichiarando in un'intervista che sebbene la musica fosse una parte importante di lei, l'educazione lo era ancora di pi\u00f9.\nPer quanto riguarda la sua vita amorosa, tre sono state le sue storie importanti durante la carriera musicale. Negli anni '80 la cantante era fidanzata con il produttore discografico Michael Au, tuttavia i due si lasciarono prima del ritorno di Priscilla ad Hong Kong nel 1995. In seguito, la cantante ha avuto una relazione con il designer Micheal Cheung fino al 2001. Nel 2003 ha poi iniziato una relazione con Tony Tse, suo medico di famiglia, conclusasi di comune accordo nel 2007."}
{"id": "3905612", "revid": "767487", "url": "https://it.wikipedia.org/wiki?curid=3905612", "title": "Salif Nogo", "text": "Caratteristiche tecniche.\n\u00c8 un difensore centrale."}
{"id": "3905625", "revid": "110157", "url": "https://it.wikipedia.org/wiki?curid=3905625", "title": "Cvikov", "text": "Cvikov (in tedesco \"Zwickau in B\u00f6hmen\") \u00e8 una citt\u00e0 della Repubblica Ceca facente parte del distretto di \u010cesk\u00e1 L\u00edpa, nella regione di Liberec."}
{"id": "3905633", "revid": "287204", "url": "https://it.wikipedia.org/wiki?curid=3905633", "title": "Trofeo Laigueglia 2012", "text": "Il Trofeo Laigueglia 2012, quarantanovesima edizione della corsa e valida come evento dell'UCI Europe Tour 2011 categoria 1.1, fu disputata il 18 febbraio 2012, su un percorso di 196\u00a0km. Fu vinta dal neoprofessionista Moreno Moser, al traguardo con il tempo di 4h58'15\" alla media di 39,530\u00a0km/h."}
{"id": "3905637", "revid": "110157", "url": "https://it.wikipedia.org/wiki?curid=3905637", "title": "Doksy (Liberec)", "text": "Doksy (in tedesco \"Hirschberg\") \u00e8 una citt\u00e0 della Repubblica Ceca facente parte del distretto di \u010cesk\u00e1 L\u00edpa, nella regione di Liberec."}
{"id": "3905639", "revid": "110157", "url": "https://it.wikipedia.org/wiki?curid=3905639", "title": "Dub\u00e1", "text": "Dub\u00e1 (in tedesco \"Dauba\") \u00e8 una citt\u00e0 della Repubblica Ceca facente parte del distretto di \u010cesk\u00e1 L\u00edpa, nella regione di Liberec."}
{"id": "3905640", "revid": "15756", "url": "https://it.wikipedia.org/wiki?curid=3905640", "title": "Rattus mordax", "text": "Rattus mordax () \u00e8 un roditore della famiglia dei Muridi endemico della Nuova Guinea.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 167 e 200\u00a0mm, la lunghezza della coda tra 142 e 160,5\u00a0mm, la lunghezza del piede tra 33 e 39,7\u00a0mm, la lunghezza delle orecchie tra 19 e 21\u00a0mm e un peso fino a 255\u00a0g.\nAspetto.\nLa pelliccia \u00e8 spinosa. Le parti superiori sono bruno-rossastre e brizzolate, dovuto alle punte giallastre dei peli, mentre le parti ventrali sono color crema con la base dei peli grigia. Talvolta \u00e8 presente una macchia rossiccia sul mento. Le orecchie sono marroni. I piedi sono ricoperti di piccoli peli brunastri. La coda \u00e8 pi\u00f9 corta della testa e del corpo, \u00e8 uniformemente marrone scuro ed \u00e8 rivestita da 7-9 anelli di scaglie per centimetro. Le femmine hanno un paio di mammelle pettorali, un paio post-ascellari e due paia inguinali. Il cariotipo \u00e8 2n=32 FN=60.\nBiologia.\nComportamento.\n\u00c8 una specie terricola.\nAlimentazione.\nSi nutre di frutti della boscaglia.\nRiproduzione.\nSi riproduce durante tutto l'anno. Le femmine danno alla luce 2-4 piccoli alla volta.\nDistribuzione e habitat.\nQuesta specie \u00e8 diffusa nella Nuova Guinea orientale ed in alcune isole vicine.\nVive nelle foreste muschiose tropicali primarie, negli arbusteti, nelle savane di Eucalipto, nelle foreste secondarie e nei campi agricoli fino a 2.800 metri di altitudine.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerato il vasto areale, la popolazione numerosa e la tolleranza al degrado nella qualit\u00e0 del proprio habitat, classifica \"R.mordax\" come specie a rischio minimo (LC)."}
{"id": "3905642", "revid": "331409", "url": "https://it.wikipedia.org/wiki?curid=3905642", "title": "Kamenick\u00fd \u0160enov", "text": "Kamenick\u00fd \u0160enov (in tedesco \"Steinsch\u00f6nau\") \u00e8 una citt\u00e0 della Repubblica Ceca facente parte del distretto di \u010cesk\u00e1 L\u00edpa, nella regione di Liberec."}
{"id": "3905643", "revid": "599013", "url": "https://it.wikipedia.org/wiki?curid=3905643", "title": "Marius Mihalache", "text": "Caratteristiche tecniche.\n\u00c8 un terzino destro."}
{"id": "3905646", "revid": "585241", "url": "https://it.wikipedia.org/wiki?curid=3905646", "title": "Legge forte dei grandi numeri", "text": ""}
{"id": "3905647", "revid": "110157", "url": "https://it.wikipedia.org/wiki?curid=3905647", "title": "Mimo\u0148", "text": "Mimo\u0148 (in tedesco \"Niemes\") \u00e8 una citt\u00e0 della Repubblica Ceca facente parte del distretto di \u010cesk\u00e1 L\u00edpa, nella regione di Liberec."}
{"id": "3905648", "revid": "287204", "url": "https://it.wikipedia.org/wiki?curid=3905648", "title": "Coppa Pap\u00e0 Carlo 2010", "text": "La Coppa Pap\u00e0 Carlo 2010, gi\u00e0 \"Gran Premio Nobili Rubinetterie\", tredicesima edizione della corsa, prima con l'attuale denominazione, si svolse il 19 giugno 2010 su un percorso di 178,8\u00a0km. La vittoria fu appannaggio dell'italiano Gianluca Brambilla, che complet\u00f2 il percorso in 4h29'36\", precedendo gli italiani Francesco Bellotti e Matteo Montaguti.\nSul traguardo di Arona 46 ciclisti portarono a termine la competizione."}
{"id": "3905649", "revid": "287204", "url": "https://it.wikipedia.org/wiki?curid=3905649", "title": "Istanbulspor", "text": ""}
{"id": "3905650", "revid": "1573940", "url": "https://it.wikipedia.org/wiki?curid=3905650", "title": "Rattus steini", "text": "Rattus steini () \u00e8 un roditore della famiglia dei Muridi endemico della Nuova Guinea.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 141 e 193\u00a0mm, la lunghezza della coda tra 135,7 e 155\u00a0mm, la lunghezza del piede tra 32,6 e 36,9\u00a0mm, la lunghezza delle orecchie tra 16 e 21,3\u00a0mm e un peso fino a 220\u00a0g.\nAspetto.\nLa pelliccia \u00e8 soffice e cosparsa di pochi peli spinosi. Le parti superiori sono marroni scure brizzolate, mentre le parti ventrali sono grigie, con le punte dei peli giallo-brunastre. \u00c8 spesso presente una macchia bianca sul petto. Le orecchie sono marroni scure. Il dorso dei piedi \u00e8 ricoperto di piccoli peli color crema. La coda \u00e8 pi\u00f9 corta della testa e del corpo, \u00e8 uniformemente marrone scura ed \u00e8 rivestita da circa 10 anelli di scaglie per centimetro. Le femmine delle sottospecie \"R.s.steini\" e \"R.s.baliemensis\" hanno un paio di mammelle pettorali e due paia inguinali; le altre due sottospecie hanno invece un paio di mammelle post-ascellari in pi\u00f9. Il cariotipo \u00e8 2n=32 FN=60.\nBiologia.\nComportamento.\n\u00c8 una specie terricola. Costruisce cunicoli a forma di U, con due entrate.\nRiproduzione.\nSi riproduce durante tutto l'anno. Le femmine danno alla luce 2-5 piccoli alla volta.\nDistribuzione e habitat.\nQuesta specie \u00e8 diffusa nella Nuova Guinea, tranne la penisola di Vogelkop.\nVive nelle foreste umide tropicali primarie, sebbene sia pi\u00f9 abbondante lungo i bordi forestali, nei campi agricoli e in distese erbose aperte tra i 450 e 2.800 metri di altitudine.\nTassonomia.\nSono state riconosciute 4 sottospecie:\nStato di conservazione.\nLa IUCN Red List, considerato il vasto areale, la popolazione numerosa, la presenza in diverse aree protette, la tolleranza al degrado nella qualit\u00e0 del proprio habitat e la mancanza di reali minacce, classifica \"R.steini\" come specie a rischio minimo (LC)."}
{"id": "3905653", "revid": "720638", "url": "https://it.wikipedia.org/wiki?curid=3905653", "title": "Det norske landssvikoppgj\u00f8ret", "text": ""}
{"id": "3905655", "revid": "720638", "url": "https://it.wikipedia.org/wiki?curid=3905655", "title": "Landssvikoppgj\u00f8ret", "text": ""}
{"id": "3905657", "revid": "720638", "url": "https://it.wikipedia.org/wiki?curid=3905657", "title": "Det norske landssvikoppgjoret", "text": ""}
{"id": "3905658", "revid": "720638", "url": "https://it.wikipedia.org/wiki?curid=3905658", "title": "Landssvikoppgjoret", "text": ""}
{"id": "3905661", "revid": "110157", "url": "https://it.wikipedia.org/wiki?curid=3905661", "title": "Nov\u00fd Bor", "text": "Nov\u00fd Bor (in tedesco \"Haida\") \u00e8 una citt\u00e0 della Repubblica Ceca facente parte del distretto di \u010cesk\u00e1 L\u00edpa, nella regione di Liberec."}
{"id": "3905662", "revid": "110157", "url": "https://it.wikipedia.org/wiki?curid=3905662", "title": "Ralsko", "text": "Ralsko (in tedesco \"Roll\") \u00e8 una citt\u00e0 della Repubblica Ceca facente parte del distretto di \u010cesk\u00e1 L\u00edpa, nella regione di Liberec."}
{"id": "3905666", "revid": "62748", "url": "https://it.wikipedia.org/wiki?curid=3905666", "title": "Th\u00e9ophile Deyrolle", "text": "Biografia.\nTh\u00e9ophile Deyrolle nacque in una famiglia di entomologi e di naturalisti che avevano a Parigi un famoso negozio di animali imbalsamati.\nAll'inizio Th\u00e9ophile pens\u00f2 di studiare architettura e si iscrisse all'\u00c9cole des beaux-arts di Parigi. Lavor\u00f2 quindi nello Studio di Joseph Auguste \u00c9mile Vaudremer, dove fece la conoscenza del coetaneo pittore Alfred Guillou, che proveniva dalla Bretagna. Fra i due nacque una solida amicizia e Guillou convinse Deyrolle ad abbandonare gli studi di architettura per dedicarsi invece alla pittura.\nDeyrolle divenne cos\u00ec allievo e poi assistente, assieme a Guillou, di Alexandre Cabanel e di William Bouguereau.\nNel 1863, forse grazie alle conoscenze e alla fama della sua famiglia, aveva fatto un viaggio in Armenia e in Georgia su incarico della \"Societ\u00e0 di Geografia\". Oltre a visitare i monumenti di questi Paesi, Deyrolle si era interessato anche del popolo Laz, ne aveva conquistato la fiducia e studiato i costumi. Tutto ci\u00f2 si tradusse poi nella produzione di molti disegni e in acute descrizioni che Deyrolle pubblic\u00f2 al suo ritorno in Francia in \"Le Tour du Monde - Nouveau Journal Des Voyages\", ogni anno per alcuni anni, a cominciare dal 1869.\nNel 1871 Deyrolle e Guillou decisero di lasciare Parigi e di stabilirsi in Bretagna a Concarneau, citt\u00e0 natale di Guillou. Deyrolle divenne cos\u00ec bretone per adozione e cittadino di Concarneau.. A suggellare questa scelta, che dur\u00f2 per tutta la sua vita, Deyrolle, l'anno dopo essersi trasferito in Bretagna spos\u00f2 la sorella di Ghillou, Suzanne, con la quale ebbe un matrimonio felice. Assieme a Guillou, inoltre, egli fond\u00f2 una colonia di artisti amanti di quelle terre che venne anche chiamata \"Scuola di Concarneau\".\nUna volta stabilitosi, cominci\u00f2 a lavorare per la fabbrica di ceramiche HB di Quimper, decorando vasellame e piatti con motivi per lo pi\u00f9 giapponesi. Fu anche attirato dalla vita del porto e dagli affari dei marittimi, tanto che per un certo tempo si occup\u00f2 anche di vendita del pescato diventando grossista. Decor\u00f2 anche diversi alberghi del luogo e dei dintorni con i suoi paesaggi e, comunque, una larga parte dei suoi dipinti ha a che fare con la vita del porto e della baia. Realizz\u00f2 pannelli decorativi, ritratti, numerosi paesaggi e, nel 1909, una serie di scene pastorali.\nTh\u00e9ophile Deyrolle fu il nonno del pittore Jean Deyrolle. Mor\u00ec a Concarneau all'et\u00e0 di 79 anni, in pieno secolo XX.\nOpere.\nElenco incompleto.\nCollezioni private.\nNumerose opere sono riprodotte sul sito Internet: \nAllevi.\nElenco incompleto"}
{"id": "3905669", "revid": "110157", "url": "https://it.wikipedia.org/wiki?curid=3905669", "title": "Z\u00e1kupy", "text": "Z\u00e1kupy (in tedesco \"Reichstadt\") \u00e8 una citt\u00e0 della Repubblica Ceca facente parte del distretto di \u010cesk\u00e1 L\u00edpa, nella regione di Liberec.\nIl castello.\nIl castello, originariamente rinascimentale, dei Berka di Dub\u00e1 venne ricostruito in forme barocche nel 1683 e poi ancora nel XVIII secolo. Nel 1805 il castello divenne propriet\u00e0 del ramo toscano degli Asburgo. Nel 1849 lo utilizz\u00f2 Ferdinando I d'Austria come residenza estiva. Risalgono a quest'epoca gli interni curati dall'architetto Jan B\u011blsk\u00fd, con sculture di V\u00e1clav Lev\u00fd e dipinti di Josef Mat\u011bj Navr\u00e1til e Jan Zachari\u00e1\u0161 Quast."}
{"id": "3905670", "revid": "648716", "url": "https://it.wikipedia.org/wiki?curid=3905670", "title": "Teorema delle tre serie di Kolmogorov", "text": "In teoria della probabilit\u00e0, il teorema delle tre serie di Kolmogorov stabilisce quando una serie di variabili aleatorie indipendenti converge, utilizzando la convergenza di altre tre diverse serie. Il teorema prende il nome dal matematico russo Andrej Nikolaevi\u010d Kolmogorov.\nEnunciato.\nSia formula_1 una successione di variabili aleatorie indipendenti. Allora la serie formula_2 converge quasi certamente se e solo se esiste un formula_3 tale che valgano le tre condizioni seguenti:\nIn realt\u00e0 nel corso della dimostrazione si mostra che se esiste un formula_3 che soddisfa le tre condizioni, allora queste valgono per ogni formula_3.\nIl teorema delle tre serie pu\u00f2 essere utilizzato, insieme al lemma di Kronecker, per dimostrare la legge forte dei grandi numeri."}
{"id": "3905674", "revid": "287204", "url": "https://it.wikipedia.org/wiki?curid=3905674", "title": "\u017dandov", "text": "\u017dandov (in tedesco \"Sandau\") \u00e8 una citt\u00e0 della Repubblica Ceca facente parte del distretto di \u010cesk\u00e1 L\u00edpa, nella regione di Liberec."}
{"id": "3905675", "revid": "2057018", "url": "https://it.wikipedia.org/wiki?curid=3905675", "title": "\u0130stanbulspor", "text": "L'\u0130stanbulspor A.\u015e. \u00e8 una societ\u00e0 sportiva e calcistica fondata nel 1926 dagli studenti della \u0130stanbul Lisesi|Istanbul High School. Milita attualmente nella TFF 1. Lig, seconda divisione del calcio turco.\nLa societ\u00e0 \u00e8 la quarta pi\u00f9 importante di Istanbul, dopo le grandi Be\u015fikta\u015f, e Fenerbah\u00e7e. \nNel 1932 vinse la vecchia formula del campionato turco di calcio. Dopo essere stata acquisita nel 1990 dalla famiglia Uzan, \u00e8 stata successivamente ripresa dallo stato ed in seguito rivenduta a nuovi compratori. Dopo la fallimentare stagione 2004-2005, il club retrocesse dalla S\u00fcper Lig alla TFF 1. Lig dopo dieci anni di militanza ininterrotta in massima serie. \nOrganico.\nRosa 2020-2021.\n\"Aggiornata al 27 ottobre 2020.\"\nPartecipazioni alle coppe europee.\nUEFA Cup/Europa League:"}
{"id": "3905677", "revid": "1342360", "url": "https://it.wikipedia.org/wiki?curid=3905677", "title": "Nederlands landskampioenschap 1919-1920", "text": "Al campionato parteciparono quarantuno squadre e il Be Quick 1887 vinse il titolo."}
{"id": "3905680", "revid": "6923", "url": "https://it.wikipedia.org/wiki?curid=3905680", "title": "Zaokskij rajon (Oblast' di Tula)", "text": ""}
{"id": "3905681", "revid": "79135284", "url": "https://it.wikipedia.org/wiki?curid=3905681", "title": "RossoNoemi - 2012 Edition", "text": ""}
{"id": "3905682", "revid": "1342360", "url": "https://it.wikipedia.org/wiki?curid=3905682", "title": "Nederlands landskampioenschap 1920-1921", "text": "Al campionato parteciparono quarantatr\u00e9 squadre e il NAC vinse il titolo."}
{"id": "3905684", "revid": "1305772", "url": "https://it.wikipedia.org/wiki?curid=3905684", "title": "Teorema di Kolmogorov", "text": "Teorema di Kolmogorov pu\u00f2 riferirsi a diversi risultati del matematico russo Andrej Nikolaevi\u010d Kolmogorov:"}
{"id": "3905685", "revid": "80598", "url": "https://it.wikipedia.org/wiki?curid=3905685", "title": "Discografia di Enzo Jannacci", "text": "La discografia di Enzo Jannacci \u00e8 divisibile in almeno sette periodi a seconda delle case discografiche per le quali il cantautore milanese ha inciso il suo vasto canzoniere:\nOggi quindi l'intero catalogo jannacciano \u00e8 custodito dalla Sony Music (1959-1962, 1967-1998), dalla SAAR Records (1964-1966) e Ala Bianca (dal 2001 a oggi). Quest'ultima tuttavia alla fine del 2011 ha ristampato per la prima volta in CD tutti i quattro LP del periodo Ultima Spiaggia.\nEP.\nViene indicata la data delle matrici del disco, ove il dato \u00e8 disponibile.\nSingoli.\nViene indicata la data delle matrici del disco, ove il dato \u00e8 disponibile."}
{"id": "3905686", "revid": "709565", "url": "https://it.wikipedia.org/wiki?curid=3905686", "title": "Nederlands landskampioenschap 1921-1922", "text": "Il campionato era formato da quarantatr\u00e9 squadre e il Go Ahead vinse il titolo.\nSpareggio per il titolo.\nIl Go Ahead vince il titolo."}
{"id": "3905687", "revid": "1501558", "url": "https://it.wikipedia.org/wiki?curid=3905687", "title": "Jerusalem (romanzo 2008)", "text": "Jerusalem \u00e8 un romanzo storico di Andrea Frediani pubblicato nel 2008.\nTrama.\nGerusalemme, 70 d.C. Un giovane membro della famiglia di Ges\u00f9 mette in salvo dalle devastazioni dei romani di Tito le memorie scritte da Giacomo, fratello di Cristo. Oltre mille anni dopo, il manoscritto ricompare a Magonza nelle mani della comunit\u00e0 ebraica, che intende usarlo come prova dell'assoluta innocenza dei giudei nella morte di Ges\u00f9. E ora, nel 1099, mentre la citt\u00e0 \u00e8 assediata dai crociati, il prezioso documento \u00e8 di nuovo a Gerusalemme, dove lo cercano i capi cristiani per impedire che il suo messaggio provochi una scissione all'interno della Chiesa. Otto destini sono intrecciati con le sorti del memoriale di Giacomo: quelli di due sorelle ebree sopravvissute al pogrom crociato in Germania, di una prostituta semipagana e di un monaco cluniacense scampati al disastroso epilogo della crociata di Pietro l'Eremita, di un emiro arabo e di tre reduci della battaglia di Manzikert: un normanno, un bizantino e un turco. Tra inseguimenti e assalti, segreti e confessioni, gli otto personaggi lottano e combattono per la Citt\u00e0 Santa, ma anche per riscattare le ombre del proprio passato, proteggere se stessi e coloro che amano dalle terribili privazioni dell'assedio e dalle ambizioni dei capi della spedizione crociata, mantenere dignit\u00e0 e umanit\u00e0 a dispetto dello spietato fanatismo e dell'intolleranza che li circonda."}
{"id": "3905688", "revid": "1573940", "url": "https://it.wikipedia.org/wiki?curid=3905688", "title": "Rattus giluwensis", "text": "Rattus giluwensis () \u00e8 un roditore della famiglia dei Muridi endemico della Nuova Guinea.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 136 e 187\u00a0mm, la lunghezza della coda tra 84 e 108\u00a0mm e la lunghezza del piede tra 28 e 32\u00a0mm.\nAspetto.\nLa pelliccia \u00e8 molto densa e soffice, priva di peli spinosi. Le parti superiori sono bruno-rossicce, cosparse di lunghi peli nerastri, mentre le parti ventrali sono grigio-giallastre. Le vibrisse sono nere e lunghe 35\u00a0mm. Le orecchie sono leggermente ricoperte di piccoli peli bruni. La coda \u00e8 pi\u00f9 corta della testa e del corpo, \u00e8 uniformemente marrone scura ed \u00e8 ricoperta da 7 anelli di scaglie per centimetro. Le zampe sono marroni scure e ricoperte di piccoli peli chiari. Le femmine hanno un paio di mammelle pettorali, un paio post-ascellari e due paia inguinali.\nBiologia.\nComportamento.\n\u00c8 una specie terricola. Costruisce dei cunicoli superficiali che conducono a nidi tra l'erba alta.\nAlimentazione.\nSi nutre di semi d'erba, germogli e fiori di piante alpine.\nRiproduzione.\nSi riproduce a febbraio, marzo, giugno e ottobre.\nDistribuzione e habitat.\nQuesta specie \u00e8 endemica delle pendici del Monte Giluwe, nella parte centrale di Papua Nuova Guinea.\nVive nelle distese erbose sub-alpine, nelle foreste muschiose e nelle faggete tra 2.195 e 3.660 metri di altitudine.\nStato di conservazione.\nLa IUCN Red List, considerato che non ci sono informazioni recenti sul proprio areale, lo stato della popolazione e le eventuali possibili minacce, classifica \"R.giluwensis\" come specie con dati insufficienti (DD)."}
{"id": "3905690", "revid": "1442080", "url": "https://it.wikipedia.org/wiki?curid=3905690", "title": "Tampere Open 1990 - Singolare", "text": "Il tabellone singolare del Tampere Open 1990, torneo di tennis che faceva parte del circuito ATP Challenger Series nell'ambito dell'ATP Challenger Series 1990, \u00e8 stato vinto da Renzo Furlan. In finale ha sconfitto Fernando Luna con il punteggio di 6-3, 6-3."}
{"id": "3905691", "revid": "36426", "url": "https://it.wikipedia.org/wiki?curid=3905691", "title": "Affreschi di San Simon", "text": "Gli affreschi di san Simon sono un ciclo di affreschi del 1549 della chiesa di San Simon, a Vallada Agordina, opera di Paris Bordone.\nStoria e descrizione.\nMolte sono le ipotesi sulla datazione del ciclo affrescato da Paris Bordone sulle pareti di San Simon; l'ultima e pi\u00f9 accreditata \u00e8 stata avanzata da Sergio Claut il quale sostiene che il ciclo pittorico sia stato dipinto nel corso del 1549. Lo studioso fa riferimento a un'incisione di Giulio Sanudo che riproduce lo sventurato Tantalo dipinto nel 1548 da Tiziano e oggi perduto:\nNon \u00e8 chiaro neppure perch\u00e9 il famoso pittore giunse a Vallada; la tradizione vuole che il Bordone volesse nascondersi per aver offeso un patrizio veneziano, fatto poco credibile: il Vasari lo descrive infatti come un uomo mite, nobile d'animo e schivo. C. B. Tiozzo ha avanzato la verosimile ipotesi che il \"figurer\" non sia giunto casualmente a Vallada ma sia stato chiamato dalla comunit\u00e0 della valle del Biois e in particolare dai membri della \"Regola di Vallada\".\nGrazie a un'elegante struttura architettonica Paris Bordone ha trasformato l'interno della chiesa medievale in una magnifica aula cinquecentesca. L'ampio loggiato sorge sopra a uno zoccolo coperto da un finto tessuto policromo a bande verticali gialle, verdi e rosse e si apre sui dolci pendii e sugli estesi dossi.\nNella retrofacciata \u00e8 dipinto un finto portale e il disegno delle lunette cieche del lato settentrionale corrisponde all'intelaiatura delle vetrate meridionali.\nL'ampio cornicione modanato che corre tutt'attorno all'aula realizzava il raccordo con il soffitto le cui capriate vennero in quell'occasione coperte per lasciar spazio a un \u201cGiudizio Universale\u201d oppure a un \u201cParadiso\u201d, forse non dissimile alla pala dipinta nel 1560 per la chiesa di Ognissanti a Treviso.\nAi lati erano rappresentati in quattro tondi i simboli degli evangelisti ai quali Lorenzo Paulitti si pot\u00e9 forse ispirare, come fece per le figure dei santi Cipriano e Rocco e la scena della Nativit\u00e0, dipingendo la volta e le pareti della chiesa di San Rocco a Celat.\nI santi raffigurati sono stati scelti con cura: sant'Antonio abate era titolare della chiesa di Cencenighe Agordino, san Cipriano di Taibon Agordino, san Giacomo Maggiore di Gosaldo, san Martino di Tours della Diocesi di Belluno e del Castello di Agordo, san Michele arcangelo di La Valle, san Bartolomeo di Tiser, San Sebastiano di Falcade.\nImportante testimonianza riguardante il ciclo pittorico \u00e8 la relazione della visita pastorale del 29 luglio 1600, durante la quale il vescovo Luigi Lollino ammira con stupore l'opera del Bordone. Con non comune sensibilit\u00e0 artistica, il prelato ordina di non accendere le candele troppo vicine al muro vicino all'altare di sant'Antonio per non rovinarne gli affreschi.\nIl vescovo Giulio Berlendis nel 1655 dette ordine di togliere tutto ci\u00f2 che potesse essere di impedimento alla visione del ciclo eseguito dal pittore trevigiano.\nNel 1724 mons. Valerio Rota proib\u00ec di tenere i gonfaloni appesi sui muri della chiesa, per non deturpare la vista dell'opera del Bordone bens\u00ec di conservarli in un armadio posto nella Scuola dei Battuti.\nLa memoria storica del Bordone era gi\u00e0 stata persa quando nel 1754 mons. Giacomo Costa visit\u00f2 la chiesa attribuendo l'opera alla mano di \"eccelsi professori\".\nNel 1774, con l'allargamento della zona absidale, nell'abbattere il muro a sud-est, andarono irrimediabilmente perdute le raffigurazioni dei santi ai lati della piccola abside e il soffitto affrescato. I restanti affreschi vennero coperti da uno strato di calce per uniformare le tinte della vecchia aula alla nuova abside e non come prevenzione contro la peste, come si credeva in passato.\nNel 1802 la costruzione del soppalco per il nuovo organo rovin\u00f2 sciaguratamente alcune parti degli affreschi.\nNel 1894 la scoperta dei preziosi affreschi del Paris Bordone, coperti di calce da pi\u00f9 di cento anni, segn\u00f2 l'inizio dei lavori di recupero. Nel 1904 infatti la Soprintendenza per i Beni Culturali si impegn\u00f2 a riportare alla luce, gli antichi affreschi.\nControfacciata.\nSan Cipriano.\nParis Bordone ha rappresentato San Cipriano vestito di una tunica lunga color porpora in parte coperta da una veste pi\u00f9 corta color vermiglione cangiante, fermata alla vita da un semplice cingolo. Sul petto \u00e8 fermato un ampio ferraiolo candido impreziosito da un largo bordo ricamato a filo d'oro. Sulla testa porta una bassa mitria e le mani guantate stringono un lungo bastone e un codex.\nNel 1565, dipingendo area absidale della chiesa di San Rocco a Celat, oggi adibita a sagrestia, il carnico Lorenzo Paulitti si ispir\u00f2 alla figure di san Cipriano e san Martino riproducendole nella lunetta centrale.\nNotevole \u00e8 la somiglianza tra san Cipriano e sant'Ambrogio ritratto dal Bordone nella \"Sacra Famiglia con sant'Ambrogio e un offerente\", conservato a Brera. Le tonalit\u00e0 della veste e del mantello sono invertite, simile \u00e8 anche il bordo ricamato del ferraiolo.\nSan Giacomo Maggiore.\nSan Giacomo Maggiore indossa una corta tunica marrone e un ambrato mantello da viandante (il cosiddetto \u201ctabarrino\u201d), ai piedi calza degli stivali mentre in testa porta un cappello dall'ampia falda. Sono simboli del pellegrino anche il bastone sul quale il Santo poggia la spalla sinistra, la borsa e la piccola fiaschetta che porta legate alla cintola.\nAngelo.\nSopra all'ingresso principale \u00e8 dipinto un cherubino che regge due tomi. Su quello di sinistra si legge la scritta \u201c\u0399\u0397\u03a3\u201d, abbreviazione del nome \u0399\u0397\u03a3\u039f\u03a5\u03a3 (\u201cIesous\u201d in greco antico), poi resa popolare da San Bernardino da Siena in lettere latine (IHS). A destra lo stato di conservazione rende impossibile la lettura.\nSant'Antonio abate.\nAntonio abate \u00e8 rappresentato con il torso parzialmente ruotato e con il capo rivolto all'indietro. La folta barba canuta che copre le gote scavate, gli alti zigomi e il volto segnato dagli anni accentuano lo sguardo severo e maestoso. Il santo indossa una tunica ambrata che \u00e8 in parte coperta da un ampio mantello viola. Con la mano sinistra probabilmente reggeva un bastone o una croce a \u201ctau\u201d. Il piede sinistro \u00e8 rivolto verso l'osservatore quasi volesse, incedendo solennemente, allontanarsi dal morbido prato su cui poggia ed entrare nell'aula.\nIn secondo piano appare la testa di un maiale, interpretabile come un'allegoria del male oppure come emblema del potere curativo che il grasso di questo animale aveva sugli ammalati colpiti dal fuoco di sant'Antonio. Durante il Medioevo l'ordine degli Antoniani aveva ottenuto il permesso di allevare maiali, nutriti a spese della comunit\u00e0, che, circolando liberamente all'interno dei centri abitati, entrarono nell'immaginario comune come simbolo del santo.\nSan Martino.\nParis Bordone ha rappresentato San Martino di Tours vestito di una lunga tunica scura che, cadendo fino ai piedi con molteplici pieghe, accentua la verticalit\u00e0 della figura. Le spalle sono coperte da un candido ferraiolo impreziosito da un ampio bordo ricamato a filo d'oro. Sono simboli del suo sacro magistero il lungo bastone pastorale che il santo stringe nella mano destra e la mitria che gli copre il capo. Il libro che regge con la mano sinistra \u00e8 invece emblema della sua cultura.\nLorenzo Paulitti, nell'affrescare la chiesa di San Rocco a Celat nel 1565, copier\u00e0 la figura di San Martino dimostrando quanto il celebre ciclo pittorico di Paris Bordone sia stato stimolante e innovativo nel contesto della valle del Biois.\nParete Nord.\nCattura dei Santi Giuda e Simone.\nUno scritto dell'inizio del IV secolo, attribuito a Craton, racconta che gli apostoli Simone e Giuda Taddeo si incontrarono in Persia e, nonostante la continua ostilit\u00e0 dei due maghi Zaroes e Arfaxat, evangelizzarono quel regno. I successi dei due Apostoli furono incredibili: nel giro di quindici mesi battezzarono in Babilonia 60.000 uomini, senza contare le donne e i fanciulli, e in tredici anni percorsero le dodici provincie dell'impero persiano.\nNella citt\u00e0 di Suanir fu chiesto ai due Apostoli di compiere dei sacrifici nel tempio del sole. Quando risposero che il sole e la luna erano solamente creature di quel grande Dio che essi annunziavano furono arrestati e condotti a morte.\nNelle due scene della Cattura e del Martirio appaiono gli stessi personaggi.\nGli apostoli sono condotti di fronte al maestoso tempio pagano che un soldato indica con la mano. Simone indossa una tunica cangiante coperta da un ampio manto ambrato mentre Giuda \u00e8 vestito di una lunga tunica. Gli apostoli appaiono sereni, pronti a coronare con il martirio la loro opera di evangelizzazione.\nInsieme con i due apostoli sono stati raffigurati anche due armigeri vestiti di scintillanti armature di foggia rinascimentale. Il loro capo \u00e8 coperto da due differenti elmi piumati. Mentre la guardia a sinistra porta una spada legata alla cintola, la guardia a destra stringe la corda che lega le mani degli apostoli e impugna con la mano destra una lunga lancia.\nMartirio dei santi Giuda e Simone.\nLa leggenda racconta che i due apostoli liberarono la citt\u00e0 di Suanir dai demoni, due figure nere e terrificanti, che si nascondevano all'interno degli idoli pagani. A destra delle due scene della Cattura e del Martirio Paris Bordone ha rappresentato un possente tempio pagano e un simulacro marmoreo della dea Cerere che cadono miseramente in frantumi alla morte dell'apostolo.\nIl sacerdote pagano veste una lunga tunica cangiante coperta da una sopravveste purpurea. Indossa un esotico copricapo che scende fino alle spalle e porta dei calzari dalla punta arricciata. Con aria sprezzante e distaccata ordina all'armigero di trafiggere i due apostoli.\nNella scena del martirio Simone \u00e8 trafitto da un colpo mortale di lancia. Il mantello ambrato che nella scena precedente copriva la spalla \u00e8 ora caduto sulla sua gamba, trascinato a terra dalla mano sinistra che regge innaturalmente insieme con il piede sinistro il peso del corpo. In secondo piano Giuda Taddeo attende mansueto il destino che Dio gli ha riservato.\nSergio Claut ha fatto notare la somiglianza tra l'affresco a san Simon e la tela commissionata da Maria d\u2019Ungheria a Tiziano nel 1549. La posa dell'apostolo \u00e8 infatti presa a prestito dall'immagine di Tantalo diffusa da una incisione di Giulio Sanudo.\nPadre Eterno.\nDio Padre irrompe da un cielo carico di scure nubi. Sembra essere sostenuto da un vento traverso che turba le chiome e la barba canuta e gonfia il mantello di colore cangiante quasi fosse una grande vela. Le braccia sono spalancate, forse nell'atto della creazione, mentre le rughe che si delineano sull'ampia fronte, il lungo naso aquilino, le sopracciglia leggermente inarcate sottolineano la gravit\u00e0 del suo sguardo.\nLa Figura del Padre Eterno nella Cimasa della Pala della Sacra Famiglia con San Girolamo conservata nella chiesa milanese di Santa Maria presso San Celso presenta delle analogie con quello di San Simon. Simile \u00e8 infatti l'impostazione generale e la postura delle braccia; anche i colori della veste e del mantello sono gli stessi, anche se invertiti.\nNativit\u00e0.\nNel un povero giaciglio Ges\u00f9 bambino sgambetta adagiato sulla paglia dorata e sembra torcersi, puntando il gomito sinistro, verso i pastori, forse incuriosito dall'agnello che uno dei due porta sulle spalle. Le membra paffute del neonato sono rese dal Bordon grazie a un attento effetto chiaroscurale.\nLa madonna, vestita di un ampio mantello cangiante e di una tunica purpurea, \u00e8 inginocchiata di fianco all'umile giaciglio. Sembra frenare con la mano il movimento del piccolo Ges\u00f9 sbilanciandosi in avanti.\nLa scena avviene sotto a una piccola capanna dal tetto squarciato che offre riparo anche all'asino e al bue, rappresentati in secondo piano. Dietro a una palizzata s'intravede il medesimo paesaggio montuoso che si apre alle spalle dei pastori e di san Giorgio.\nSan Giuseppe si appoggia a un bastone contemplando la scena. Indossa una tunica cangiante e ha le spalle coperte da un ampio mantello. La stessa figura appare anche nella pala raffigurante la Madonna in trono eseguita dal Bordone per la chiesa parrocchiale di Biancade attorno al 1540 e ora esposta nel museo Civico di Treviso.\nI Pastori.\nDue pastori giungono da destra. Uno \u00e8 gi\u00e0 in ginocchio con le braccia incrociate mentre l'altro, foriero di un candido agnello, si sta togliendo il cappello in segno di rispetto. Paris Bordone nel dipingere queste due figure si \u00e8 sicuramente ispirato a un quadro di Tiziano, \u201cAdorazione dei Pastori\u201d, ora conservato a Palazzo Pitti.\nA causa delle infiltrazioni provenienti dal muro del campanile, lo stato di conservazione di questa parte della parete \u00e8 critico.\nParete Absidale.\nSan Tommaso.\nNon tutti gli studiosi concordano sull'identit\u00e0 del santo raffigurato a sinistra dell'arco trionfale. Clauco Benito Tiozzo e D. Fontanive hanno avanzato l'ipotesi che esso sia l'apostolo Giovanni, F. Fizzutti, anche notando la somiglianza con l'affresco del martirio, lo identifica come san Simon. Per S. Claut e L. Serafini si tratta di san Tommaso.\nIl Santo, ritratto con una folta barba e radi capelli canuti, indossa una tunica bianca in parte coperta da un mantello ambrato e dei semplici calzari.\nIl voto \u00e8 dipinto con sapiente acutezza ritrattistica: le gote incavate, il naso appuntito e lo sguardo rivolto verso lo scomparso catino absidale incutono all'osservatore un profondo senso di rispetto e devozione. Con la mano destra regge un libro mentre con la sinistra stringe una lancia, forse lo strumento del suo martirio.\nSanta Barbara.\nParis Bordone ha raffigurato la devota Barbara vestita di una tunica cangiante coperta da un ampio manto viola che la Santa solleva elegantemente con la mano sinistra. I capelli, dolcemente raccolti da una retina, incorniciano il capo leggermente piegato a destra in uno sguardo assorto. Al collo porta una collana di piccole perle simbolo di purezza. La mano destra regge una torre, purtroppo molto rovinata, mentre a sinistra si riconosce la palma del martirio.\nParete Sud.\nArcangelo Michele.\nParis Bordone, nel dipingere l'Arcangelo Michele, rimane fedele alla tradizionale simbologia a esso legata: la creatura divina indossa una lucente corazza dorata di foggia romana e degli schinieri argentati, impugna con la mano destra una lunga spada mentre con la sinistra regge una bilancia con cui peser\u00e0 le anime dei defunti, simbolo della giustizia divina. Ai suoi piedi il \"maligno\", rappresentato come uno spaventoso demone zoomorfo, giace a terra sconfitto. L'orribile smorfia, i denti aguzzi e la lunga lingua sono in chiara antitesi con il bel volto sereno e altero e con la leggerezza e l'eleganza dell'arcangelo.\nUltima Cena.\nSotto sette archi, attorno a un desco imbandito sobriamente siedono i dodici apostoli colti nell'attimo di smarrimento seguito alla dichiarazione del Cristo:\nAl centro, Ges\u00f9 guarda innanzi a s\u00e9 con sguardo dolce e triste. Mentre la sua espressione \u00e8 calma e misurata tra gli apostoli corre un turbamento che si manifesta nei movimenti nervosi, nell'aria sgomenta e stupita. Certa \u00e8 l'identit\u00e0 del personaggio dipinto in primo piano al centro della raffigurazione: Giuda Iscariota nasconde infatti la borsa dei denari dietro alla schiena. Il dolce San Giovanni, chino sul petto di Ges\u00f9, \u00e8 assopito. A sinistra del salvatore San Pietro, attonito, sta per rivolgersi a San Giovanni.\nSulla corta e candida tovaglia sono appoggiati quattro coltelli, diversi pani, sei mense, quattro bicchieri e due caraffe in vetro trasparente. Al centro, adagiato su di un piatto argenteo, \u00e8 dipinto un volatile, pietanza principale del povero pasto, verso cui Giuda Iscariota allunga la mano, proprio come aveva predetto Ges\u00f9.\nBartolomeo, vestito di una tunica rosso saturo, impugna un coltello con cui indica s\u00e9 stesso: la lama che tiene tra le dita \u00e8 infatti l'arma con cui fu scuoiato dal fratello del re d'Armenia. Il suo sguardo \u00e8 rivolto all'evangelista Matteo, il pubblicano, vestito di una tunica cangiane. In primo piano San Simon indossa la stessa tunica e il mantello con cui \u00e8 stato raffigurato nella scena della cattura e del martirio.\nAlla destra di Bartolomeo Giacomo Maggiore, figlio di Zebedeo, vestito di una scura tunica, osserva il giovane Giovanni, suo fratello, dolcemente adagiato sul petto di Ges\u00f9. In primo piano Giuda Iscariota indossa una lunga tunica ambrata. L'ampio mantello cangiante giace abbandonato sul sedile.\nA sinistra di Ges\u00f9 siede Pietro vestito di una scura tunica coperta da una toga cangiante. Accanto a lui \u00e8 raffigurato Andrea, fratello maggiore di Pietro e primo seguace di Cristo, indossa una tunica gialla e una toga fissata sulla spalla destra. Filippo, attento e indagatore, sembra interrogarlo sulle dure parole appena udite.\nLa figura di Giuda Taddeo non assomiglia molto a quello del martirio ma indossa la stessa tunica scura. All'estremit\u00e0 della rappresentazione, Giacomo minore alza la mano sinistra in un gesto di stupore. Tommaso infine, vestito di una tunica scarlatta tiene in mano un bicchiere. Sembra titubante, assalito da dubbi: un ottimo indizio per identificarlo.\nC. B. Tiozzo ha fatto notare la somiglianza tra il \u201cRedentore\u201d conservato nel Civico Museo di Ravenna e Cristo dell'Ultima Cena a San Simon.\nSono conosciute altre rappresentazioni della \"Cena Domini\" attribuibili al Bordone: negli anni \u201830 dipinse nella chiesa di Sant'Aronne a Cusighe (Belluno) un affresco, ambientato in un vasto salone, in cui gli apostoli appaiono molto pi\u00f9 anziani. Nella chiesa veneziana di San Giovanni in Br\u00e0gora lasci\u00f2 invece una grande tela che rappresenta il momento successivo: Giuda, rovesciato lo scanno su cui sedeva, lascia rapidamente la sala fra lo scompiglio degli astanti.\nSan Giorgio e il Drago.\nSan Giorgio \u00e8 stato rappresentato da Paris Bordon in sella a un possente cavallo dal vello candido su cui risaltano i finimenti Rosso Venezia. L'eroe ha gi\u00e0 colpito l'orrendo mostro con la lancia che giace a terra spezzata e si accinge a finirlo con la lucente lama; nella foga dell'assalto l'armatura di foggia rinascimentale brilla di riflessi dorati. Il santo brandisce una spada con la mano destra mentre il braccio sinistro \u00e8 protetto da un piccolo scudo argenteo al cui centro si distingue un umbone dorato.\nLa lancia del santo ha trafitto il palato del drago, rappresentato dal Bordon con le ali spiegate, una lunga coda di serpente, artigli di rapace e un piccolo corno sulla fronte.\nLa principessa Silene assiste trepidamente l'esito dello scontro dall'alto di una rupe. Tutt'intorno si stendono le dolci colline dipinte con lievi gradazioni di verde giallo e terra di Siena bruciata. Sullo sfondo s'intravedono degli edifici, forse il palazzo della principessa.\nLa parte rovinata della superficie pittorica testimonia che in questa parte dell'aula era stata allestita una cantoria fissata direttamente sulla parete.\nStraordinaria \u00e8 la somiglianza fra l'affresco del 1549 e la pala dipinta dal Bordon per la chiesa di Noale nel 1525. Analogo \u00e8 infatti il drago agonizzante, ferito al collo dalla lancia e simile \u00e8 la posa del candido cavallo imbizzarrito. Alle spalle del cavaliere s'intravede invece un paesaggio urbano e il profilo di una cattedrale."}
{"id": "3905692", "revid": "591142", "url": "https://it.wikipedia.org/wiki?curid=3905692", "title": "Fileta di Cos", "text": ""}
{"id": "3905694", "revid": "3732", "url": "https://it.wikipedia.org/wiki?curid=3905694", "title": "Vincenzo Carrari", "text": "Biografia.\nNacque a Ravenna da Mario e Giovanna Andreoli.\nStudi\u00f2 Diritto nell'ateneo bolognese, e poi all'Universit\u00e0 di Ferrara, dove ottenne la laurea \"in utroque iure\". Tornato a Ravenna, prese gli ordini sacerdotali. Fu canonico della cattedrale ravennate.\nVita ecclesiale.\nLa sua fama di oratore lo port\u00f2 a Roma, dove fu ascoltato da Papa Gregorio XIII a proposito di una disputa in corso tra le arcidiocesi di Ravenna e di Bologna. Nel 1584 fu nominato canonico del Duomo di Ravenna.\nAttivit\u00e0 pubblicistica.\nCarrari fu scrittore molto attivo, soprattutto in campo letterario e di erudizione storica. Delle sue opere, solo una piccola parte fu stampata. Il resto \u00e8 andato perduto.\nFu membro dell'Accademia dei Selvaggi.\nOpere.\nStoriche.\nCarrari scrisse monografie sulle pi\u00f9 importanti famiglie nobiliari della sua regione. Di esse ne fu stampata soltanto una:"}
{"id": "3905696", "revid": "3732", "url": "https://it.wikipedia.org/wiki?curid=3905696", "title": "Vincenzo carrari", "text": ""}
{"id": "3905699", "revid": "1442080", "url": "https://it.wikipedia.org/wiki?curid=3905699", "title": "Nederlands landskampioenschap 1922-1923", "text": "Al campionato parteciparono quarantatr\u00e9 squadre e RCH vinse il titolo."}
{"id": "3905700", "revid": "729019", "url": "https://it.wikipedia.org/wiki?curid=3905700", "title": "Diplomazia nella guerra italo-turca", "text": "La diplomazia ebbe un forte peso sia prima sia durante la guerra italo-turca del 1911, l'Italia e l'Impero ottomano ebbero entrambe problemi nella gestione prima della crisi che port\u00f2 al conflitto sia successivamente nella gestione delle opzioni strategiche aperte dalla guerra.\nLa gestione della crisi prima del conflitto.\nLa necessit\u00e0 di avere basi navali nel Nord Africa era stata chiara alla politica italiana fin dalla nascita del nuovo stato, necessit\u00e0 ulteriormente accentuata dall'apertura del Canale di Suez, che poneva l'Italia in una posizione strategicamente rilevante nelle nuove rotte fra l'India e gli stati atlantici.\nLa prima opzione per il Regno d'Italia sarebbe stata la Tunisia, separata dalla Sicilia solo da 80 miglia, tanto che gi\u00e0 nel 1864 l'Italia aveva partecipato con Francia, Gran Bretagna e Turchia, ad un intervento navale davanti alla Tunisia, dove erano sorti disordini che potevano provocare danni agli interessi europei. La Francia, tuttavia, si premur\u00f2 immediatamente di chiarire con la Gran Bretagna il suo interesse strategico per la Tunisia, che non voleva assolutamente condividere con interferenze straniere. La Gran Bretagna, d'altra parte non aveva interesse ad appoggiare l'Italia contro la Francia, in quanto i dettami strategici dell'Ammiragliato erano contrari a lasciare entrambe le sponde di un passaggio marittimo obbligato (come lo stretto di Sicilia) in mano alla stessa potenza. Altri tentativi italiani di azioni marittime furono bloccati diplomaticamente nel 1868 e 1871, finch\u00e9 nel 1878 la Gran Bretagna si accord\u00f2 con la Francia per la Tunisia in cambio dell'appoggio francese alla politica britannica nel Mediterraneo Orientale.\nDopo lo scacco della Tunisia, la diplomazia italiana si premur\u00f2 di bloccare ulteriori avanzate francesi nel Mediterraneo tramite gli accordi con la Germania (nell'ambito della Triplice Alleanza) per il mantenimento dello \"status quo\" nel Mediterraneo, concordati nel 1886.\nFallita l'espansione in Africa orientale con il disastro di Adua (1896), la politica italiana ritenne necessario strategicamente avere basi per la Regia Marina sulla costa settentrionale dell'Africa. Nel 1897 venne prodotto da parte del Capo di stato maggiore della Marina uno studio per l'attacco alla Tripolitania tramite la flotta e sbarchi a Tripoli ed in altri punti ben individuati della costa dell'attuale Libia. Condizione preliminare ed ineludibile era che l'Italia dovesse fronteggiare solo l'Impero ottomano, contando sulla neutralit\u00e0 delle altre potenze europee. L'Italia si preoccup\u00f2 di evidenziare i propri interessi in Tripolitania, ottenendo nel 1900 una dichiarazione di disinteresse da parte della Francia, compensata da una posizione speciale di Parigi in Marocco, regolarmente assorbito nella sfera di influenza francese nel 1906 con la conferenza di Algesiras.\nLa situazione europea parve precipitare proprio per la questione marocchina nell'estate del 1911, con l'incrociatore tedesco \"Panther\" che si presentava davanti ad Agadir; il cancelliere dichiarava che l'azione era fatta \u00abper mostrare al mondo che la Germania era decisa fermamente a non essere messa da parte\u00bb. A questo punto per l'Italia si apriva una finestra per effettuare un'azione di forza contro l'Impero ottomano, con sufficiente sicurezza che le altre potenze europee, ancora sotto l'impressione di una guerra generalizzata evitata per pochissimo, non avrebbero riportato la situazione al livello critico dopo solo poche settimane.\nLa situazione diplomatica italiana prima dell'inizio della guerra sembrava sostenuta dalle maggiori potenze europee, cio\u00e8 Francia, Gran Bretagna, Russia (che nel 1909 aveva ottenuto dall'Italia un appoggio nelle sue rivendicazioni relative ai diritti di passaggio attraverso gli stretti del Mar Nero), Germania e Austria-Ungheria (queste ultime due alleate dell'Italia nella Triplice Alleanza).\nIn realt\u00e0 la situazione non era cos\u00ec chiara, in quanto gli interessi delle maggiori potenze si intrecciavano in modo non sempre lineare. Gli \"alleati\" italiani (Austria-Ungheria e Germania) in realt\u00e0 stavano cercando di spostare la politica estera della Turchia verso la Triplice Alleanza, prevedendo a breve termine uno scontro con la Russia, che, dopo la sconfitta in Manciuria, stava tornando a rivolgere i suoi maggiori interessi strategici sui Balcani. D'altra parte, Francia e Gran Bretagna non vedevano di buon occhio una terza potenza che si incuneava fra il Mediterraneo ed il Mediterraneo Orientale, anche se, in questo modo, l'Italia si rendeva militarmente pi\u00f9 vulnerabile, non potendo creare un sistema di basi che si appoggiassero a vicenda, come sarebbe successo fra Sicilia e Tunisia.\nLe crisi diplomatiche nel corso del conflitto.\nIl giorno 28 settembre 1911 il Governo italiano (presieduto da Giolitti) invi\u00f2 un ultimatum alla Turchia ed il 29 dello stesso mese alle 14.30 fu presentata a Costantinopoli la dichiarazione di guerra e contemporaneamente furono sparate in Adriatico le prime cannonate del conflitto. Fin da queste azioni di apertura della guerra la Grecia protest\u00f2 per una presunta invasione delle sue acque territoriali, considerando che la Grecia era appoggiata da Austria-Ungheria (che spost\u00f2 anche la sua prima divisione navale a Cattaro) e Russia (che il 3 ottobre present\u00f2 a San Pietroburgo le sue rimostranze all'ambasciatore italiano), entrambe preoccupate di mantenere il fragile equilibrio presente nei Balcani. La situazione diplomatica fu ulteriormente aggravata da un conflitto fuoco avvenuto a San Giovanni di Medua il 5 ottobre fra il cacciatorpediniere italiano \"Artigliere\" e le truppe turche a terra nel porto, a pochi chilometri dal confine austriaco, che sollev\u00f2 ancora pi\u00f9 vibrate reazioni da parte dell'Austria. La squadra dell'Adriatico fu spostata quasi al completo verso Creta.\nIl 5 ottobre i marinai italiani sbarcarono a Tripoli e nel corso del mese anche ad Homs, Tobruch, Derna e Bengasi, tuttavia lo scontro di Sciara Sciat, dimostrando che l'operazione non sarebbe stata n\u00e9 breve n\u00e9 incruenta, mise in allarme le potenze europee, preoccupate per un'azione che poteva mettere una potenza europea in contrasto con le popolazioni mussulmane, in parte sotto la loro amministrazione. Tuttavia un tentativo di concedere solo un mandato amministrativo all'Italia, conservando per\u00f2 la sovranit\u00e0 del Sultano, fu respinto decisamente dal governo italiano, che, anzi, il 5 novembre emise un proclama che rivendicava la sovranit\u00e0 italiana su tutta la Libia, anche se, in quel momento, solo pochi tratti di costa non collegati fra loro erano sotto l'effettivo controllo italiano. In quel momento l'Italia in campo internazionale era costretta limitata da vincoli estremamente rischiosi, dato che il territorio dell'Impero Ottomano era ipotecato dalle aspettative di quasi tutte le potenze europee e da quelle degli Stati Balcanici. Nonostante la comunicazione data dal Ministro degli Esteri italiano, Marchese San Giuliano, a tutte le potenze europee, le reazioni furono negative, ed addirittura il Capo di Stato Maggiore dell'Esercito Austro Ungarico (generale Conrad) arriv\u00f2 a proporre un'invasione dell'Italia per riportarla a pi\u00f9 miti consigli. Altrettanto dura fu la presa di posizione tedesca, tanto che il Kaiser defin\u00ec il decreto un atto da \"banditi da strada\". Contrariamente alle prese di posizione degli alleati della Triplice, le posizioni sia di Gran Bretagna sia della Russia furono pi\u00f9 caute. La prima propose addirittura la possibilit\u00e0 di un'intesa nel Mediterraneo con Italia e Francia, tuttavia questa iniziativa fu successivamente ritirata, data la mancanza di appoggio della stampa e dell'opinione pubblica nonch\u00e9 degli ambienti economici. Invece la seconda cercava un equilibrio delle potenze nei Balcani, evitando comunque lo \"sfacelo della Turchia\", ed a Natale il ministro degli esteri Sazononv propose alle potenze europee di effettuare un passo congiunto per forzare la Turchia al riconoscimento dell'annessione italiana. Il punto pi\u00f9 rilevante dell'emissione del decreto di sovranit\u00e0 fu che in tal modo l'Italia si precludeva ogni possibile via di ritirata diplomatica dalla guerra, come commentato lucidamente dal Ministero degli Esteri russo.\nIn contrasto con le situazioni critiche in Europa ed in Libia, l'Italia ebbe l'appoggio delle sceicco yemenita Said Idris, che impegnava le forze turche con azioni di guerriglia che tenevano impegnate truppe turche in una quantit\u00e0 sensibile.\nUn grave incidente diplomatico avvenne con la Francia nel gennaio 1912, quando la Regia Marina ferm\u00f2 nel Tirreno i mercantili francesi \"Chartage\" e \"Manouba\", il primo con a bordo un aereo, sospettato di essere destinato alle forze turche in Tripolitania e ed il secondo con a bordo ufficiali turchi che trasferivano la somma di 250000 Lire in oro. L'incrociatore italiano Agordat li scort\u00f2 entrambi a Cagliari, dove furono bloccati fino al 20 gennaio. Il governo francese di Poincar\u00e9, entrato in carica solo da pochi giorni e di forte tendenza nazionalista protest\u00f2 con estremo vigore, tanto che fu necessario ricorrere alla Corte dell'Aia per dirimere la questione. La tensione con la Francia, sia pure salita alle stelle per alcuni giorni, fu placata grazie all'ambasciatore francese a Roma, Camille Barr\u00e8re, che da un decennio si prodigava per un riavvicinamento fra i due stati.\nNel febbraio 1912 due incrociatori ed un incrociatore ausiliario (cio\u00e8 un mercantile armato) aprirono il fuoco contro una cannoniera (la \"Avnillah\" da 2.500 t) ed una torpediniera turche ormeggiate a Beirut, provocando non solo l'affondamento delle due navi nemiche, ma anche danni alla citt\u00e0 e la morte di un certo numero di civili. Costantinopoli accus\u00f2 l'Italia di aver aperto il fuoco contro la citt\u00e0, minacciando in una nota al Foreign Office di minare gli stretti se l'Italia avesse effettuato ulteriori azioni nell'Egeo, tale minaccia inaspr\u00ec ulteriormente le relazioni con la Francia, che considerava la costa siriana come sua \"zona di interesse\". D'altra parte questa azione, dopo la minaccia turca di ritorsioni in caso di un nuovo ingresso in Egeo della flotta italiana, spinse gli ambasciatori delle cinque potenze neutrali a consultare il ministro degli esteri italiano per conoscere le condizioni minime per cui l'Italia poteva accettare una mediazione internazionale, mediazione per cui non si trovarono le condizioni minime, che avrebbero dovuto prevedere che l'Italia potesse \"transigere sull'annessione\".\nLa condizione diplomatica italiana si rasseren\u00f2 il 25 marzo 1912, in occasione della visita del Kaiser Guglielmo II a Venezia, nel corso della quale il Kaiser promise che sarebbe intervenuto, nell'ambito della Triplice Alleanza, su Vienna per evitare ulteriori manovre da parte di questa contro l'Italia. L'intervento del Kaiser serv\u00ec far ammorbidire la posizione ufficiale del governo austriaco, sebbene al Conte Aehrenthal, morto in febbraio, fosse succeduto il Conte Berchtold, fortemente legato agli ambienti militari, che ancora in aprile protestava vivacemente per le azioni italiane nel Mediterraneo Orientale.\nIl primo intervento nelle acque dei Dardanelli ed il bombardamento dei forti da parte delle flotta italiana, il 18 aprile 1912, port\u00f2 all'immediata chiusura degli Stretti da parte della Turchia, che si protrasse fino al 2 maggio, e le recriminazioni di Gran Bretagna, Francia e Austria-Ungheria furono contestate dall'Italia che sosteneva che, secondo i tratti vigenti, la chiusura poteva essere applicata unicamente alle navi da guerra e non anche ai mercantili. D'altra parte un fatto positivo fu che, mentre fino a quel momento le pressioni diplomatiche delle potenze europee si erano concentrate sull'Italia, da quel momento si concentrarono anche sulla Turchia.. Quando poi la Regia Marina sbarc\u00f2 a Stampalia ed a Rodi (4 maggio) Gran Bretagna e Francia si affrettarono a mettere sotto controllo tutto il Mediterraneo, con l'accordo del controllo del Mediterraneo Occidentale da parte della Francia (che ritirava una squadra dalla Manica) ed il controllo del Mediterraneo Orientale da parte della Gran Bretagna (con base a Malta) per evitare che una marina potenzialmente nemica, come la Regia Marina, potesse intralciare le attivit\u00e0 di quelle che fino a quel momento erano state le marine mediterranee pi\u00f9 forti. Invece la reazione turca fu estremamente energica, tanto il 20 maggio il governo turco espulse tutti gli italiani dai territori dell'impero, minacciando una nuova chiusura degli Stretti.\nLe trattative di pace.\nConsiderando questa situazione che, dal punto di vista diplomatico, si stava velocemente deteriorando, Il governo di Roma decise di intraprendere concretamente la via diplomatica per un accordo con la Turchia. Questa decisione fu supportata dalle informazioni che Giuseppe Volpi aveva da Bernardino Nogara, dirigente della sua Societ\u00e0 Commerciale d'Oriente, che era rimasto a Costantinopoli a curare gli interessi della societ\u00e0. Giolitti, informato della situazione da Volpi, autorizz\u00f2 l'apertura di contatti bilaterali con la Turchia. Volpi dal 10 al 16 giugno fu a Costantinopoli, dove incontr\u00f2 diverse personalit\u00e0 governative, fra cui il Gran visir ed i ministri degli esteri e della guerra, che si mostrarono disposti ad arrivare ad un compromesso con l'Italia per arrivare alla pace.\nGiolitti a quel punto scavalc\u00f2 il Ministero degli Esteri ed autorizz\u00f2 Nogara ad organizzare trattative ufficiose, che ebbero inizio il 12 luglio 1912 a Losanna, senza che inizialmente ci fossero accordi neppure sulle procedure da seguire. Membri delle due delegazioni erano il Volpi ed i deputati Bertolini e Fusinato da parte italiana mentre la delegazione turca era guidata da Said Halem Pasci\u00e0, presidente del Consiglio di Stato. Solo con il forzamento dei Dardanelli da parte delle torpediniere del capitano di vascello Enrico Millo il 18 luglio il governo turco fu costretto alle dimissioni in favore di un nuovo gabinetto, guidato da Kamil Pasci\u00e0, orientato alla conclusione delle trattative di pace. Con la sostituzione completa della delegazione turca, avvenuta il 28 luglio, si iniziarono passi concreti verso la trattativa. Il 13 agosto le trattative furono riaperte a Caux con la delegazione turca formata da Naby Bey e Farheddin Bey. Il 4 settembre la sede delle trattative fu riportata ad Ouchy, un sobborgo di Losanna, ed il 29 settembre Reschid Pasci\u00e0, ex ambasciatore ottomano a Roma, fu messo a capo della delegazione turca. La situazione diplomatica cambi\u00f2 totalmente il 30 settembre, quando Grecia, Bulgaria, Serbia e Montenegro iniziarono la mobilitazione e l'8 ottobre il Montenegro dichiar\u00f2 guerra alla Turchia. A questo punto anche le capitali europee neutrali cominciarono a premere su Costantinopoli affinch\u00e9 accettasse le condizioni di pace, unica eccezione fu la Francia che chiese garanzie relativamente alla restituzione alla Turchia delle isole del Dodecaneso. Nonostante ci\u00f2 la delegazione turca, sebbene fossero state ben messe a punto le linee guida per la pace, riprese a tergiversare. Giolitti a quel punto richiese alla Turchia una risposta definitiva alle propose di pace entro il 15 ottobre, preparando nel frattempo la Marina ad agire contro le coste della Turchia europea. Il 14 ottobre i plenipotenziari turchi furono autorizzati a siglare un accordo preliminare di pace, che fu firmata a Ouchy il giorno 18 ottobre.\nCon il trattato il Sultano concedeva l'autonomia a Tripolitania e Cirenaica, senza trasferirne formalmente la sovranit\u00e0 all'Italia, era confermata la sovranit\u00e0 turca sul Dodecaneso, che sarebbe stato reso alla Turchia dopo la partenza dei militari e dei funzionari turchi dalla Libia. Dato che la resistenza degli abitanti libici (secondo l'Italia a causa di manovre sotterranee della Turchia) mantenne lo stato di guerra in tale regione, il Dodecaneso rimase sotto la sovranit\u00e0 \"temporanea\" dell'Italia fino ai trattati di S\u00e8vres (1920) e di Losanna (1923), in cui fu riconosciuta la sovranit\u00e0 italiana su Libia e Dodecaneso."}
{"id": "3905702", "revid": "599013", "url": "https://it.wikipedia.org/wiki?curid=3905702", "title": "Lessons in Love", "text": ""}
{"id": "3905703", "revid": "30610", "url": "https://it.wikipedia.org/wiki?curid=3905703", "title": "Rino Filippini", "text": "Biografia.\nCominci\u00f2 a lavorare per l'Istituto Nazionale Luce di Roma, come attualista, a met\u00e0 degli anni trenta. Segu\u00ec la seconda guerra mondiale come inviato Luce nelle campagne di Libia e Grecia: film\u00f2 la presa di Tobruk e l'arrivo degli alleati a Venezia.\nLavor\u00f2 sempre da libero professionista girando film che gli permisero di visitare tutto il mondo e di vivere a lungo in India, per il film di Rossellini, e in Giappone per le riprese della Donna nel mondo "}
{"id": "3905704", "revid": "1501558", "url": "https://it.wikipedia.org/wiki?curid=3905704", "title": "Un eroe per l'impero romano", "text": "Un eroe per l'impero romano \u00e8 un romanzo storico di Andrea Frediani pubblicato nel 2009.\nTrama.\n\u00c8 il 101 d.C., l'anno in cui Roma, all'apice della sua potenza ed espansione, intraprende forse la sua pi\u00f9 grande e meno conosciuta guerra: la campagna per la conquista della Dacia, l'odierna Romania. Il carismatico imperatore Traiano guida l'impresa, ossessionato dall'idea di emulare le gesta di Alessandro Magno.\nMa se i romani possono mettere in campo la disciplina, la strategia e la collaudata forza delle legioni, i daci, condotti dal re Decebalo, hanno fama leggendaria di essere uomini dal sovrumano coraggio, guerrieri pronti a tutto. E a contrastare la minaccia dell'invasore appaiono anche alcune misteriose creature, assetate di sangue romano.\nAll'ombra delle operazioni dirette da Traiano si intrecciano i destini di due fratelli romani: Tiberio Claudio Massimo, valoroso cavaliere, soldato ambizioso e determinato, e Marco, indolente e refrattario alle responsabilit\u00e0.\nTiberio passer\u00e0 alla storia come colui che cattur\u00f2 il temibile Decebalo: la colonna traiana e la sua stele ritrovata nel secolo scorso lo raffigurano mentre tenta di impedire al sovrano nemico di suicidarsi. Marco invece \u00e8 un frumentarius, una spia, un infiltrato nelle file daciche, eppure per la vittoria finale anche le sue mosse sotterranee risulteranno decisive."}
{"id": "3905708", "revid": "1442080", "url": "https://it.wikipedia.org/wiki?curid=3905708", "title": "Vittorio Alpe", "text": "Biografia.\nInsegn\u00f2 alla Scuola superiore agricola a Milano (1888-1934) e divenne presidente della Federazione agraria italiana nel 1912, ricoprendo la carica fino al 1926. Direttore dell'\"Enciclopedia Agraria\" e della rivista \"Agricoltura moderna\", si occup\u00f2 anche di produzione casearia."}
{"id": "3905712", "revid": "113909355", "url": "https://it.wikipedia.org/wiki?curid=3905712", "title": "Jan van Alphen", "text": "Discepolo di Jan Johannes Blanksma, \u00e8 conosciuto e ricordato essenzialmente per varie ricerche di chimica organica (in particolare sui prodotti delle reazioni di addizione a partire da composti insaturi)."}
{"id": "3905713", "revid": "76963", "url": "https://it.wikipedia.org/wiki?curid=3905713", "title": "Rachel Tucker", "text": "Dopo gli studi musicali al Belfast Metropolitan College e alla Royal Academy of Music, la Tucker prende parte a numerosi episodi di \"The Friday Show\".\nBiografia.\nNel 2009 prende parte alla produzione londinese del musical \"We Will Rock You\".\nIl 29 marzo 2010 entra a far parte della produzione londinese del musical \"Wicked\", nel ruolo di Elphaba, la protagonista, ruolo che ricopre tuttora. Per la sua interpretazione nella parte di Elphaba, la Tucker ha vinto un WhatsOnStage.com Award per la miglior attrice in un musical. Lascia la produzione il 27 ottobre 2012 e viene sostituita da Louise Dearman. Nel 2016 ha nuovamente interpretato Elphaba a Broadway e poi a Londra in occasione del decimo anniversario del musical, accanto alla Glinda di Suzie Mathers. Nel 2018 torna nel West End nel musical \"Come From Away\" e per la sua performance in molteplici ruoli viene candidata al Laurence Olivier Award alla migliore attrice non protagonista in un musical. Nel 2020 torna a Broadway con \"Come From Away\".\nVita privata.\nLa Tucker \u00e8 sposata dal 2008 con il regista teatrale inglese Guy Retallack, pi\u00f9 maturo di lei di 17 anni."}
{"id": "3905714", "revid": "298229", "url": "https://it.wikipedia.org/wiki?curid=3905714", "title": "Migliori prestazioni italiane nei 400 metri ostacoli", "text": "La lista delle migliori prestazioni italiane nei 400 metri ostacoli, aggiornata periodicamente dalla Federazione Italiana di Atletica Leggera, raccoglie i migliori risultati di tutti i tempi degli atleti italiani nella specialit\u00e0 dei 400 metri ostacoli.\nMaschili.\n\"Statistiche aggiornate al 12 gennaio 2022.\"\nFemminili.\n\"Statistiche aggiornate al 12 gennaio 2022.\""}
{"id": "3905715", "revid": "729019", "url": "https://it.wikipedia.org/wiki?curid=3905715", "title": "Tupolev ANT-13", "text": "Il Tupolev ANT-13 (in cirillico \u0422\u0443\u043f\u043e\u043b\u0435\u0432 \u0410\u041d\u0422-13) era un aereo da caccia monomotore, dalla velatura biplana, progettato in Unione Sovietica dallo TsAGI, all'epoca diretto da Andrej Nikolaevi\u010d Tupolev; viene indicato anche con la sigla I-8 in base alla tipologia di impiego prevista (dal cirillico \u0418-8: \u0418\u0441\u0442\u0440\u0435\u0431\u0438\u0442\u0435\u043b\u044c -Istrebitel\u02b9- letteralmente combattente).\nFu prodotto in un solo esemplare che venne portato in volo all'inizio degli anni trenta; la sua progettazione fu curata da Vladimir Rodionov, uno degli ingegneri che lavoravano all'interno dello TsAGI.\nSviluppo.\nIl progetto dell'ANT-13 vide la luce tra la fine del 1929 e l'inizio del 1930, periodo nel quale vennero definite le caratteristiche tecniche richieste, sulla base delle quali dar vita ad un aereo da caccia che sarebbe stato (in via non ufficiale) definito \"fantino\" (in cirillico \"\u0416\u043e\u043a\u0435\u0439\", \"\u017dokej\"): elevata velocit\u00e0 di punta e di salita in quota e doti di manovrabilit\u00e0 tali da consentire rapide manovre di evasione e di ripresa del combattimento ravvicinato.\nNell'ambito del gruppo di lavoro operante all'interno dello TsAGI, l'organizzazione del lavoro venne affidata a Vladimir Rodionov e la realizzazione dell'unico esemplare completato venne effettuata con il contributo non retribuito di tutti gli ingegneri e disegnatori, per un periodo pari a 70 ore lavorative a testa.\nIl velivolo venne realizzato impiegando nella struttura acciaio inossidabile, il cui impiego venne attentamente studiato da Tupolev nel corso della sua seconda visita in Germania risalente al 1928, ed utilizzando come propulsore lo statunitense Curtiss V-1570 noto anche con il nome di \"Conqueror\" (dall'inglese \"Conquistatore\"). Completato nel novembre del 1930, fu portato in volo per la prima volta il 12 dicembre di quello stesso anno da Mihail Mihajlovi\u010d Gromov, futuro Eroe dell'Unione Sovietica.\nNel corso delle prove successive l'ANT-13 divenne il primo velivolo sovietico a superare i 300 km/h, raggiungendo i 303\u00a0km/h nel gennaio del 1931. La cellula venne modificata a pi\u00f9 riprese, con un costante lavoro di affinamento che si protrasse fino al 1932. Malgrado le prestazioni soddisfacenti, il mancato accordo per la produzione su licenza del propulsore determin\u00f2 l'abbandono dello sviluppo del velivolo.\nDescrizione tecnica.\nIl Tupolev ANT-13 era un velivolo dalla struttura interamente metallica costituita in parte da elementi in duralluminio e da altri in acciaio inossidabile (in particolare risultano impiegati acciai al cromo-molibdeno). Le ali erano rivestite in tela e la loro configurazione era di tipo sesquiplana. I due piani erano disposti sfalsati tra loro (l'ala inferiore era disposta in posizione pi\u00f9 arretrata) ed erano collegati da due montanti (uno per lato) a \"N\" invertita. I piani di coda erano di tipo classico, con lo stabilizzatore orizzontale collocato alla base della deriva.\nIl carrello d'atterraggio era di tipo classico, fisso: formato da due ruote (una per lato) agganciate alla fusoliera (all'altezza del bordo d'entrata dell'ala superiore) tramite una struttura ad \"M\" i cui elementi esterni erano dotati di ammortizzatore. In coda era presente il classico (per l'epoca) pattino d'appoggio.\nIl motore, come detto, era il V-12 statunitense Curtiss V-1750 raffreddato a liquido in grado di sviluppare la potenza di 600\u00a0hp.\nL'armamento previsto era costituito da due mitragliatrici PV-1, calibro 7,62, disposte all'estremit\u00e0 anteriore della fusoliera e sparanti (sincronizzate) attraverso il disco dell'elica."}
{"id": "3905717", "revid": "1342360", "url": "https://it.wikipedia.org/wiki?curid=3905717", "title": "Nederlands landskampioenschap 1923-1924", "text": "Il campionato era formato da cinquantuno squadre e il vinse il titolo."}
{"id": "3905719", "revid": "1573940", "url": "https://it.wikipedia.org/wiki?curid=3905719", "title": "Rattus jobiensis", "text": "Rattus jobiensis () \u00e8 un roditore della famiglia dei Muridi endemico di alcune isole vicino alla Nuova Guinea.\nDescrizione.\nDimensioni.\nRoditore di grandi dimensioni, con la lunghezza della testa e del corpo tra 215 e 260\u00a0mm, la lunghezza della coda tra 168 e 212\u00a0mm, la lunghezza del piede tra 43,7 e 47,7\u00a0mm, la lunghezza delle orecchie tra 22,3 e 23,3\u00a0mm e un peso fino a 500\u00a0g.\nAspetto.\nLa pelliccia \u00e8 ruvida e ricoperta di peli spinosi. Le parti superiori sono marroni scure brizzolate, mentre le parti ventrali sono bianco-giallastre, talvolta rossicce sul petto e sul mento. Le orecchie sono scure e cosparse di piccoli peli bruni. Le vibrisse sono lunghe fino a 70\u00a0mm. La coda \u00e8 pi\u00f9 corta della testa e del corpo, \u00e8 uniformemente marrone scuro e ricoperta finemente di piccoli peli bruni. Le femmine delle isole di Yapen e Owi hanno un paio di mammelle pettorali e due paia inguinali, mentre le altre hanno un paio di mammelle post-ascellari in pi\u00f9.\nBiologia.\nComportamento.\n\u00c8 una specie terricola.\nDistribuzione e habitat.\nQuesta specie \u00e8 endemica delle isole di Yapen, Biak-Supiori e Owi, nella Baia di Cenderawasih, nella Nuova Guinea nord-occidentale.\nVive nelle foreste umide tropicali, lungo i bordi forestali, nei campi agricoli e nei villaggi fino a 600 metri di altitudine.\nStato di conservazione.\nLa IUCN Red List, considerato l'areale limitato e il degrado del proprio habitat, classifica \"R.jobiensis\" come specie prossima alla minaccia (NT)."}
{"id": "3905721", "revid": "256896", "url": "https://it.wikipedia.org/wiki?curid=3905721", "title": "Alphonsine", "text": "Attrice comica, frequent\u00f2 con successo vari teatri di Parigi come lo Ch\u00e2telet."}
{"id": "3905726", "revid": "919135", "url": "https://it.wikipedia.org/wiki?curid=3905726", "title": "Saetta (geometria)", "text": "In geometria si dice saetta o freccia o monta di un arco di circonferenza la distanza tra il punto medio dell'arco e il punto medio della corda sottesa, ossia \u00e8 l'altezza del segmento circolare.\nLa saetta si pu\u00f2 calcolare con l'espressione: \ndove formula_2 \u00e8 il raggio della circonferenza, formula_3 \u00e8 l'angolo al centro che insiste sull'arco e formula_4 \u00e8 la lunghezza della corda sottesa all'arco"}
{"id": "3905731", "revid": "112039923", "url": "https://it.wikipedia.org/wiki?curid=3905731", "title": "Alp Tigin", "text": "Modesto schiavo, avvi\u00f2 una fulminante carriera durante la dinastia dei Samanidi e fond\u00f2 un principato autonomo a Ghazna, di cui si nomin\u00f2 governatore.\nBiografia.\nAppartenente a una delle tante trib\u00f9 nomadi di etnia turca che percorrevano le steppe dell'Asia centrale, Alp Tigin (o Alptig\u012bn, o Alp Tag\u012bn) venne catturato e condotto come schiavo nella capitale samanide di Bukhara, dove fu introdotto a corte.\nAl servizio di N\u016b\u1e25 I, emiro samanide (943 - 954) divenne il suo \"Hajib\". Durante il regno del figlio e successore di N\u016b\u1e25, \u02bfAbd al-Malik I fu nominato emiro di Balkh, e a partire dal 961, Alp Tigin fu nominato comandante in capo (\"Ispahsalar\") dell'esercito samanide nel regno del Grande Khorasan.\nIl 10 febbraio 961 Alp-Tegin giunse a Nishapur con il suo vizir Ab\u016b \u02bfAbd All\u0101h Mu\u1e25ammad ibn al-Shibl\u012b. Ebbe successivamente un ruolo fondamentale nell'elezione a vizir di Mu\u1e25ammad Bal\u02bfam\u012b con il quale strinse una forte alleanza. Pochi mesi dopo, nel novembre 961, mor\u00ec \u02bfAbd al-Malik I, e Alp-Tegin e Bal\u02bfam\u012b si adoperarono per far eleggere suo figlio Na\u1e63r come nuovo sovrano, con lo scopo di governare in suo nome. Tuttavia, altri personaggi eminenti della dinastia samanide, favorivano il fratello di \u02bfAbd al-Malik I, Man\u1e63\u016br I come erede al trono ed ebbero la meglio sui progetti di Alp-Tegin e Bal\u02bfam\u012b. A causa di questo evento, Bal\u02bfam\u012b cambi\u00f2 fronte e si schier\u00f2 dalla parte di al-Man\u1e63\u016br I, il quale esautor\u00f2 Alp-Tegin come governatore di Khorasan.\nIn risposta alla sua deposizione, Alp-Tegin radun\u00f2 il suo esercito di soldati turchi e di combattenti \"Ghazi\" e li condusse a Balkh, dove nell'aprile del 962 sconfisse l'esercito inviato contro di lui da al-Man\u1e63\u016br I.\nDopo la vittoria, part\u00ec verso Ghazna, nella regione storica dello Zabulistan, governata dalla dinastia vassalla dei Ghaznavidi, il cui sovrano era Abu Bakr Lawik, appartenente al regno dei Kabul Shahi, dopo la conquista di Ghazna venne riconosciuto dalla dinastia samanide come suo governatore.\nPochi mesi dopo, nel giugno del 963, Alp-Tegin mor\u00ec e gli succedette in qualit\u00e0 di governatore di Ghazna Ab\u016b Is\u1e25\u0101q Ibr\u0101h\u012bm di Ghazna. Sabuktigin, uno schiavo condotto dallo stesso Alp-Tegin a Ghazna, sarebbe stato nominato governatore dai turchi nel 977 dando vita alla dinastia ghaznavide, che avrebbe conquistato la Transoxiana, il Khorasan e parti dell'India settentrionale."}
{"id": "3905732", "revid": "767487", "url": "https://it.wikipedia.org/wiki?curid=3905732", "title": "Delta Profronde 2007", "text": "La Delta Profronde 2007, quarantasettesima edizione della corsa e valida come evento del circuito UCI Europe Tour 2007 categoria 1.1, fu disputata il 16 giugno 2007, per un percorso totale di 199\u00a0km. Fu vinta dal francese Denis Flahaut, al traguardo con il tempo di 4h11'06\" alla media di 47,55\u00a0km/h.\nPartenza con 153 ciclisti, dei quali 54 portarono a termine il percorso."}
{"id": "3905734", "revid": "1543377", "url": "https://it.wikipedia.org/wiki?curid=3905734", "title": "'Alqama ibn 'Abada", "text": "Appartenente alla trib\u00f9 araba dei Tamim, le sue poesie, a carattere epico, narrano le gesta dei Ghassanidi damaschesi. Di lui si sa molto poco, tranne il fatto che il suo poema principale aveva per argomento le vicende del conflitto tra Lakhmidi e Ghassanidi. La sua opera non \u00e8 databile in maniera esatta, ma si suppone sia stata composta intorno alla met\u00e0 del VI secolo, ed il suo \"diwan\" \u00e8 composto da tre elegie (\"Qa\u1e63\u012bda\") ed altri undici frammenti poetici, che vennero raccolti e pubblicati in versione critica per la prima volta dal filologo e dotto arabo Al-Asma'i.&lt;br&gt;\nLa prima versione critica occidentale \u00e8 stata ad opera dell'orientalista svizzero Albert Socin nel volume dal titolo \"Die Gedichte des 'Alkama Alfahl\", pubblicato a Lipsia nel 1867. Una seconda edizione critica fu ad opera dell'orientalista tedesco Wilhelm Ahlwardt nel suo volume in lingua inglese del 1870 dal titolo \"The divans of the six ancient Arabic poets Ennabiga, 'Antara, Tharafa, Zuhair, 'Alqama and Imruulqais\"."}
{"id": "3905735", "revid": "15756", "url": "https://it.wikipedia.org/wiki?curid=3905735", "title": "Ed Reed", "text": "Dopo avere giocato al college a Miami, fu scelto dai Baltimore Ravens come 24\u00ba assoluto nel Draft NFL 2002 rimanendo coi Ravens fino al 2012, anno in cui vinse il Super Bowl XLVII. \u00c8 stato introdotto nella Pro Football Hall of Fame nel 2019.\nNella sua carriera, Reed ha vinto un Super Bowl nel , \u00e8 stato selezionato per 9 Pro Bowl, ha vinto il premio di difensore dell'anno della NFL nel 2004 e ha stabilito il record NFL per i due pi\u00f9 lunghi intercetti ritornati (106 yard nel 2004 e 108 yard nel 2008). \u00c8 considerato uno delle safety pi\u00f9 dominanti della storia della NFL e spesso ci si riferisce a lui come a un \"ball hawk\" (traduzione: falco del pallone)\nCarriera professionistica.\nBaltimore Ravens.\nNella sua stagione da rookie, Reed part\u00ec da titolare in tutte e 16 le partite terminando con 85 tackle, un sack e 5 intercetti. L'anno seguente fin\u00ec la stagione con 71 tackle e 7 intercetti venendo convocato per il suo primo Pro Bowl.\nNel 2004, Reed fu nominato Difensore dell'anno dall'Associated Press. Oltre al suo ritorno da record nel 2004, Reed stabil\u00ec il record NFL per il maggior numero di yard ritornate dopo un intercetto con 358 yard su 9 intercetti; Reed conserv\u00f2 questo record fino al 2009, quando fu superato da Darren Sharper. Sempre nel 2004, Reed divenne l'unico giocatore nella storia del Pro Bowl a bloccare un punt e ritornarlo in un touchdown. Nel 2005, Reed gioc\u00f2 solo dieci partite a causa di un infortunio alla caviglia e fin\u00ec l'anno con 37 tackle e un intercetto. Nel 2006, Reed registr\u00f2 60 tackle e cinque intercetti venendo convocato per il suo terzo Pro Bowl. Nel 2007 mise a segno 39 tackle e 7 intercetti. Nel Pro Bowl del 2007, Reed mise a segno due intercetti, pareggiando il record della manifestazione. Nel 2010, Reed guid\u00f2 la NFL in intercetti con 8, malgrado avesse giocato solo 10 gare a causa di un intervento chirurgico all'anca.\nNella partita inaugurale della stagione 2011, Reed registr\u00f2 due intercetti contro il quarterback dei Pittsburgh Steelers Ben Roethlisberger, superando Ronnie Lott per il maggior numero di gare con pi\u00f9 di un intercetto in carriera. La stagione dei Ravens si concluse nella finale della AFC contro i Patriots, col kicker di Baltimore che sbagli\u00f2 il field goal del potenziale pareggio a pochi secondi dal termine della partita. A fine anno il giocatore fu votato al 16\u00ba posto nella NFL Top 100, l'annuale classifica dei migliori cento giocatori della stagione.\nIl 10 settembre 2012, Reed incominci\u00f2 la stagione nel migliore dei modi contribuendo alla netta vittoria dei Ravens contro i Cincinnati Bengals per 44-13 ritornando un intercetto ai danni di Andy Dalton in un touchdown e stabilendo con quella giocata il nuovo record NFL per yard ritornate dopo un intercetto in carriera. Nella settimana 13 Reed intercett\u00f2 il quarto passaggio stagionale, arrivando a quota 61 in carriera. Il 26 dicembre fu convocato per il nono Pro Bowl in carriera.\nNei playoff 2012-2013, i Ravens eliminarono nei primi due turni i Colts e i Denver Broncos. Nella finale della AFC Baltimore batt\u00e9 in trasferta i New England Patriots qualificandosi per il secondo Super Bowl della storia della franchigia, il primo nella gloriosa carriera di Reed. Il 3 febbraio 2013, Reed mise a segno un intercetto su Colin Kaepernick dei San Francisco 49ers contribuendo alla vittoria dei Ravens per 34-31 e conquistando il primo anello della carriera. Con quell'intercetto, Reed arriv\u00f2 a un totale di nove nei playoff in carriera, pareggiando il record NFL di Ronnie Lott.\nHouston Texans.\nDopo undici stagioni con i Ravens, il 22 marzo 2013 Reed firm\u00f2 un contratto triennale con gli Houston Texans del valore di 15 milioni di dollari. Dopo aver disputato sole 7 partite, il 12 novembre, a seguito delle pesanti critiche allo staff tecnico rilasciate da Reed dopo la settima sconfitta consecutiva della squadra, fu svincolato.\nNew York Jets.\nIl giorno successivo all'addio ai Texans, Reed firm\u00f2 coi New York Jets. Il primo intercetto con la nuova lo mise a segn\u00f2 nella vittoria della settimana 14 sugli Oakland Raiders in cui la squadra interruppe una striscia di tre sconfitte consecutive. Torn\u00f2 a farne registrare uno nella penultima e nell'ultima gara della stagione, arrivando a quota 64 in carriera.\nRecord e riconoscimenti.\nReed attualmente detiene il record di franchigia dei Ravens per il maggior numero di intercetti con 61. Inoltre detiene il record della squadra per il maggior numero di yard ritornate da un intercetto in una singola partita con 150.\nDurante una gara coi Philadelphia Eagles il 23 novembre 2008, Reed ritorn\u00f2 un intercetto per 108 yard in un touchdown (misura in seguito corretta a 107 yard). Questo stabil\u00ec il record NFL, superando il suo stesso record di 106 yard. Il pallone che intercett\u00f2 e la maglia che indossava durante la giocata sono ora nella Hall of Fame. Nella partita di playoff nel turno delle Wild Card contro i Miami Dolphins, Reed intercett\u00f2 Chad Pennington due volte, ritornandone una in un touchdown. Attualmente, Reed ha 9 intercetti in 14 gare di playoff in carriera.\nReed ha avuto delle ottime prestazioni in carriera anche negli special team con 4 punt bloccati di cui 3 ritornati in touchdown, record della NFL pareggiato. Egli \u00e8 stato inoltre il primo giocatore nella storia della NFL a ritornare un intercetto, un punt, un punt bloccato ed un fumble per un touchdown. Reed in totale ha segnato 14 touchdown in carriera: 3 da punt bloccati, 1 su ritorno dal punto, 2 su ritorni dal fumble e 8 su ritorni da un intercetto.\nReed \u00e8 stato l'unico giocatore a essere inserito nella formazione ideale della stagione 2008 all'unanimit\u00e0 dall'Associated Press. Nel 2009, Reed fu inserito nella formazione ideale del decennio della NFL da The Sporting News.\nRitiro.\nIl 6 maggio 2015, dopo avere passato tutta la stagione 2014 fuori dai campi di gioco, Reed annunci\u00f2 il proprio ritiro."}
{"id": "3905737", "revid": "149485", "url": "https://it.wikipedia.org/wiki?curid=3905737", "title": "Alessandro Fabian", "text": "Carriera.\nFu campione europeo e mondiale di Duathlon Under 23, e campione italiano assoluto di specialit\u00e0 dal 2009 al 2014.\nSi classific\u00f2 al diciottesimo posto ai campionati del mondo di triathlon del 2006 e all'undicesimo a quelli dei 2007, nella categoria Junior uomini, arrivando undicesimo l'anno successivo e quinto ai campionati del mondo di triathlon del 2010 nella categoria \"Under 23 uomini\".\nAi mondiali 2010, si piazz\u00f2 al quinto posto nella categoria \"Under 23 uomini\". Nella categoria \"Elite\", si classific\u00f2 al tredicesimo posto ai Campionati del mondo di triathlon sprint del 2011, gareggiando anche ai Campionati del mondo di triathlon del 2011 nelle gare di Londra, Madrid, Sydney, Pechino e Kitzb\u00fchel.\nRappresent\u00f2 la ai Giochi olimpici estivi di , giungendo decimo nella prova individuale.\nAlla sua seconda partecipazione olimpica a , ottenne il quattordicesimo posto nella prova individuale.\nRisultati.\nStagione 2015:\n2014.\nMazzetti, Davide Uccellari)"}
{"id": "3905738", "revid": "1342360", "url": "https://it.wikipedia.org/wiki?curid=3905738", "title": "Nederlands landskampioenschap 1924-1925", "text": "Il campionato era formato da cinquantuno squadre e il HBS Craeyenhout vinse il titolo."}
{"id": "3905739", "revid": "287204", "url": "https://it.wikipedia.org/wiki?curid=3905739", "title": "Marathon (romanzo)", "text": "Marathon \u00e8 un romanzo storico di Andrea Frediani pubblicato nel 2011.\nTrama.\n480 a.C. La flotta greca, ancorata di fronte al Capo Artemision, a pochi chilometri in linea d'aria dalle Termopili, spia con attenzione i movimenti delle navi persiane. La tensione \u00e8 alta tra l'equipaggio: si attende con ansia l'esito dello scontro tra gli uomini del gran re Serse e quelli del sovrano spartano Leonida. Il poeta Eschilo, in servizio su una nave come oplita, riceve la visita di una donna bella e misteriosa: un'esule ateniese che gli ricorder\u00e0 la storia della battaglia di Maratona, svoltasi un decennio prima. Una battaglia che il poeta conosce bene perch\u00e9 vi ha partecipato e perch\u00e9 su quel campo ha visto morire suo fratello. Cos\u00ec le memorie dei due interlocutori s'intrecciano, ricostruendo nei particolari il primo combattimento campale tra greci e persiani, ma soprattutto quel che accadde subito dopo, quando gli araldi dovettero correre fino ad Atene per comunicare la vittoria greca, prima che i sostenitori dei persiani aprissero le porte della citt\u00e0 agli invasori. \nCuriosit\u00e0.\n\"Marathon\" ha avuto anche una trasposizione a fumetti su graphic novel, anch'essa edita dalla Newton Compton Editori, con i disegni di Lucio Perrimezzi e Massimiliano Veltri."}
{"id": "3905741", "revid": "332094", "url": "https://it.wikipedia.org/wiki?curid=3905741", "title": "Tupolev I-8", "text": ""}
{"id": "3905743", "revid": "6923", "url": "https://it.wikipedia.org/wiki?curid=3905743", "title": "Carl Lucas Alsberg", "text": "Biografia.\nIstruzione.\nAlsberg \u00e8 nato a New York 1844. Ha ricevuto la sua laurea in medicina presso la Columbia University nel 1900.\nIncarichi.\nAlsberg stava lavorando come biochimico del \"Bureau of Plant Industry\" quando fu scelto dal Ministro dell'Agricoltura, James Wilson, con approvazione del Presidente Taft, per succedere a Harvey W. Wiley come capo del \"Bureau of Chemistry\". Wiley si era dimesso quasi sei mesi prima di lasciare \u00abDr. Doolittle RE\u00bb come capo provvisorio. Alsberg non era uno dei candidati originali per la posizione. In realt\u00e0, la sua nomina fu uno \"shock\" per molti tra cui Wiley, il quale disse: \u00abIl Dr. Alsberg arriva alla sua posizione di responsabilit\u00e0, senza alcuna esperienza (qualunque sia) nelle funzioni esecutive che occuperanno il suo tempo e le sue capacit\u00e0.\u00bb Wiley rimase scioccato dal fatto che n\u00e9 il dottor Bigelow, n\u00e9 H.E. Dr. Barnard, n\u00e9 il Dr. Doolittle R.E. furono scelti.\nCommissariato alla FDA.\nAlsberg ha lavorato come capo del \"Bureau of Chemistry\" dal 16 dicembre del 1912 al 15 luglio del 1921. Durante la sua amministrazione una maggiore attenzione \u00e8 stata rivolta alla regolamentazione delle droghe/farmaci, alla ricerca, e a una filosofia di applicazione che si basava pi\u00f9 sull'istruzione e sulla persuasione di azione penale.\nDimissioni per pensionamento.\nAlsberg si dimise dal Bureau of Chemistry nel 1921 per unirsi alla facolt\u00e0 di Stanford, dove divenne direttore dell'Istituto di ricerca alimentare dal 1921 fino al suo pensionamento. In una lettera, ringraziandolo per il suo lavoro, il segretario Wallace scrisse che l'amministrazione di Alsberg della Food and Drug era stata caratterizzata da \"delicatezza, coraggio, giustizia e fiducia\". Dopo le sue dimissioni, Alsberg ha continuato a scrivere e pubblicare opere [in verit\u00e0 in etichettatura (sofisticazioni)."}
{"id": "3905744", "revid": "2198670", "url": "https://it.wikipedia.org/wiki?curid=3905744", "title": "Indira Radi\u0107", "text": "Biografia.\nCresciuta a Doboj in Bosnia ed Erzegovina, si trasferisce a Belgrado dove nel 1992 incide il suo primo album, intitolato \"Nagrada i kazna\". Insieme al suo padrino, Alen Islamovi\u0107, Radi\u0107 esordisce nel 2003 con il duo \"Lopov\" riscuotendo immediata popolarit\u00e0. Nel 2004 incide il suo undicesimo album, intitolato \"Zmaj\", con circa 100.000 copie vendute nella prima settimana d'uscita. Grazie a questo album, diventa la cantante pi\u00f9 popolare nel Paese, nel anni 2004 e 2005. Inseriti nell'album \"Zmaj\", i brani \"Moj \u017eivote da l si \u017eiv\", \"Zmaj\", \"Bio si mi sve\", \"Tetova\u017ea\" e \"Nisam sumnjala\" sono i pi\u00f9 famosi di tutta la sua carriera. Nel 2009 \u00e8 diventata un'icona gay per l'ampio numero di ammiratori appartenenti alla comunit\u00e0 LGBT."}
{"id": "3905748", "revid": "767487", "url": "https://it.wikipedia.org/wiki?curid=3905748", "title": "Joseph Alsop", "text": "Fu per lungo tempo giornalista del \"New York Herald Tribune\" col fratello Stewart Alsop."}
{"id": "3905750", "revid": "1573940", "url": "https://it.wikipedia.org/wiki?curid=3905750", "title": "Petaurista petaurista", "text": "Il petaurista rosso o \"taguan\" (Petaurista petaurista ), noto in cinese come \"Hongbei Wushu\", \u00e8 uno scoiattolo volante originario del Sud-est asiatico.\nTassonomia.\nAttualmente, gli studiosi riconoscono diciotto sottospecie di petaurista rosso:\nDescrizione.\nCon una lunghezza testa-corpo di 39,8\u201352\u00a0cm, una coda di 37,5\u201363\u00a0cm e un peso di 1596-2450 g, il petaurista rosso \u00e8 uno degli scoiattoli volanti di maggiori dimensioni. Le orecchie sono corte e larghe, e dietro a esse si innalza un folto ciuffo di peli piuttosto lunghi; la coda \u00e8 folta e cespugliosa. La parte superiore del corpo \u00e8 bruno-rossastra; il capo e le parti laterali del collo, la pagina superiore del patagio e le zampe sono castano-brune; la parte inferiore del corpo \u00e8 grigio-polvere, la coda \u00e8 dello stesso colore del dorso, la pagina inferiore del patagio \u00e8 giallo-grigio, con bordi grigio-cenere.\nDistribuzione e habitat.\n\u00c8 una specie largamente diffusa, presente nelle regioni settentrionali dell'Asia meridionale, in Cina meridionale e Sud-est asiatico. Nell'Asia meridionale si incontra in Afghanistan orientale, Pakistan settentrionale, Bangladesh orientale, Bhutan, Nepal e India settentrionale, a 500\u20133100 m di quota. In Cina, \u00e8 presente in Yunnan, Sichuan, Fujian, Guangxi e Guangdong. Nel Sud-est asiatico, sul continente, si incontra dal Myanmar, a ovest, fino a tutta la Thailandia occidentale e alla penisola malese. \u00c8 molto diffuso anche nell'Arcipelago Malese, dove \u00e8 presente a Sumatra, Giava e Borneo.\nBiologia.\nIn natura, il petaurista rosso si nutre prevalentemente di coni di conifere, foglie e ramoscelli, e, quando \u00e8 la loro stagione, frutta e noci, e occasionalmente insetti. \u00c8 in grado di planare per lunghe distanze. Sono stati registrati \u00abvoli\u00bb di 75 m o pi\u00f9; l'angolo di planata \u00e8 generalmente di 40-60 gradi rispetto al piano orizzontale, ma talvolta, nelle planate brevi, \u00e8 perfino maggiore. Le cavit\u00e0 degli alberi ove fa il nido si trovano solitamente ad almeno 10 m di altezza dal suolo. Ha abitudini notturne e non va in ibernazione, ma si sposta verso aree dove il cibo \u00e8 maggiormente disponibile. \u00c8 in grado di stabilirsi senza problemi anche nelle piantagioni di conifere, ove trova nutrimento e riparo.\nIl petaurista rosso \u00e8 maggiormente attivo tra il tramonto e la mezzanotte e nelle piantagioni di conifere il territorio delle femmine adulte si estende per 3,2 ettari.\nSi ritiene che questa specie si riproduca due volte all'anno e che i piccoli, in numero di due o tre, nascano per lo pi\u00f9 in marzo o agosto.\nConservazione.\nSebbene minacciata dalla deforestazione e dalla caccia, la specie \u00e8 ancora molto diffusa e la IUCN la inserisce tra le specie a rischio minimo (\"Least Concern\")."}
{"id": "3905753", "revid": "1573940", "url": "https://it.wikipedia.org/wiki?curid=3905753", "title": "Rattus nikenii", "text": "Rattus nikenii () \u00e8 un roditore della famiglia dei Muridi endemico dell'isola di Gag, Indonesia.\nDescrizione.\nDimensioni.\nRoditore di grandi dimensioni, con la lunghezza della testa e del corpo tra 135 e 182\u00a0mm, la lunghezza della coda tra 138 e 165\u00a0mm e la lunghezza del piede tra 31 e 36,5\u00a0mm.\nAspetto.\nLe parti superiori sono marroni chiare con dei riflessi grigiastri, il mento \u00e8 bianco, la gola rossiccia, il petto marrone chiaro e l'addome color crema. La coda \u00e8 pi\u00f9 corta della testa e del corpo ed \u00e8 uniformemente scura. Le femmine hanno un paio di mammelle pettorali, un paio post-ascellari e due paia inguinali.\nDistribuzione e habitat.\nQuesta specie \u00e8 endemica dell'isola di Gag, Isole Molucche settentrionali.\nStato di conservazione.\nQuesta specie, essendo stata scoperta solo recentemente, non \u00e8 stata sottoposta ancora a nessun criterio di conservazione."}
{"id": "3905761", "revid": "287204", "url": "https://it.wikipedia.org/wiki?curid=3905761", "title": "Jordan EJ10", "text": "La Jordan EJ10 \u00e8 una vettura di Formula 1, la decima dell'omonima scuderia, con cui venne affrontato il Campionato mondiale di Formula 1 2000. Progettata da Mike Gascoyne, era guidata da Heinz-Harald Frentzen e Jarno Trulli. I migliori risultati furono ottenuti dal pilota tedesco, che ottenne due terzi posti, mentre per tre volte i due piloti si qualificarono in prima fila.\nA partire dal Gran Premio d'Austria la squadra schier\u00f2 una seconda versione della monoposto, denominata \"EJ10B\", che avrebbe dovuto correggere i problemi di eccessiva usura degli pneumatici riscontrati nella prima parte di stagione.\nCarriera agonistica.\nLa stagione.\nVenne confermato Heinz-Harald Frentzen, mentre venne ingaggiato Jarno Trulli, proveniente dalla Prost. Nonostante la vettura fosse effettivamente valida (tanto da reggere il confronto persino con le scuderie pi\u00f9 forti) soffr\u00ec per tutta la stagione di continui problemi di affidabilit\u00e0, legati soprattutto ad un'elettronica troppo sofisticata; emblematici a tal punto furono i gran premi di Melbourne e Montecarlo, dove, nel primo caso, entrambi i piloti furono costretti a ritiro mentre Frentzen si trovava in lotta con Barrichello per il secondo posto; nel secondo caso Trulli dovette ritirarsi nonostante fosse secondo dietro Schumacher dopo un'ottima sessione di qualifica che lo aveva portato in prima fila. I migliori risultati, comunque, furono due terzi posti di Frentzen (Brasile e Stati Uniti). La stagione si concluse con la Jordan al 6\u00ba posto nella classifica costruttori."}
{"id": "3905763", "revid": "416175", "url": "https://it.wikipedia.org/wiki?curid=3905763", "title": "Jan Muka\u0159ovsk\u00fd", "text": "Laureato nel 1915 e professore di estetica nel 1938 all'Universit\u00e0 Carolina di Praga, dopo un periodo in cui ha insegnato nei licei e all'Universit\u00e0 di Bratislava. Tra il 1941 e il 1947 dovette abbandonare l'insegnamento, mantenendosi facendo il correttore di bozze e il redattore di case editrici, per poi tornare all'universit\u00e0 al momento della sua riapertura e diventarne il rettore, fino al 1953. \nDal 1951 al 1962 \u00e8 stato anche il direttore dell'Istituto per la letteratura ceca dell'Accademia cecoslovacca delle scienze.\nHa partecipato alla cosiddetta scuola di Praga di linguistica e fu coredattore delle tesi al congresso degli slavisti di Praga (1929), diventando noto fuori del paese soprattutto nel periodo dello strutturalismo di derivazione saussuriana, quando venne considerato tra i formalisti russi, insieme a Roman Jakobson, P\u00ebtr Grigor'evi\u010d Bogatyr\u00ebv e altri.\nTra le opere principali, ha scritto \"D\u011bjiny \u010desk\u00e9 literatury\" (1859-1861, storia della letteratura ceca in tre volumi), \"M\u00e1ch\u016fv M\u00e1j\" (1928), \"Studie z estetiky\" (1966) e \"Cestami poetiky a estetiky\" (1971), raccolte di studi di estetica, semiologia e sociologia dell'arte."}
{"id": "3905767", "revid": "115285322", "url": "https://it.wikipedia.org/wiki?curid=3905767", "title": "Enzima factotum", "text": "Con l'espressione enzima factotum si intende la capacit\u00e0 di un enzima di catalizzare reazioni diverse a seconda delle esigenze metaboliche della cellula. Un esempio lampante \u00e8 dato dall'aconitasi, enzima del ciclo di Krebs. L'aconitasi in presenza di ferro catalizza la reazione:\ncitrato cis-aconitato + H2O isocitrato\nmentre in carenza di ferro perde il proprio gruppo prostetico diventando apoaconitasi (IRP1) che \u00e8 in grado di legarsi su sequenze specifiche di mRNA diminuendo la traduzione di ferritina e aumentando quella di transferrina, in modo da aumentare il trasporto di ioni Fe3+ all'interno della cellula in carenza (transferrina alta e ferritina bassa nel sangue \u00e8 infatti sintomo di anemia sideropenica, dovuta appunto a carenza di ferro).\nDifferenza tra enzima factotum ed enzima che catalizza reazioni reversibili.\nGli enzimi factotum catalizzano diverse reazioni su diversi substrati a seconda di determinate condizioni metaboliche cellulari, mentre un normale enzima che catalizza reazioni reversibili pu\u00f2 solo spostare l'equilibrio di reazione verso i reagenti o verso i prodotti (ad esempio la maggior parte delle isomerasi)."}
{"id": "3905770", "revid": "298229", "url": "https://it.wikipedia.org/wiki?curid=3905770", "title": "Migliori prestazioni italiane nel decathlon", "text": "La lista delle migliori prestazioni italiane nel decathlon, aggiornata periodicamente dalla Federazione Italiana di Atletica Leggera, raccoglie i migliori risultati di tutti i tempi degli atleti italiani nella specialit\u00e0 del decathlon.\nMaschili.\n\"Statistiche aggiornate al 12 gennaio 2022.\"\nFemminili.\n\"Statistiche aggiornate approssimativamente all'anno 2013/14.\""}
{"id": "3905779", "revid": "767487", "url": "https://it.wikipedia.org/wiki?curid=3905779", "title": "Joseph Glidden", "text": "Biografia.\nNato nel New Hampshire nel 1813, si trasfer\u00ec (1843) nell'Illinois con la compagna, Clarissa Foster, che mor\u00ec poco dopo. Nel 1851 Glidden si spos\u00f2 con una certa Lucinda Warne. Uomo dalla personalit\u00e0 geniale ed eclettica, invent\u00f2 il filo spinato utilizzando un macinacaff\u00e8 per dare la particolare forma con spuntoni acuminati. Lo brevett\u00f2 nel 1874, ma fu subito accusato di plagio e processato. Prosciolto con formula piena, fond\u00f2 la \"Barb Fence Company\" a DeKalb.\nSceriffo della contea di DeKalb dal 1852 al 1854, a partire dal 1867 fu membro della societ\u00e0 di agricoltura e meccanica. Nel 1876 si candid\u00f2 come senatore, e nel 1881 costru\u00ec in una zona desolata vicino ad Amarillo un ranch per dimostrare l'efficienza della su invenzione. Filantropo, don\u00f2 255.000\u00a0m\u00b2 di terreno per la costruzione di una scuola, la \"Northern Illinois Normal School\".\nMor\u00ec nel 1906 a 93 anni."}
{"id": "3905781", "revid": "478814", "url": "https://it.wikipedia.org/wiki?curid=3905781", "title": "Albert Ramos Vi\u00f1olas", "text": "\u00c8 uno specialista della terra battuta, superficie su cui ha disputato dieci delle undici finali raggiunte nel circuito ATP, vincendone quattro. Il suo risultato pi\u00f9 significativo \u00e8 stata la finale persa nel Monte Carlo Masters 2017 contro Rafael Nadal. Il suo miglior ranking ATP in singolare \u00e8 stato il 17\u00ba posto raggiunto nel maggio 2017, mentre in doppio non \u00e8 mai entrato nella top 100. Ha esordito nella squadra spagnola di Coppa Davis nel 2013.\nBiografia.\nAlbert Ramos ha iniziato a giocare all'et\u00e0 di cinque anni. \u00c8 mancino, la sua superficie preferita \u00e8 la terra battuta e il suo colpo preferito il dritto. L'11 novembre 2017 ha sposato Helena, dalla quale ha avuto la figlia Bianca il 21 agosto 2020.\nCarriera.\nJuniores.\nGioca nei tornei dell'ITF Junior Circuit tra l'aprile 2005 e il settembre 2006. Vince il primo titolo in doppio in un torneo tedesco di Grade G1 nel giugno 2005. Vince altri due tornei in singolare in Brasile nel marzo 2006, il Banana Bowl di Grade A e un altro di Grade 1, successi che lo portano quello stesso mese al 9\u00ba posto del ranking di categoria. I suoi migliori risultati nei tornei juniores del Grande Slam sono il terzo turno in singolare all'Open di Francia 2006 e i quarti di finale in doppio al Torneo di Wimbledon 2006. Chiude la carriera da juniores dopo aver partecipato senza successo agli US Open 2006.\n2004-2009, primi titoli ITF, prime finali Challenger e top 200.\nEsordisce tra i professionisti con una sconfitta nel maggio 2004 al torneo ITF Spain F8 e vince il suo primo incontro al successivo impegno, lo Spain F16 di luglio. Dopo 15 tornei in cui non supera mai il secondo turno, il 2 luglio 2006 disputa la prima finale da professionista allo Spain F20 e raccoglie solo due giochi contro Adrian Mannarino. Deve aspettare il 29 marzo 2008 per conquistare il suo primo titolo, ma il successo arriva nel torneo di doppio dello Spain F12 in coppia con Guillermo Olaso. Vince il primo titolo in singolare il 6 luglio successivo allo Spain F25, quando il suo avversario Mounir El Aarej si ritira durante il secondo set della finale. Nell'aprile 2009 prende parte alle qualificazioni dell'ATP 500 di Barcellona e al primo turno supera il n\u00ba 94 ATP Iv\u00e1n Navarro, primo top 100 da lui sconfitto, e viene eliminato nell'incontro successivo. Aveva nel frattempo esordito nell'ATP Challenger Tour e, dopo una serie di risultati deludenti, nell'agosto 2009 disputa le sue prime finali Challenger in doppio a Vigo e a San Sebasti\u00e1n, perdendole entrambe. In settembre gioca la prima finale di categoria in singolare a Siviglia, viene sconfitto in due set da Pere Riba ma fa il suo ingresso nella top 300 del ranking ATP. A fine mese perde anche la finale nel Challenger di Palermo, il 5 ottobre entra nella top 200 e a fine anno \u00e8 il n\u00ba 168 del mondo, suo nuovo miglior ranking.\n2010, primi titoli Challenger, debutto nel circuito ATP e 109\u00ba del ranking.\nNell'aprile 2007 aveva disputato per la prima volta le qualificazioni di un torneo ATP a Valencia e, dopo nove tentativi infruttuosi, nell'aprile 2010 le supera per la prima volta nella sua Barcellona, all'esordio nel tabellone principale di un torneo del circuito maggiore elimina prima Michael Russell e al secondo turno sconfigge a sorpresa in tre set il n\u00ba 12 ATP Fernando Gonz\u00e1lez, per poi essere eliminato da Ernests Gulbis. Dopo aver superato le qualificazioni anche all'ATP di Amburgo, il 22 agosto vince il primo titolo Challenger a San Sebasti\u00e1n con il successo in finale per 6-4, 6-2 su Beno\u00eet Paire. Si ripete in settembre a Siviglia, prendendosi la rivincita su Pere Riba della finale persa l'anno precedente; con questo risultato porta il miglior ranking alla 109\u00aa posizione.\n2011, due titoli Challenger, prima volta ai quarti in un torneo ATP e top 100.\nNella prima parte del 2011 si qualifica nel tabellone principale di alcuni tornei ATP, senza mai andare oltre il secondo turno. In maggio supera per la prima volta le qualificazioni di un torneo del Grande Slam all'Open di Francia, supera anche il primo turno e al secondo cede in tre set a Robin Soderling. Il 13 giugno sale al 100\u00ba posto del ranking, quella settimana vince il Challenger di Milano grazie al ritiro in finale di Evgenij Korol\u00ebv e approda all'87\u00ba. Continua a scalare il ranking con buoni risultati sia nei Challenger che nel circuito maggiore, verso fine luglio disputa per la prima volta i quarti di finale di un torneo ATP a Umago e in agosto si aggiudica il titolo al Challlenger di San Sebasti\u00e1n lasciando solo 3 giochi in finale a Pere Riba. Esordisce agli US Open entrando per la prima volta nel tabellone principale di una prova dello Slam per diritto di classifica, ma viene eliminato al primo turno. I risultati pi\u00f9 importanti di fine stagione sono i quarti di finale raggiunti all'ATP 250 di Bucarest in settembre e, alla sua prima partecipazione a un Masters 1000, il secondo turno in ottobre a Shanghai, dove al turno precedente si era imposto sul n\u00ba 22 ATP Marin \u010cili\u0107. In novembre sale al 66\u00ba posto del ranking.\n2012, prima finale ATP, top 40.\nAll'esordio stagionale raccoglie solo tre giochi contro il n\u00ba 6 ATP Jo-Wilfried Tsonga nei quarti di finale a Doha. Entra per la prima volta nel tabellone principale dell'Australian Open e viene subito eliminato da Tom\u00e1\u0161 Berdych. Con la vittoria nei quarti di finale su Fernando Verdasco, accede per la prima volta a una semifinale ATP a San Paolo e viene sconfitto da Nicol\u00e1s Almagro. Al secondo turno di Indian Wells batte Richard Gasquet e accede per la prima volta al terzo turno di in Masters 1000, dove viene eliminato da Pablo And\u00fajar. Si spinge fino al terzo turno anche nel successivo Masters di Miami. In aprile disputa la sua prima finale ATP a Casablanca e viene sconfitto da And\u00fajar con il punteggio di 1-6, 6-7, risultato che lo porta al 42\u00ba posto del ranking. Con il terzo turno a Barcellona e con la semifinale all'Estoril sale al 38\u00ba, e subisce quindi cinque sconfitte consecutive al primo turno, tra le quali quelle all'Open di Francia e al Torneo di Wimbledon. Torna a disputare i quarti di finale a B\u00e5stad e ad Amburgo. Nella trasferta negli Stati Uniti non va oltre il secondo turno agli US Open, cos\u00ec come nei rimanenti tornei stagionali.\n2013, esordio in Coppa Davis e prima finale ATP in doppio.\nSconfitto al primo turno nei primi tornei stagionali, compreso l'Australian Open, il 1\u00ba febbraio 2013 fa il suo esordio nella squadra spagnola di Coppa Davis in occasione della sfida persa 3-2 a Vancouver contro il Canada; nel singolare di apertura vince il primo set contro Milos Raonic, che si impone in rimonta in quattro set, ed \u00e8 ininfluente la sua vittoria nell'ultimo singolare a risultato gi\u00e0 acquisito dai canadesi. Sulla terra battuta sudamericana si spinge fino ai quarti a Vi\u00f1a del Mar e Buenos Aires. In marzo elimina il n\u00ba 14 ATP Juan Monaco al secondo turno di Miami e viene sconfitto da Jurgen Melzer nel suo primo incontro di quarto turno in un Masters 1000. A Barcellona batte nell'ordine Jan-Lennard Struff, Jerzy Janowicz e il n\u00ba 15 ATP Kei Nishikori; nei quarti Rafael Nadal gli concede solo tre giochi. Nel periodo successivo raccoglie soprattutto sconfitte ed esce al primo turno al Roland Garros e a Wimbledon. I quarti a B\u00e5stad e il secondo turno ad Amburgo saranno gli ultimi risultati positivi della stagione nei tornei ATP, nei restanti tornei del circuito maggiore perde sempre al primo turno o nelle qualificazioni e chiude l'anno all'83\u00ba posto nel ranking. Nel corso della stagione torna a cimentarsi nei Challenger, mentre in luglio a B\u00e5stad raggiunge la sua prima finale ATP in doppio e in coppia con Carlos Berlocq viene sconfitto in tre set da Nicholas Monroe / Simon Stadler.\n2014, uscita dalla top 100 e risalita con due titoli Challenger.\nL'unico risultato importante nei primi tornei stagionali sono i quarti di finale raggiunti a Buenos Aires e a fine marzo esce dalla top 100. Vi rientra in giugno con la vittoria su Pere Riba nella finale del Challenger di Milano e la settimana successiva sale all'89\u00ba posto dopo la finale persa in quello di Padova. Nel finale di stagione non supera mai il secondo turno nel circuito maggiore ma continua a risalire la classifica con i Challenger; in settembre vince quello di Genova e perde le finali a Banja Luka e a Kenitra, chiudendo il 2014 alla 63\u00aa posizione mondiale.\n2015, vittoria su Federer, un titolo Challenger.\nAll'esordio stagionale arriva nei quarti di finale a Auckland e, come negli anni precedenti, non supera il primo turno all'Australian Open. Torna a superare il secondo turno a Indian Wells e viene eliminato dal n\u00ba 1 del mondo Novak \u0110okovi\u0107. In maggio viene sconfitto nei quarti di finale a Ginevra da Thomaz Bellucci. In giugno accede per la prima volta al secondo turno a Wimbledon grazie al ritiro di Denis Istomin nell'incontro precedente e viene eliminato da Tsonga. In luglio conquista a San Benedetto del Tronto il suo settimo titolo Challenger superando in finale Alessandro Giannessi. Ottiene la sua vittoria pi\u00f9 prestigiosa di inizio carriera al secondo turno dello Shanghai Masters sconfiggendo per 7-6, 2-6, 6-3 il n\u00ba 3 del mondo Roger Federer, nel suo primo successo su un top 10; al turno successivo viene di nuovo eliminato da Tsonga. Chiude il 2015 al 54\u00ba posto del ranking dopo tre sconfitte consecutive negli ultimi impegni stagionali.\n2016, primo titolo ATP, quarti di finale al Roland Garros e top 30.\nPerde anche i primi due incontri del 2016, ma vince contro Borna \u0106ori\u0107 il suo primo incontro in carriera all'Australian Open e viene poi eliminato da Marin \u010cili\u0107. A inizio febbraio perde contro Victor Estrella Burgos la semifinale a Quito. Al secondo turno di Indian Wells batte Nick Kyrgios e al terzo viene sconfitto da Gael Monfils. Dopo i quarti di finale raggiunti in aprile a Istanbul, ottiene il suo miglior risultato in una prova del Grande Slam al Roland Garros spingendosi fino ai quarti di finale, viene eliminato in tre set da Stan Wawrinka dopo aver sconfitto negli ottavi il n\u00ba 9 del mondo Milos Raonic. Grazie a questi risultati porta il suo miglior ranking al 32\u00ba posto. Un mese pi\u00f9 tardi raggiunge per la prima volta il terzo turno a Wimbledon e perde in quattro set contro Richard Gasquet dopo aver vinto il primo. Il 17 luglio 2016 vince il suo primo titolo ATP sconfiggendo nella finale dello Swedish Open di B\u00e5stad Fernando Verdasco per 6-3, 6-4, risultato che lo porta al 31\u00ba posto del ranking. La settimana successiva arriva nei quarti a Gstaad e in agosto fa il suo debutto olimpico ai Giochi di Rio, nei quali viene eliminato al primo turno da Kei Nishikori. Sconfitto al secondo turno degli US Open, il 2 ottobre perde al terzo set la finale di Chengdu contro Karen Cha\u010danov dopo aver eliminato nei quarti il n\u00ba 10 del mondo Dominic Thiem. Sale alla 27\u00aa posizione del ranking e a fine mese si porta alla 26\u00aa con i quarti di finale raggiunti a Mosca e a Vienna.\n2017, finale al Masters di Monte Carlo e 17\u00ba nel ranking.\nNonostante l'eliminazione al primo turno nello Slam australiano, incomincia bene il 2017 con i quarti di finale raggiunti a Chennai e Buenos Aires, le semifinali a Quito e Rio de Janeiro, e la finale di S\u00e3o Paulo, dove viene battuto da Pablo Cuevas per 6-7, 6-4, 6-4. A distanza di quattro anni dalla sua prima apparizione, in aprile torna a giocare in Coppa Davis nei quarti di finale persi 4-1 contro la Serbia, perde il primo singolare contro \u0110okovi\u0107 e conquista l'unico punto della Spagna vincendo contro Nenad Zimonji\u0107. Dopo i quarti di finale a Marrakech, in aprile ottiene il suo miglior risultato in carriera arrivando in finale a Monte Carlo, dove per la prima volta supera gli ottavi in un Masters 1000. Al terzo turno supera il n\u00ba 1 del mondo Andy Murray con il risultato di 2-6, 6-2, 7-5, rimontando lo svantaggio di 0-4 nel parziale decisivo, batte in tre set anche il n\u00ba 8 Marin \u010cili\u0107 nei quarti e in semifinale il n\u00ba 17 Lucas Pouille, viene sconfitto in finale da Rafael Nadal per 6-1, 6-3 e a fine torneo entra nella top 20.\nSubito dopo Murray si prende la rivincita sconfiggendolo nei quarti di finale a Barcellona per 2-6, 6-4, 7-6. L'8 maggio Ramos sale al 17\u00ba posto mondiale, che rimarr\u00e0 il suo miglior ranking. Al terzo turno del Roland Garros supera Lucas Pouille ed esce di scena negli ottavi per mano di Novak \u0110okovi\u0107. Al Torneo di Wimbledon viene eliminato al terzo turno da Raonic e arriva nei quarti a B\u00e5stad. Nella trasferta americana raggiunge il terzo turno a Cincinnati e il secondo agli US Open. In ottobre perde contro \u010cili\u0107 nei quarti di finale allo Shanghai Masters, dopo aver battuto al secondo turno il n\u00ba 11 ATP Pablo Carre\u00f1o Busta. Termina la migliore stagione della carriera al 23\u00ba posto del ranking.\n2018, una finale ATP.\nSi spinge per la prima volta al terzo turno dell'Australian Open e viene eliminato in tre set da \u0110okovi\u0107. Vince entrambi i singolari nel primo turno di Coppa Davis in cui la Spagna supera per 3-1 la Gran Bretagna. L'11 febbraio perde per 3-6, 6-4, 4-6 la finale del torneo ATP 250 di Quito contro Roberto Carball\u00e9s Baena. Viene quindi sconfitto da Nicolas Jarry nel tiebreak decisivo nei quarti di finale a San Paolo. Non va oltre il terzo turno a Barcellona, eliminato dalla rivelazione del torneo Stefanos Tsitsipas, e agli Internazionali d'Italia 2018, dove sconfigge dopo tre tiebreak il n\u00ba 9 del mondo John Isner al secondo turno e perde nuovamente contro \u0110okovi\u0107. Esce al terzo turno anche all'Open di Francia, battuto in tre set da Juan Mart\u00edn del Potro. Nel periodo successivo subisce una serie di sette sconfitte consecutive che finisce con l'ininfluente vittoria su Richard Gasquet nell'ultima giornata della semifinale di Davis persa 3-2 contro la Francia, un successo che arriva quando gli spagnoli sono gi\u00e0 eliminati. L'ultimo risultato di rilievo in stagione sono i quarti di finale raggiunti a Shenzhen a fine settembre. Continua a perdere posizioni nel ranking e a fine anno si trova alla 65\u00aa.\n2019, un titolo e una finale ATP.\nDopo tre soli incontri vinti negli ultimi nove tornei disputati, torna a vincere due incontri di fila in febbraio a Buenos Aires e nei quarti di finale viene eliminato da Diego Schwartzman. Raggiunge i quarti anche a Rio de Janeiro mentre si ferma al terzo turno nei Masters 1000 di Indian Wells e Miami. Supera di nuovo il secondo turno in maggio a Ginevra e in giugno esce dalla top 100. Vi rientra prontamente e ha inizio un periodo molto positivo in cui nel giro di tre settimane raggiunge la semifinale a B\u00e5stad, vince il torneo di Gstaad (battendo in finale Cedrik-Marcel Stebe per 6-3, 6-2) e viene sconfitto da Dominic Thiem in finale a Kitzb\u00fchel; risultati che lo riportano nella top 50. Dopo due semifinali nei Challenger arriva in semifinale anche a Zhuhai in settembre, viene eliminato da Mannarino dopo aver sconfitto nei quarti Monfils. \u00c8 l'ultimo risultato importante della stagione, che chiude al 41\u00ba posto del ranking.\n2020, una semifinale ATP.\nInizia il 2020 al torneo di Adelaide e, dopo aver battuto Jordan Thompson e Jaume Munar, viene sconfitto nei quarti di finale da Tommy Paul. Al primo turno dei successivi Australian Open viene eliminato da Alex Bolt. A C\u00f3rdoba cede in due set nei quarti di finale a Schwartzman. Chiude la prima parte della stagione disputando la semifinale a Santiago del Cile, dove viene sconfitto in due set da Casper Ruud. Dopo la lunga pausa per la pandemia di COVID-19 rientra agli US Open e viene subito eliminato da Tsitsipas. Subisce altre tre eliminazioni al primo turno e torna al successo all'Open di Francia con la vittoria su Mannarino, a cui fa seguito la sconfitta contro M\u00e1rton Fucsovics al secondo turno. In ottobre, alla prima edizione del Sardegna Open, viene eliminato nei quarti di finale da Marco Cecchinato.\n2021, un titolo ATP.\nDopo le premature sconfitte subite in Australia, in febbraio sconfigge nei quarti di finale a C\u00f3rdoba Diego Schwartzman, che aveva vinto i precedenti cinque incontri con Ramos; supera quindi in semifinale Facundo Bagnis e viene battuto in tre set in finale da Juan Manuel Cer\u00fandolo. Al successivo torneo di Buenos Aires viene eliminato in semifinale da Francisco Cer\u00fandolo. Arriva in semifinale anche nella prima edizione dell'ATP di Maiorca e viene sconfitto al tiebreak del set decisivo da Carre\u00f1o Busta. Dopo i quarti di finale disputati a Barcellona, in maggio torna a vincere un titolo ATP all'Estoril, superando in tre set in finale Cameron Norrie. Il periodo successivo \u00e8 caratterizzato da diverse sconfitte e torna a mettersi in luce in luglio raggiungendo la semifinale a Umago. Supera per la prima volta in stagione il primo turno in una prova dello Slam agli US Open e al secondo raccoglie solo quattro giochi contro Alexander Zverev. A Indian Wells sconfigge Lorenzo Musetti e al secondo turno il n\u00ba 11 ATP F\u00e9lix Auger-Aliassime, e viene quindi eliminato dal futuro finalista Nikoloz Basila\u0161vili.\n2022, un titolo ATP.\nInaugura la stagione all'ATP Cup 2022, viene schierato solo in doppio e perde entrambi gli incontri disputati. Eliminato al primo turno agli Australian Open, vince al successivo ATP 250 di C\u00f3rdoba il suo quarto titolo ATP, elimina tra gli altri Lorenzo Sonego e si impone in tre set su Alejandro Tabilo in finale."}
{"id": "3905782", "revid": "1543377", "url": "https://it.wikipedia.org/wiki?curid=3905782", "title": "E Ola Ke Alii Ke Akua", "text": "E Ola Ke Alii Ke Akua, tradotta come \"God Save the King\", \u00e8 uno dei quattro inni nazionali delle Hawaii, \u00e8 stato composto nel 1860 da Lunalilo, che fu pagato con 10 dollari. "}
{"id": "3905785", "revid": "132266", "url": "https://it.wikipedia.org/wiki?curid=3905785", "title": "Codice dell'ordinamento militare", "text": "Il codice dell'ordinamento militare \u00e8 un testo normativo della Repubblica Italiana; emanato con decreto legislativo 15 marzo 2010, n. 66 disciplina l'organizzazione, il funzionamento e i compiti della difesa militare e delle forze armate italiane. \u00c8 entrato in vigore il 10 ottobre 2010.\nIl relativo regolamento di attuazione \u00e8 stato emanato con il decreto del presidente della Repubblica del 15 marzo 2010 n. 90, recante \"Testo unico delle disposizioni regolamentari in materia di ordinamento militare\".\nStoria.\nLa creazione del codice venne promossa da Arturo Parisi, Ministro della difesa durante il governo Prodi II, nell'ambito del procedimento di semplificazione e riassetto normativo effettuato ai sensi dell'art. 20 comma 9 della legge 15 marzo 1997, n. 59 (legge \"Bassanini semel\") e dell'art. 14 della legge 28 novembre 2005, n. 246.\nLa codificazione inizi\u00f2 nel dicembre 2007 recependo sollecitazioni del Consiglio di Stato e dal Presidente del Consiglio dei Ministri Romano Prodi (In particolare vedasi la \"Relazione concernente la ricognizione della legislazione statale vigente\" del 12 aprile 2007). L'abrogazione delle leggi in materia e il riassetto di tutte le altre norme in un codice unico fu operazione molto complessa considerando il numero elevatissimo di fonti in tema risalivano al XIX secolo e, tramite riferimenti normativi, anche agli stati preunitari. La ricognizione consent\u00ec di catalogare 2.250 norme primarie, 390 norme secondarie e 11 fonti terziarie. La codificazione permise cos\u00ec la riduzione di quattro quinti della normativa di rango primario e secondario sino al tempo vigente (da circa 1.600 fonti primarie e secondarie si \u00e8 passati a una sola fonte primaria e una sola fonte secondaria; da circa 17.000 articoli si pass\u00f2 a 3.398 articoli).\nDurante la riunione del Consiglio dei ministri n. 15 del 14 febbraio 2012 si parl\u00f2 di una sostanziale riforma del codice dell'ordinamento militare; di novit\u00e0 riguardanti la riorganizzazione degli articoli in undici capitoli, armonizzando il testo, eliminando errori materiali di scrittura, inserendo nuove norme che riguardano il riordino di enti delle forze armate italiane e del segretariato generale della difesa, oltre allo stato giuridico del personale militare. Si parl\u00f2 anche della possibilit\u00e0 di modifica al D.P.R. 90/2010 inserendo norme regolamentari sopravvenute, tra le quali la tutela dei luoghi di lavoro, gli organismi collegiali e le cause di servizio, oltre alla modifica di norme relative alla gestione e all'amministrazione contabile dei comandi militari, ai corsi di formazione e alla sanit\u00e0 militare italiana.Le modifiche vennero infine apportate dal d.lgs 24 febbraio 2012, n. 20; altre modificazioni sono seguite nel corso degli anni, tra le quali ad esempio quelle del d.lgs 28 gennaio 2014, n. 8, che abrog\u00f2 diverse disposizioni del codice, e del d.lgs 29 maggio 2017, n. 94 che riordin\u00f2 i ruoli e le carriere del personale delle forze armate italiane. \nStruttura.\nIl codice \u00e8 diviso in 9 libri ed originariamente conteneva, nella versione originale, 2.272 articoli; ogni Libro \u00e8 suddiviso in \"Titoli\", \"Capi\", \"Sezioni\" e, limitatamente al nono libro, in \"Parti\".\nL'organizzazione di base \u00e8 la seguente:"}
{"id": "3905786", "revid": "486946", "url": "https://it.wikipedia.org/wiki?curid=3905786", "title": "Albert Ramos-Vinolas", "text": ""}
{"id": "3905787", "revid": "599013", "url": "https://it.wikipedia.org/wiki?curid=3905787", "title": "Ernesto Celli", "text": "Caratteristiche tecniche.\nGiocava come centromediano; nel corso della carriera nel Newell's Old Boys gioc\u00f2 anche come interno sinistro e centravanti."}
{"id": "3905793", "revid": "80339", "url": "https://it.wikipedia.org/wiki?curid=3905793", "title": "September rain", "text": ""}
{"id": "3905795", "revid": "1573940", "url": "https://it.wikipedia.org/wiki?curid=3905795", "title": "Rattus praetor", "text": "Rattus praetor () \u00e8 un roditore della famiglia dei Muridi diffuso in Nuova Guinea, Arcipelago di Bismarck e Isole Salomone.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 157 e 245\u00a0mm, la lunghezza della coda tra 144 e 181\u00a0mm, la lunghezza del piede tra 34,1 e 39\u00a0mm, la lunghezza delle orecchie tra 18,6 e 20\u00a0mm e un peso fino a 240\u00a0g.\nAspetto.\nLa pelliccia \u00e8 ruvida e spinosa. Il colore delle parti superiori varia a seconda dell'altitudine, passando dal marrone al marrone scuro brillante, le punte dei peli spinosi sono rossicce, donando un aspetto brizzolato alla pelliccia, mentre le parti ventrali sono grigie o giallo avorio. Le orecchie sono marroni. Le vibrisse sono lunghe 60\u00a0mm. Il dorso delle zampe \u00e8 ricoperto di piccoli peli chiari. La coda \u00e8 pi\u00f9 corta della testa e del corpo, \u00e8 uniformemente marrone, ricoperta leggermente di peli scuri e da circa 8 anelli di scaglie per centimetro. Le femmine hanno un paio di mammelle pettorali, un paio post-ascellari e due paia inguinali.\nBiologia.\nComportamento.\n\u00c8 una specie terricola. Costruisce complessi sistemi di cunicoli e tane. Si arrampica spesso su rocce e tronchi abbattuti.\nRiproduzione.\nSi riproduce durante tutto l'anno. Le femmine danno alla luce 2-7 piccoli alla volta.\nDistribuzione e habitat.\nQuesta specie \u00e8 diffusa nella Nuova Guinea occidentale, Arcipelago di Bismarck e alcune delle Isole Salomone.\nVive in habitat disturbati dalla presenza umana fino a 2.000 metri di altitudine. Pu\u00f2 essere considerato, in un certo grado, commensale dell'Uomo.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerato il vasto areale, la popolazione numerosa, la presenza in diverse aree protette, la tolleranza al degrado nella qualit\u00e0 del proprio habitat e la mancanza di reali minacce, classifica \"R.praetor\" come specie a rischio minimo (LC)."}
{"id": "3905796", "revid": "80339", "url": "https://it.wikipedia.org/wiki?curid=3905796", "title": "Ways of the sea", "text": ""}
{"id": "3905799", "revid": "773636", "url": "https://it.wikipedia.org/wiki?curid=3905799", "title": "Korsunia", "text": ""}
{"id": "3905801", "revid": "80339", "url": "https://it.wikipedia.org/wiki?curid=3905801", "title": "The neighbor", "text": ""}
{"id": "3905804", "revid": "599013", "url": "https://it.wikipedia.org/wiki?curid=3905804", "title": "Daniel Dutuel", "text": ""}
{"id": "3905805", "revid": "1456485", "url": "https://it.wikipedia.org/wiki?curid=3905805", "title": "Nan\u00ec e altri racconti", "text": "Nan\u00ec e altri racconti \u00e8 il terzo album in studio del cantautore italiano Pierdavide Carone, pubblicato il 15 febbraio 2012 dalla Sony Music.\nIl disco.\nL'album pubblicato in concomitanza con la partecipazione del cantante alla 62\u00aa edizione del Festival della Canzone Italiana di Sanremo, \u00e8 stato pubblicato il 15 febbraio 2012 ed anticipato dal singolo \"Nan\u00ec\".\nIl disco, prodotto da Lucio Dalla e arrangiato dallo stesso Dalla con Bruno Mariani, \u00e8 composto da undici tracce scritte interamente dallo stesso Carone, tranne \"Nan\u00ec\" (la cui musica \u00e8 di Lucio Dalla).\nLe registrazioni sono state effettuate allo studio Cagnara Records di Bologna da Roberto Costa, \"Luca Gnudi\" e \"Andrea Salvato\"; Costa si \u00e8 anche occupato del mixaggio.\nLa copertina raffigura un quadro di \"Davide Baroggi\", mentre il progetto grafico \u00e8 curato da \"Daniela Boccadoro\".\nIl 6 aprile 2012 entra in rotazione radiofonica il secondo singolo, \"Basta cos\u00ec\".\nLa versione CD contiene la traccia fantasma \"I nonni\" non disponibile nella versione digitale. La versione disponibile su iTunes contiene una bonus track non presente nel cd fisico. Entrambe le versioni quindi, nonostante differiscano per tipi di pezzi e durata, risultano avere 11 canzoni, ma nel cd ne risultato accreditate 10.\nIl 18 maggio 2012 entra in rotazione radiofonica il terzo singolo, \"Tra il male e Dio\", che viene inserita per 3 settimane consecutive nelle \"New Hit\" di Rtl 102.5."}
{"id": "3905806", "revid": "80339", "url": "https://it.wikipedia.org/wiki?curid=3905806", "title": "The nine muses", "text": ""}
{"id": "3905808", "revid": "196390", "url": "https://it.wikipedia.org/wiki?curid=3905808", "title": "Duca di Novgorod", "text": ""}
{"id": "3905810", "revid": "28592", "url": "https://it.wikipedia.org/wiki?curid=3905810", "title": "Batory", "text": ""}
{"id": "3905825", "revid": "125976219", "url": "https://it.wikipedia.org/wiki?curid=3905825", "title": "Hermanitos, fratelli d'Italia", "text": "Hermanitos, fratelli d'Italia \u00e8 un documentario del 2010 diretto da Jacopo Tartarone.\nTrama.\nLe bande di Latin Kings esistono anche a Milano e vi prendono parte i giovani della seconda generazione di immigrati latino-americani. Hanno un codice di comportamento ben preciso, riti e simboli tatuati sul corpo, si considerano come una famiglia e si proteggono tra di loro.\nIn questo modo rimettono insieme i pezzi di una identit\u00e0 perduta e di una famiglia spesso smembrata. Il regista entra in intimit\u00e0 con alcuni di loro e riesce a raccontare da vicino le loro vite. Dietro il \"look\" aggressivo e \"macho\" si cela una grande debolezza e sofferenza dovuta all'emarginazione e alla lotta quotidiana per la sopravvivenza in un mondo che non gli apre le porte di una facile integrazione."}
{"id": "3905833", "revid": "125979878", "url": "https://it.wikipedia.org/wiki?curid=3905833", "title": "Jacopo Tartarone", "text": "Biografia.\nDopo il diploma alla New York University nel 1996, inizia a lavorare in ambito pubblicitario come assistente alla regia. Nel 1998 realizza il suo primo cortometraggio come regista, \"Autolavaggio\", che si aggiudica l'Oscarino al Bergamo Film Meeting; nello stesso anno segue il suo primo documentario \"Lavori in carne\", andato in onda su Italia 1.\nContinua gli studi alla John Caverdash School di Milano. Realizza anche opere di video-arte e fotografia, partecipando anche al Kals'art, e, dal 1998, si dedica ai documentari oltre che alla realizzazione di vari video musicali per artisti come Saturnino, Litfiba, Enrico Ruggeri, Mondo Marcio, Finley, Club Dogo, Velvet.\nNel 1999 realizza il cortometraggio \"With/Out\" per il centro di ricerca di Milano. Nel campo della solidariet\u00e0 ha realizzato vari spot tra cui si ricordano gli spot per Medici Senza Frontiere, Associazione donatori midollo osseo, Intervita Onlus, ed altre.\nTra i primi spot realizzati da Tartarone si ricorda \"Free Gel\" che viene inserito nella Short Film Corner del festival di Cannes del 2000. Nel 2006 dirige \"Dimmi come passi le notti\" di Pier Cortese, videoclip che vede come guest star Noemi. Nel 2008 realizza un videoclip che viene lanciato a livello internazionale di \"Gioca jouer\" di Claudio Cecchetto.\nNel 2010 realizza \"Hermanitos, fratelli d'Italia\" documentario patrocinato del Comune di Milano, dove Tartarone \u00e8 sia regista che sceneggiatore. Il documentario viene premiato al festival del cinema africano, d'Asia e America Latina di Milano 2011 con il premio Razzismo brutta storia."}
{"id": "3905835", "revid": "762947", "url": "https://it.wikipedia.org/wiki?curid=3905835", "title": "Danilo Rigosa", "text": "Negli anni sessanta/settanta fa parte di gruppi Rock progressivo tra i quali i JBclub insieme a Mauro Pagani, il violinista passato poi alla Premiata Forneria Marconi ) e La Bottega Del Fabbro; successivamente collabora con Marcella Bella, Gianni Bella, Mia Martini e Loredana Bert\u00e8.\nPartecipa nel 1973 come percussionista alle tourn\u00e9e italiane di Jerry Mulligan, Astor Piazzolla ed Eumyr Deodato.\nNel 1977 dopo il militare e la laurea passa a musica diversa approdando al canto lirico che tuttora svolge a tempo pieno.\nCome cantante basso dopo avere vinto svariati concorsi internazionali tra i quali il Verdi di Parma, il voci Verdiane di Busseto e il Mattia Battistini di Rieti, nel 1984 debutta con la sua prima opera da protagonista. Da allora ha cantato 126 titoli d'opera i teatri di tutto il mondo, con i pi\u00f9 grandi direttori d'orchestra e registi.\nHa inciso oltre ai dischi di musica leggera (1967-1975) un disco di rock progressivo con La Bottega Del Fabbro; nella lirica esistono sul mercato discografico 13 opere complete incise in cd e 3 DVD d'opera live.\nSvolge inoltre anche attivit\u00e0 di insegnante di canto sia leggero che lirico; tra i suoi allievi Nayr, Naike Rivelli, Ornella Muti, Fabrizio Palma, Fiorenza Calogero per la musica leggera; il tenore Vittorio Grigolo, il basso Riccardo Zanellato, il mezzosoprano Martina Belli e i tenori Gustavo Porta e Giorgio Casciarri.\nCollabora inoltre sia come \"vocal coach\" che come consulente musicale nelle incisioni discografiche e mastering con le case Decca, Universal, Sony Music e Sony Classica e con personaggi quali Davide Foster, Walter Affanasiev e Humberto Kartica negli studi della Virgin ed Universal.\nNel 2018 fonda, insieme al suo allievo Vittorio Grigolo, l\u2019Accademia Lirica Internazionale VD Musica."}
{"id": "3905837", "revid": "73843", "url": "https://it.wikipedia.org/wiki?curid=3905837", "title": "Grosser Preis des Kantons Aargau 2011", "text": "Il Grosser Preis des Kantons Aargau 2011, quarantottesima edizione della corsa e valido come evento del circuito UCI Europe Tour 2011 categoria 1.HC, fu disputata il 5 giugno 2011, per un percorso totale di 181,5\u00a0km. Fu vinta dallo svizzero Michael Albasini, al traguardo con il tempo di 4h25'18\" alla media di 41,048\u00a0km/h.\nAl traguardo 65 ciclisti portarono a termine il percorso."}
{"id": "3905839", "revid": "119226116", "url": "https://it.wikipedia.org/wiki?curid=3905839", "title": "Tiasca", "text": "Il Tiasca (\"T\u00ecasca\" in lombardo) \u00e8 un torrente della provincia di Novara che appartiene al Bacino del Lago Maggiore e quindi a quello del Ticino\nPercorso.\nLa Tiasca nasce a circa 600 m s.l.m., dal gruppo montuoso del Mergozzolo, nel territorio a nord di Nebbiuno.\nScorre per circa 15 km in direzione est, ricevendo il suo maggior affluente: il rio Valcabbia.\nInfine, giunta a quota 150 m s.l.m., sfocia nel Lago Maggiore nell'abitato di Meina.\nFauna.\nL'ittiofauna risulta ben strutturata. Sono presenti trote, in variante \"fario\". Nell'ultimo tratto anche vaironi."}
{"id": "3905845", "revid": "599013", "url": "https://it.wikipedia.org/wiki?curid=3905845", "title": "Shontayne Hape", "text": "Biografia.\nAttivit\u00e0 nel rugby a 13.\nCresciuto nel rugby a 13, Hape si form\u00f2 al Te Atatu, club di Auckland e a 18 anni fu messo sotto contratto dagli Warriors, formazione di National Rugby League.\nA 17 anni fu schierato nelle giovanili dei Kiwis (la Nazionale neozelandese a 13) e rappresent\u00f2 nel 1999 la formazione M\u0101ori tredicista.\nCon i Warriors Hape vinse nel 2001 la National Rugby League pur non potendo prendere parte alla finale; nel 2003 si trasfer\u00ec nel Regno Unito al Bradford Bulls, formazione di Super League, competizione che Hape si aggiudic\u00f2 al primo anno nel suo nuovo club, insieme alla Challenge Cup; nel 2004 vinse anche la World Club Challenge e nel 2005 prolung\u00f2 il suo contratto per ulteriori tre stagioni fino al 2008.\nDal 2004 al 2007 rappresent\u00f2 la in 14 occasioni, con 6 mete realizzate.\nAttivit\u00e0 nel rugby a 15.\nNel 2008 Hape pass\u00f2 alla disciplina a rugby a 15 dopo essere stato liberato, in anticipo di qualche mese, dal contratto in scadenza con il Bradford per legarsi al Bath, squadra di Premiership.\nNel 2010, acquisita per motivi di residenza l'idoneit\u00e0 a giocare per la federazione inglese, fu convocato dal C.T. della Nazionale Martin Johnson ed esord\u00ec durante i \"test match\" di met\u00e0 anno contro l' nella posizione di tre quarti centro.\nA febbraio 2011, nel corso del suo ultimo anno di contratto al Bath, firm\u00f2 un accordo con la sua attuale squadra, i London Irish.\nPrese, inoltre, parte alla in Nuova Zelanda.\nAd aprile 2012, visti i continui infortuni, i London Irish non si opposero a un eventuale trasferimento gratuito del giocatore a fine stagione, cosa che Hape fece, firmando un contratto in Francia con il club di prima divisione del Montpellier.\nAnche nella nuova squadra tuttavia i problemi fisici continuarono a minarne il rendimento: a febbraio 2013 i sanitari imposero ad Hape lo stop assoluto almeno fino a fine stagione a causa delle troppe commozioni cerebrali riportate durante gli scontri.\nVita privata.\nFuori dall'attivit\u00e0 agonistica Hape \u00e8 un disc jockey amatoriale, il cui pseudonimo \u00e8 DJ Shape (dalle prime due lettere del suo nome pi\u00f9 il suo cognome completo); \u00e8 sposato con Liana, ballerina sua connazionale, che si \u00e8 esibita durante le \"performance\" dal vivo di artisti come Shaggy, Pink e Natalie Imbruglia."}
{"id": "3905872", "revid": "1573940", "url": "https://it.wikipedia.org/wiki?curid=3905872", "title": "Rattus elaphinus", "text": "Rattus elaphinus () \u00e8 un roditore della famiglia dei Muridi endemico delle Isole Sula, Indonesia.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 147,1 e 215\u00a0mm, la lunghezza della coda tra 156 e 180\u00a0mm, la lunghezza del piede tra 33 e 38\u00a0mm, la lunghezza delle orecchie tra 19,6 e 22,5\u00a0mm e un peso fino a 197\u00a0g.\nAspetto.\nLa pelliccia \u00e8 corta, soffice e densa. Le parti superiori sono giallo-brunastre rossicce, cosparse di peli nerastri, mentre le parti ventrali sono grigie, con dei riflessi giallo-brunastri. Il dorso delle zampe \u00e8 marrone. Gli artigli sono color crema. La coda \u00e8 pi\u00f9 corta della testa e del corpo, \u00e8 uniformemente nerastra ed \u00e8 rivestita da 10-11 anelli di scaglie per centimetro. Le femmine hanno un paio di mammelle pettorali, un paio post-ascellari e due paia inguinali.\nBiologia.\nComportamento.\n\u00c8 una specie terricola.\nDistribuzione e habitat.\nQuesta specie \u00e8 diffusa su Taliabu e Mangole, nelle Isole Sula.\nVive in foreste tropicali pianeggianti fino a 1.200 metri di altitudine. Alcuni esemplari sono stati catturati in foreste secondarie e piantagioni di cacao.\nStato di conservazione.\nLa IUCN Red List, considerato l'areale limitato, classifica \"R.elaphinus\" come specie prossima alla minaccia (NT)."}
{"id": "3905874", "revid": "73843", "url": "https://it.wikipedia.org/wiki?curid=3905874", "title": "Grosser Preis des Kantons Aargau 2010", "text": "Il Grosser Preis des Kantons Aargau 2010, quarantasettesima edizione della corsa e valido come evento del circuito UCI Europe Tour 2010 categoria 1.HC, fu disputata il 6 giugno 2010, per un percorso totale di 193,6\u00a0km. Fu vinta dal belga Kristof Vandewalle, al traguardo con il tempo di 4h52'54\" alla media di 39,65\u00a0km/h.\nAl traguardo 65 ciclisti portarono a termine il percorso."}
{"id": "3905875", "revid": "467420", "url": "https://it.wikipedia.org/wiki?curid=3905875", "title": "Domenico Brusasorci", "text": ""}
{"id": "3905890", "revid": "729019", "url": "https://it.wikipedia.org/wiki?curid=3905890", "title": "SR-2 Veresk", "text": "Lo SR-2 Veresk (\"\u0421\u0420-2 \u0412\u0435\u0440\u0435\u0441\u043a\", dal russo: \"Brugo\") \u00e8 un mitra russo.\nStoria.\nLo sviluppo di un nuovo mitra adattato per la cartuccia 9 \u00d7 21 mm Gyurza (usata anche dalla pistola \"SR-1 Gyurza\") fu lanciato nella met\u00e0 degli anni novanta su ordine del FSB. Nel 1999 fu presentata un'arma, sviluppata alla TsNIITochMash di Klimovsk, che ricevette la designazione di \"SR-2\" (\"Spetsialnaya Razarbotka - 2\", dal russo: \"Sviluppo Speciale - 2\") e soprannominata \"Veresk\" (dal russo: \"Brugo\", una pianta).\nIl \"Veresk\" e la sua cartuccia furono creati come un'arma compatta capace di colpire il nemico attraverso il giubbotto antiproiettile livello II russo (capace di fermare pallottole di pistole ordinarie, come la 9 \u00d7 19 mm Parabellum e la 7,62 \u00d7 25 mm Tokarev) e mezzi con rivestimento difensivo leggero, efficace a distanze fino a 200 metri.\nCollegamenti esterni.\nScheda arma su WorldGuns"}
{"id": "3905892", "revid": "287204", "url": "https://it.wikipedia.org/wiki?curid=3905892", "title": "Lawrence Ng", "text": "Le sue partecipazioni pi\u00f9 famose sono state quella nella serie televisiva medica della TVB \"Healing Hands\" e nei lungometraggi \"Fate Twisters\" e \"Sex and Zen - Il tappeto da preghiera di carne\".\nCarriera.\nLa prima apparizione televisiva di Lawrence Ng \u00e8 stata, nel 1986, nella serie televisiva \"The Feud of Two Brothers\" (\u6d41\u6c13\u5927\u4ea8), nella quale interpretava il ruolo dell'antagonista Chung Wai-Shun. Da quel primo ruolo negativo, Ng \u00e8 poi andato avanti nell'industria cinematografica e televisiva di Hong Kong ottenendo quasi solamente ruoli da protagonista.\nNel 1991, ha recitato nel film erotico famoso anche all'estero \"Sex and Zen - Il tappeto da preghiera di carne\" (\u7389\u84b2\u5718\u4e4b\u5077\u60c5\u5bf6\u9451), come controparte di Amy Yip. Sebbene il film fosse stato un successo al botteghino, l'attore ha dichiarato in un'intervista di essersi sentito imbarazzato ad essere riconosciuto dal pubblico principalmente per questo suo ruolo, e che preferirebbe essere apprezzato per ruoli pi\u00f9 seri in film e fiction storici e contemporanei.\nAnni recenti.\nSebbene continui ad essere un personaggio importante del mondo dello spettacolo di Hong Kong, Ng ha deciso di tornare sotto i riflettori solo sporadicamente e dedicarsi ad altri affari al di fuori dello showbiz.&lt;br&gt;A maggio del 2007, l'attore ha sposato la modella cinese Shek Yeung Chi."}
{"id": "3905894", "revid": "344503", "url": "https://it.wikipedia.org/wiki?curid=3905894", "title": "Scott Farrar", "text": "Biografia.\nOriginario della California, si diploma alla Bachelor of Arts e Master of Fine Arts in Design Theater con una specializzazione in cinema presso l'Universit\u00e0 della California a Los Angeles.\nInizia la sua carriera come direttore della fotografia per piccole compagnie e come operatore di macchina free-lance nell'area di Los Angeles. In quegli anni visita il set di Guerre stellari rimanendo impressionato da uno dei primi sistemi di motion control. Quattro anni dopo si unisce alla Robert Abel and Associates nella produzione del film Star Trek del 1979. Nel 1981 si unisce alla ILM come operatore di macchina per gli effetti visivi in . Nel 1985 riceve il premio Oscar ai migliori effetti speciali per il film Cocoon - L'energia dell'universo. Nel seguito del film Cocoon - L'energia dell'universo del 1985 esegue la sua prima supervisione. Sua \u00e8 la sequenza dello schianto dell'aereo nel film del 1993 Alive - Sopravvissuti. Riceve una nomination per i migliori effetti speciali nel 1992 per il film Fuoco assassino, nel 2002 per A.I. - Intelligenza artificiale, e nel 2006 per Le cronache di Narnia - Il leone, la strega e l'armadio. \u00c8 il supervisore per la trilogia dei Transformers, ricevendo un'altra nomination all'Oscar per il terzo film della serie: Transformers 3."}
{"id": "3905895", "revid": "767487", "url": "https://it.wikipedia.org/wiki?curid=3905895", "title": "Hotel Savoy (romanzo)", "text": "Hotel Savoy \u00e8 un romanzo di Joseph Roth, uscito dal 9 febbraio al 16 marzo 1924 a puntate sul \"Frankfurter Zeitung\". Ambientato nell'Hotel Savoy della citt\u00e0 di Lodz nel primo dopoguerra. Quest'ultima, gi\u00e0 appartenente all'Impero austro-ungarico, \u00e8 adesso passata alla Polonia. Rimangono ancora frammenti del vecchio passato, incarnati da una pletora di reduci, ballerine e altri curiosi personaggi, portavoce di un mondo ormai irreversibilmente scomparso."}
{"id": "3905897", "revid": "123469286", "url": "https://it.wikipedia.org/wiki?curid=3905897", "title": "La tela di ragno", "text": "La tela del ragno \u00e8 un romanzo di Joseph Roth pubblicato nel 1923.\nStoria.\nVenne pubblicato a puntate dal 7 ottobre al 6 novembre 1923 sull\"'Arbeiter-Zeitung\". Il romanzo, rimasto incompiuto, vide la sua ultima puntata pubblicata due giorni prima del putsch di Monaco di Hitler.\nIn italiano \u00e8 uscito nel 1975 presso Bompiani nella traduzione di Anna Rosa Azzone Zweifel, poi compresa nella raccolta \"Romanzi brevi\" (Adelphi, 1983). \nTrama.\nAmbientato nel primo dopoguerra, descrive la realt\u00e0 della Repubblica di Weimar attraverso una serie di personaggi icastici. Il protagonista \u00e8 un ufficiale della grande guerra, assetato di potere e accecato dall'egoismo, disposto a tutto pur di raggiungere i suoi obiettivi. Il tutto sullo sfondo di una realt\u00e0 sempre pi\u00f9 instabile e violenta, insanguinata dagli scontri tra Freikorps e comunisti. "}
{"id": "3905904", "revid": "2018504", "url": "https://it.wikipedia.org/wiki?curid=3905904", "title": "North Hollywood", "text": "North Hollywood (abbreviato in \"NoHo\") \u00e8 un distretto della citt\u00e0 statunitense di Los Angeles, California, situato nella San Fernando Valley.\nI suoi confini sono delimitati a sud dalla Moorpark Street e dalla Ventura Freeway, a sud-est dal Burbank Blvd. e dalla Coldwater Canyon Ave., a nord-ovest dalla Tonopah St., a nord-est dalle Laurel Canyon Blvd./ Webb Ave./ Lankershim Blvd., Sherman Way, e ad est dalla Clybourn Ave. La Hollywood Freeway (California Highway 170) corre da nord a sud nel mezzo di NoHo. Conta 118.397 abitanti (2010).\nStoria.\nGi\u00e0 parte della \"Mission San Fernando Rey de Espa\u00f1a\", a seguito del Trattato di Cahuenga, firmato il 13 gennaio 1847, che mise fine ai combattimenti della Guerra messicano-statunitense in California, e al Trattato di Guadalupe Hidalgo, sottoscritto il 2 febbraio 1848, il suo territorio entr\u00f2 a far parte degli Stati Uniti. Pass\u00f2 poi nelle mani degli investitori della \"San Fernando Farm Homestead Association\" che compr\u00f2 il Rancho Ex-Mission San Fernando (secolarizzazione della precedente \"Mission San Fernando Rey de Espa\u00f1a\").\nUno dei maggiori investori, Isaac Lankershim, propose di destinare tale appezzamento di terreno all'allevamento di pecore; nel 1873 l'attivit\u00e0 venne poi trasformata nella pi\u00f9 profittevole coltivazione di grano da parte del futuro genero di Lankershim, James Boon (J. B.) Lankershim, e da Isaac Newton Van Nuys (che nel 1911 fonder\u00e0 l'attuale distretto di Van Nuys) che la amministrarono grazie alla neo fondata \"Los Angeles Farming and Milling Company\".\nLa localit\u00e0 venne fondata nel 1887, quando J.B. Lankershim ed altri investitori comprarono dalla \"Los Angeles Farming and Milling Company\" acri, su cui, dall'aprile 1888, stabilirono per la vendita una serie di piccole fattorie con gi\u00e0 piantati ed attecchiti alberi decidui da frutta e noccioline, principalmente pesche, pere, albicocche e noci, variet\u00e0 che possono resistere alle estati senza pioggia della valle e possono contare sulla falda freatica lungo il Tujunga Wash. I suoi residenti la chiamarono inizialmente Toluca, per poi essere rinominata Lankershim nel 1896. Nel 1903 venne denominata \"il villaggio delle pesche\". A seguito dell'apertura nel 1913 dell'acquedotto di Los Angeles, ma soprattutto alla siccit\u00e0 nella valle, si fece largo l'idea della sua annessione alla citt\u00e0 di Los Angeles che avvenne nel 1919 per la sua parte ovest e per la parte rimanente nel 1923.\nNegli anni seguenti l'attivit\u00e0 agricola sub\u00ec un forte calo sostituita dallo sviluppo del settore immobiliare che, per renderla pi\u00f9 attrattiva vista la vicinanza di Hollywood, nel 1927 la rinominarono nell'attuale North Hollywood. Dagli anni cinquanta vi \u00e8 stata una progressiva migrazione della popolazione verso altre zone della citt\u00e0, con conseguente immigrazione di famiglie di colore ed ispaniche. Nel 1997 la localit\u00e0 \u00e8 divenuta nota per una sparatoria.\nTrasporti.\nNoHo \u00e8 sede del capolinea nord della Linea rossa della metropolitana e del capolinea ovest della Metro linea arancione (Bus Rapid Transit)."}
{"id": "3905910", "revid": "76963", "url": "https://it.wikipedia.org/wiki?curid=3905910", "title": "Rob Stewart (attore)", "text": ""}
{"id": "3905913", "revid": "1745361", "url": "https://it.wikipedia.org/wiki?curid=3905913", "title": "Bologna (disambigua)", "text": ""}
{"id": "3905915", "revid": "2194416", "url": "https://it.wikipedia.org/wiki?curid=3905915", "title": "Gente di mare", "text": "Con gente di mare si indica il personale che lavora a bordo di navi della marina mercantile italiana e che sia iscritto presso una capitaneria di porto.\nLa selezione del personale \u00e8 effettuata dall'ufficio di collocamento della gente di mare. L'orario di lavoro \u00e8 disciplinato dalla direttiva del Consiglio dell'Unione europea n. 1999/63/CE del 21 giugno 1999, attuata con il d.lgs. 27 maggio 2005 n. 108.\nClassificazione.\nLe matricole sono suddivise in 3 categorie. Ai marittimi iscritti nella 1\u00aa e 2\u00aa categoria viene pubblicato il \"libretto di navigazione\", a quelli iscritti nella 3\u00aa categoria il \"foglio di ricognizione\".\nI categoria.\nPersonale di stato maggiore e di bassa forza addetto ai servizi di coperta, di macchina e in genere ai servizi tecnico-operativi di bordo e personale sanitario in possesso della relativa autorizzazione ministeriale.\nII categoria.\nPersonale addetto ai servizi vari.\nSezione cucina:\nAllievi comuni alberghieri.\nSezione camera:\nscuola media con almeno sei mesi di esperienza di lavoro a bordo nella categoria iniziale di piccolo di camera o garzone di camera.\nSezione cucina:\nPer le sopraindicate qualifiche di allievo si possono applicare i contratti di formazione e lavoro ai sensi della legge 19 dicembre, 1984 n. 863 e successive modifiche.\n3\u00aa categoria.\nPersonale addetto al traffico locale e alla pesca costiera;"}
{"id": "3905917", "revid": "110157", "url": "https://it.wikipedia.org/wiki?curid=3905917", "title": "La ribellione", "text": "La ribellione \u00e8 un romanzo di Joseph Roth uscito dal 27 luglio al 29 agosto 1924 a puntate sul \"Vorw\u00e4rts\". Breve e amaro, narra le vicende di un reduce ed invalido della grande guerra. Passando attraverso una serie di avversit\u00e0 e situazioni sfortunate egli vede svanire la sua fiducia nello Stato e nelle autorit\u00e0, finendo per perdere anche quel poco che possedeva. Terminer\u00e0 la sua esistenza, solo e nell'indifferenza di tutti."}
{"id": "3905918", "revid": "433605", "url": "https://it.wikipedia.org/wiki?curid=3905918", "title": "Carnevale Palmese", "text": "A Palma Campania, nel napoletano, il carnevale arriva in \"Quadriglia\", meccanismo da spettacolo.\nIl carnevale di Palma Campania in un lungo serpentone mascherato che racchiudono l'idea chiave del tema.\nLa kermesse si apre con la Sfilata delle Quadriglie. L'appuntamento \u00e8 nel pomeriggio della domenica antecedente che anticipa il marted\u00ec grasso.\nLa domenica prima del marted\u00ec grasso, invece, le Quadriglie si esibiscono in veri e propri spettacoli dal vivo, mini musical che vengono messi in scena su un palco appositamente allestito. \nIl luned\u00ec sera si festeggia il \"Passo\". \u00c8 la vigilia della grande sfida delle quadriglie che si consuma il marted\u00ec grasso. I gruppi mascherati si danno appuntamento alle 19,00. Dopo l'ultima prova del canzoniere le quadriglie iniziano la loro sfilata per le strade del centro storico senza indossare i costumi carnevaleschi, ma soltanto coccarde e cappellini colorati del gruppo di appartenenza.\nIl marted\u00ec grasso per Palma Campania \u00e8 una competizione musicale dal vivo, vera tradizione del Carnevale Palmese. Il maestro della Quadriglia, altra figura imprescindibile della tradizione, scandisce il tempo al suo gruppo all\u2019unisono con la banda di fiati e percussioni. I figuranti, nei loro appariscenti e scenografici abiti, tengono il tempo con strumenti tradizionali quali tamburelli, putip\u00f9 e triccheballacche."}
{"id": "3905921", "revid": "400694", "url": "https://it.wikipedia.org/wiki?curid=3905921", "title": "Boulogne", "text": ""}
{"id": "3905924", "revid": "1310927", "url": "https://it.wikipedia.org/wiki?curid=3905924", "title": "Habib Bald\u00e9", "text": ""}
{"id": "3905925", "revid": "729019", "url": "https://it.wikipedia.org/wiki?curid=3905925", "title": "Battaglia di Gamonal", "text": "La battaglia di Gamonal fu uno scontro armato avvenuto il 2 settembre 1820 nell'ambito delle guerre civili argentine tra le truppe della provincia di Santa Fe, comandate dal governatore Estanislao L\u00f3pez, e quelle della provincia di Buenos Aires guidate da Manuel Dorrego. La battaglia si tenne all'interno del territorio di Santa Fe e si concluse con la sconfitta dell'esercito di Buenos Aires.\nAntefatti.\nA partire dal 1814 i governi instauratisi a Buenos Aires dopo la Rivoluzione di Maggio, espressione della grande borghesia mercantile della citt\u00e0, si trovarono a combattere l'opposizione portata loro dalle province del litorale argentino, dominate dai grandi proprietari terrieri.\nI \"caudillos\" delle province di Santa Fe e di Entre R\u00edos, Estanislao L\u00f3pez e Francisco Ram\u00edrez, erano riusciti a sconfiggere l'esercito del Direttore Supremo Jos\u00e9 Rondeau il 1\u00ba febbraio 1820 nella battaglia di Cepeda, provocando la dissoluzione del Direttorio e del Congresso. La firma del Trattato del Pilar sanc\u00ec la fine del primato politico ed economico di Buenos Aires e trascin\u00f2 la citt\u00e0 in un periodo di anarchia interna.\nCon Ram\u00edrez impegnato nella guerra che gli aveva dichiarato il \"caudillo\" della \"Banda Oriental\" Jos\u00e9 Gervasio Artigas, L\u00f3pez invase nuovamente la provincia di Buenos Aires dopo che l'esercito di quest'ultima provincia aveva deposto il governatore eletto per nominare al suo posto il generale Miguel Estanislao Soler; il governatore di Santa Fe trov\u00f2 alleati in Jos\u00e9 Miguel Carrera, a capo di un gruppo di proscritti cileni, e nell'ex Direttore Supremo Carlos Mar\u00eda de Alvear, seguito da uno squadrone di miliziani. Il 28 giugno 1820 L\u00f3pez sconfisse Soler nella battaglia di Ca\u00f1ada de la Cruz.\nA Buenos Aires prese cos\u00ec il potere Manuel Dorrego, che trov\u00f2 appoggio nel generale Mart\u00edn Rodr\u00edguez e nei colonnelli Gregorio Ar\u00e1oz de Lamadrid e Juan Manuel de Rosas; quest'ultimo disponeva di una milizia di 600 uomini. Militare di genio, Dorrego scelse di non trincerarsi nella citt\u00e0, ma di mettere in opera un piano strategico che raggiungesse l'obbiettivo di accerchiare l'esercito invasore. Invi\u00f2 Lamadrid contro Alvear e Carrera, che furono sconfitti a Luj\u00e1n, rendendo cos\u00ec pericolosa pi\u00f9 a nord la posizione di L\u00f3pez, che fu costretto a retrocedere verso Santa Fe.\nDorrego organizz\u00f2 l'avanzata del suo esercito su tre direzioni, destinate a riunirsi nei pressi della retroguardia di L\u00f3pez. Il 2 agosto sconfisse nuovamente Alvear e Carrera nei pressi di San Nicol\u00e1s de los Arroyos. L\u00f3pez licenzi\u00f2 i due alleati, invisi a Buenos Aires, e concord\u00f2 un armistizio di tre giorni con il nemico, che non port\u00f2 alla pace per le reciproche diffidenze dei due comandanti.\nLa battaglia.\nIl 12 agosto Dorrego cal\u00f2 sull'esercito di Santa Fe accampato nei pressi del torrente \"Pav\u00f3n\" sconfiggendolo con una sola carica di cavalleria. La vittoria port\u00f2 paradossalmente alla rottura tra il comandante, deciso a sfruttare il vantaggio militare acquisito, e i suoi alleati Rosas e Rodr\u00edguez, contrari al proseguimento della guerra; i due si separarono dall'esercito di Buenos Aires, portando con loro le proprie milizie. Privato di alcune delle migliori truppe di cavalleria e con la fanteria ancora in fase di riorganizzazione a San Nicol\u00e1s, Dorrego fu attirato da L\u00f3pez su un terreno scelto da quest'ultimo, in una zona di pascoli velenosi per i cavalli.\nIl 2 settembre L\u00f3pez attacc\u00f2 l'esercito di Buenos Aires, ormai incapace di muoversi. Lo scontro si risolse in una serie di assalti di cavalleria all'arma bianca; l'esercito di Buenos Aires fu presto costretto alla fuga, lasciando sul campo un gran numero di morti e prigionieri, oltre che armi, cavalli e munizioni.\nConseguenze.\nLa sconfitta fece perdere prestigio a Dorrego nella citt\u00e0 di Buenos Aires, dove l'oligarchia mercantile riusc\u00ec a riportare al potere Mart\u00edn Rodr\u00edguez. L\u00f3pez, da parte sua, evit\u00f2 di invadere nuovamente la provincia vicina, preoccupato di concludere in fretta un'alleanza con essa in vista del ritorno delle mire ambiziose di Ram\u00edrez.\nCon la mediazione del governatore di C\u00f3rdoba, L\u00f3pez e Rodr\u00edguez avviarono contatti di pace, che sfociarono nel Trattato di Benegas del 24 novembre 1820 anche grazie all'impegno personale dato da Rosas al governatore di Santa Fe in merito alla consegna di 25.000 capi di bestiame a titolo di indennizzo. Il patto sanc\u00ec l'alleanza tra le due province, isolando di fatto Ram\u00edrez, vincitore nel frattempo della guerra contro Artigas, rendendo lettera morta il precedente Trattato del Pilar e gettando le basi della futura guerra contro il \"caudillo\" di Entre R\u00edos."}
{"id": "3905927", "revid": "31360", "url": "https://it.wikipedia.org/wiki?curid=3905927", "title": "Dismutasi del superossido", "text": ""}
{"id": "3905929", "revid": "474175", "url": "https://it.wikipedia.org/wiki?curid=3905929", "title": "CSS Alabama", "text": "La CSS \"Alabama\" fu una nave a vapore della Marina degli Stati Confederati. Fu al centro del caso giudiziario internazionale che porta il suo nome.\nCaratteristiche tecniche.\nLa \"Alabama\" era lunga 67 m (220 ft).\nL'armamento offensivo era dato da un cannone rigato da 110 libbre su affusto ruotante ed un altro ad anima liscia da 60 libbre, entrambi montati su perni girevoli rispettivamente avanti e dietro l'albero maestro, ed una batteria di 2 x 3 cannoni ad anima liscia da 32 libbre sulle fiancate.\nImpiego operativo.\nLa nave condusse parecchie crociere al comando di Raphael Semmes come nave corsara affondando o catturando mercantili e navi di altro tipo dell'Unione (compresa la nave a ruote USS \"Hatteras\") per un totale di 65 navi; dopo sette crociere venne infine affondata.\nAffondamento.\nNel 1864 la \"CSS Alabama\" era ancorata ne porto francese di Cherbourg poich\u00e9 necessitava di numerose riparazioni in seguito alle varie operazioni portate a termine nei mesi precedenti. Poche ore dopo il proprio arrivo fece scalo nello stesso porto la nave federale USS Kearsarge, la quale aveva ricevuto il preciso compito di affondare la \"CSS Alabama\" in seguito ai danni causati alla flotta statunitense. Trovandosi le due navi in un porto neutrale, esse non poterono ingaggiare battaglia. Poich\u00e9 la tensione della situazione di stallo rischiava di degenerare, il comandante Raphael Semmes decise di far prendere il largo alla propria imbarcazione, nonostante fosse pienamente consapevole di non essere in grado di tenere battaglia, date le condizioni precarie in cui versava la sua nave. La nave federale non pot\u00e9 far altro che seguirla, accompagnata da due pirofregate francesi e da diverse imbarcazioni civili incuriosite. una volta giunte in acque internazionali cominci\u00f2 lo scontro: il capitano della \"USS Kearsarge\" fece porre a protezione del proprio scafo delle catene che resero pressoch\u00e9 inefficaci le bordate della \"CSS Alabama\", la quale col\u00f2 a picco facilmente. L'equipaggio venne tratto in salvo dalle imbarcazioni che si erano radunate. L'ammiraglio Semmes affond\u00f2 invece con la propria nave ma prima di essere travolto dalle onde gett\u00f2 la propria sciabola in mare per evitare che cadesse in mani nemiche. Nonostante tutto sopravvisse al naufragio."}
{"id": "3905932", "revid": "28592", "url": "https://it.wikipedia.org/wiki?curid=3905932", "title": "Pluviometria", "text": ""}
{"id": "3905933", "revid": "124632271", "url": "https://it.wikipedia.org/wiki?curid=3905933", "title": "More Than This", "text": ""}
{"id": "3905935", "revid": "180559", "url": "https://it.wikipedia.org/wiki?curid=3905935", "title": "Jan\u0161ichovo-Norva\u0161i", "text": "Jan\u0161ihovo-Norva\u0161i (in russo: \u042f\u043d\u0448\u0438\u0445\u043e\u0432\u043e-\u041d\u043e\u0440\u0432\u0430\u0448\u0438; in ciuvascio: \u0415\u0301\u043d\u0115\u0448 \u041d\u0103\u0440\u0432\u0430\u0301\u0448, \u00c9n\u0115\u0161 N\u0103rv\u00e1\u0161) \u00e8 una localit\u00e0 rurale (un selo) del Jantikovskij rajon della Repubblica autonoma della Ciuvascia, in Russia.\nInfrastrutture e trasporti.\nNel villaggio c'\u00e8 un centro culturale con annesso auditorium, una biblioteca, un pronto soccorso, svariati negozi e un piccolo conservatorio. Il villaggio \u00e8 prevalentemente alimentato a gas."}
{"id": "3905936", "revid": "767487", "url": "https://it.wikipedia.org/wiki?curid=3905936", "title": "Cesare deve morire", "text": "Cesare deve morire \u00e8 un film del 2012 diretto da Paolo e Vittorio Taviani.\nLa pellicola, girata in uno stile docu-drama, narra la messa in scena del \"Giulio Cesare\" di William Shakespeare da parte dei detenuti di Rebibbia diretti dal regista teatrale Fabio Cavalli.\nIl film ha vinto l'Orso d'oro al Festival di Berlino 2012, riconoscimento che mancava al cinema italiano dal 1991, quando il premio era stata assegnato a \"La casa del sorriso\" di Marco Ferreri.\nHa ricevuto inoltre otto candidature ai David di Donatello 2012, tra le quali quelle per miglior film e miglior regista e ne ha vinti 5, compresi i due citati.\nTrama.\nAll'interno del teatro del carcere di Rebibbia, si conclude la rappresentazione del \"Giulio Cesare\" di Shakespeare, affidata ad alcuni detenuti della sezione Alta Sicurezza. I detenuti, qui in veste di attori, tornano nelle celle. Sei mesi prima, infatti, il direttore del carcere aveva annunciato il progetto della rappresentazione teatrale; ne seguono quindi i provini. Il \"Giulio Cesare\", dunque, prende corpo progressivamente ed \u00e8 l'occasione per gli attori di comprendere come le passioni, i legami e i tradimenti che punteggiano, guidano o traviano la vita dell'uomo (e le loro storie criminali) non sono mai cambiate nei secoli e che le vicende della storia riproducono, solo in scala diversa, quelle delle vite di tutti.\nProduzione.\nI due fratelli registi hanno dichiarato che uno dei motivi per cui hanno girato questo film \u00e8 l'aver sentito la traduzione di Shakespeare in napoletano, in siciliano e in pugliese.\nDistribuzione.\nIl film \u00e8 stato presentato l'11 febbraio 2012 alla Berlinale. Nelle sale cinematografiche \u00e8 stato distribuito il 2 marzo a cura della Sacher Film. In Italia il film ha incassato in totale 738.061 \u20ac.\nCritica.\nIl film ha ottenuto un buon successo di critica, sia a livello nazionale che internazionale.\nSul \"Corriere della Sera\", Paolo Mereghetti afferma che il film \"\"\u00e8 un magnifico affresco di infelicit\u00e0 umane che risalgono da Shakespeare alla camorra, che l'arte potrebbe curare quando gli uomini d'onore lo sono davvero\".\nMassimo Bertarelli su \"il Giornale\" scrive: \"Il dramma ambientato in carcere, con i detenuti che mettono in scena il Giulio Cesare di Shakespeare, \u00e8 grande cinema. E che attori: formidabili\"\"\".\"\nLa giornalista Natalia Aspesi su \"la Repubblica\" scrive: \"Il film ha vinto il massimo premio al festival di Berlino, e noi italiani molto contenti, tanto pi\u00f9 che \u00e8 da un bel po' che il nostro cinema viene ignorato, e non per spudorata cattiveria. Brontolii invece dai giornali tedeschi e si temeva che potessero avere ragione: per fortuna no, ed \u00e8 con gran sollievo che si pu\u00f2 dichiarare che Cesare deve morire ci restituisce i grandi Taviani, vuoi con berretto o senza e comunque indistinguibili, Paolo e Vittorio, ottantenni tuttora coraggiosi e geniali\"\".\"\nLa rivista statunitense di cinema indipendente, \"Indiewire\", inoltre, ha posizionato la pellicola al quarto posto dei cinque migliori film indie da vedere nel mese di febbraio.\nRiconoscimenti.\nIl 26 settembre 2012, l'apposita Commissione ha annunciato di aver selezionato \"Cesare deve morire\" quale candidato italiano all'Oscar al miglior film straniero 2013."}
{"id": "3905939", "revid": "767487", "url": "https://it.wikipedia.org/wiki?curid=3905939", "title": "Yoole", "text": "Yoole \u00e8 un film documentario del 2010 diretto da Moussa Sene Absa.\nIl film \u00e8 stato presentato al Festival del cinema africano, d'Asia e America Latina di Milano 2011.\nTrama.\nNell'aprile del 2004 un'imbarcazione and\u00f2 alla deriva lungo la costa orientale di Barbados con undici cadaveri. Le autorit\u00e0 scoprirono che era partita quattro mesi prima dal Senegal.\nIl regista senegalese, che attualmente vive a Barbados e insegna all'\"Errol Barrow Centre for Creative Imagination\", decise di tornare nel suo Paese d'origine e filmare giovani senegalesi, chiedendo loro di esprimersi sulla politica del governo di Abdoulaye Wade, al potere da dieci anni, e sul tradimento delle sue promesse."}
{"id": "3905946", "revid": "1442080", "url": "https://it.wikipedia.org/wiki?curid=3905946", "title": "Bernardo Caprara", "text": "Biografia.\nNasce a Livorno dove il padre Antonio Giuseppe Gioacchino, originario di Venezia, \u00e8 computista ducale al servizio di Cosimo III de' Medici, poi di Gastone de' Medici.\nNel 1737, anno della morte di Gastone, il padre ritorna a Venezia dove muore anch'esso dopo pochi mesi.\nDopo la morte del padre, Gastone, all'et\u00e0 di 14 anni, intraprende un viaggio di studio per apprendere le lingue. Il viaggio lo porta in Germania, Fiandra, Francia e poi, imbarcatosi a Marsiglia, raggiunge Costantinopoli, Smirne ed Aleppo. Impara il francese, il turco, l'arabo e, come scrive lui stesso in una lettera al Senato veneto, \"...acquistai anco i lumi dei commerci ed il genio di quei popoli\". Verr\u00e0 nominato cancelliere e dragomanno presso il consolato veneto del Cairo che raggiunger\u00e0 nel 1748 e poi vice console ad Alessandria d'Egitto. \nDopo vent'anni verr\u00e0 inviato a Cipro per reggere il consolato veneto a Larnaca con gli annessi scali di S. Giovanni d'Acri e Giaffa. \nI figli, anche dopo la sua morte (1778), saranno presenti con vari incarichi presso i consolati veneti in Egitto, Cipro e Siria fino alla Caduta della Repubblica di Venezia (1797)."}
{"id": "3905947", "revid": "1573940", "url": "https://it.wikipedia.org/wiki?curid=3905947", "title": "Rattus hainaldi", "text": "Rattus hainaldi () \u00e8 un roditore della famiglia dei Muridi endemico dell'isola di Flores.\nDescrizione.\nDimensioni.\nRoditore di piccole dimensioni, con la lunghezza della testa e del corpo di 133,4\u00a0mm, la lunghezza della coda di 161,1\u00a0mm, la lunghezza del piede di 29,5\u00a0mm, la lunghezza delle orecchie di 21,1\u00a0mm e un peso fino a 81\u00a0g.\nAspetto.\nLa pelliccia \u00e8 lunga e soffice. Le parti superiori sono bruno-arancioni, con riflessi marroni scuri, mentre le parti inferiori sono bianco crema. Il dorso delle zampe \u00e8 bianco. Le orecchie sono moderatamente lunghe, rotonde e ricoperte di piccoli peli grigiastri. La coda \u00e8 pi\u00f9 lunga della testa e del corpo, grigiastra sopra, pi\u00f9 chiara sotto e con 10-16 anelli di scaglie per centimetro.\nBiologia.\nComportamento.\n\u00c8 una specie terricola.\nDistribuzione e habitat.\nQuesta specie \u00e8 endemica dell'isola di Flores.\nVive nelle foreste primarie e secondarie montane tra 1.000 e 2.000 metri di altitudine.\nStato di conservazione.\nLa IUCN Red List, considerato l'areale limitato e seriamente frammentato e il continuo degrado del proprio habitat, classifica \"R.hainaldi\" come specie in pericolo (EN)."}
{"id": "3905962", "revid": "767487", "url": "https://it.wikipedia.org/wiki?curid=3905962", "title": "Romancio grigionese", "text": "Il romancio grigionese (\"Rumantsch Grischun\") \u00e8 la versione standardizzata e unitaria della lingua romancia svizzera creata in gran parte dal professore Heinrich Schmid (padre anche del ladino standard). Il romancio grigionese come lingua standard \u00e8 nata nel 1982 sul fondamento dei diversi idiomi romanci. Dal 2001 \u00e8 lingua ufficiale del Cantone dei Grigioni e la lingua di alfabetizzazione in alcune scuole. Le pagine in comune delle edizioni regionali del giornale La Quotidiana sono scritte in Rumantsch Grischun. Il romancio grigionese \u00e8 tra le variet\u00e0 linguistiche ufficiali della confederazione svizzera.\nLa Wikipedia in romancio parzialmente \u00e8 scritta in \"Rumantsch Grischun\"."}
{"id": "3905969", "revid": "118278305", "url": "https://it.wikipedia.org/wiki?curid=3905969", "title": "Blues Breakers with Eric Clapton", "text": "Bluesbreakers \u00e8 un album blues del 1966, accreditato a John Mayall con Eric Clapton.\nAntefatti.\nIl 26 aprile del 1965 i Bluesbreakers nella loro nuova formazione, comprendente oltre al leader, John McVie, Hughie Flint e l'ultimo arrivato Eric Clapton, effettuarono alcune incisioni (\"Crawling Up A Hill\", \"Crocodile Walk\", \"Bye Bye Bird\" e una prima versione di \"Hideaway\") negli studi della BBC, per il programma radiofonico \"Saturday Club\", dal quale furono trasmesse il 1\u00ba maggio successivo.\nDurante il nuovo mese, il gruppo entr\u00f2 in sala di registrazione per incidere con la \"Immediate Records\" di Andrew Loog Oldham, le prime tracce (\"I'm Your Witchdoctor\", \"Telephone Blues\" e \"On Top Of The World\"), che andarono a costituire i loro primi singoli, pubblicati poi in ottobre, della produzione dei quali si occup\u00f2 Jimmy Page. \nProprio con quest'ultimo alla chitarra ritmica, Clapton prese parte in questo stesso periodo ad alcune jam session, dalle quali scaturirono le seguenti tracce: \"Snake Drive\", \"Tribute to Elmore\", \"West Coast Idea\", \"Freight Loader\", \"Draggin' My Tail\", \"Choker\" e \"Miles Road\"; vennero successivamente incluse, insieme ai citati brani di studio dei Bluesbreakers, su due raccolte collettive di vari artisti di British Blues, realizzate anch'esse dalla \"Immediate\" nel 1968 (\"Blues Anytime Vol.1-3. An Anthology Of British Blues\", reintitolate \"An Anthology Of British Blues vol.1 e 2\" per il mercato americano), e poi sparpagliate su varie antologie successive, tra le quali \"The History of Eric Clapton\" del 1972.\nClapton abbandon\u00f2 per circa 2 mesi e mezzo (agosto - ottobre 1965) la band, per andare a suonare in giro per il mondo, con un gruppo di amici musicisti denominati \"The Glands\"; in questo lasso di tempo fu sostituito da Geoff Krivit.\nCon una formazione che comprendeva pure Jack Bruce al posto del momentaneamente dimissionario McVie, il 25 ottobre Mayall e soci si recarono nuovamente negli studi della BBC, qui incisero \"I'm Your Witchdoctor\", \"Cheating Woman\", \"Big Town Playboy\", una prima versione di \"Parchman Farm\" e \"Nowhere To Turn\", messi in onda pure stavolta da \"Saturday Club\" cinque giorni dopo (30 ottobre).\nCol ritorno di Clapton in novembre (dopo circa una settimana in cui Peter Green ne fece le veci), e quello stabile di McVie in dicembre, i Bluesbreakers cominciarono ad intensificare le loro esibizioni dal vivo, ottenendo una progressiva coesione, che ben presto li avrebbe trasformati in una delle pi\u00f9 eccitanti ed acclamate live band nell'ambiente musicale inglese dell'epoca . Risale a questo periodo la scritta \"Clapton Is God\" (trad. it. \"Clapton \u00e8 Dio\"), inneggiante al talento strumentale del chitarrista, realizzata con vernice spray, e comparsa per la prima volta su un muro della stazione metropolitana del quartiere londinese di Islington, e presto replicata in altre zone della capitale britannica, da parte dei fan pi\u00f9 accaniti del complesso.\nGrazie al consistente consenso di pubblico e critica, suscitato dalla pubblicazione di \"I'm Your Witchdoctor\", insieme al grande successo dal vivo ottenuto dalla band, Mike Vernon, gi\u00e0 cofondatore con Neil Slaven della rivista musicale \"R &amp; B Monthly\", poi diventato produttore per la Decca Records, riusc\u00ec a convincere i dirigenti di quest'ultima a scritturare nuovamente i Bluesbreakers, dopo la rescissione contrattuale generata dalle scarse vendite del loro album d'esordio (John Mayall Plays John Mayall).\nNel gennaio successivo \"Slowhand\" e il solo Mayall effettuarono alcune session col pianista blues Champion Jack Dupree per la citata etichetta discografica: ne scaturirono i brani \"Calcutta Blues\", \"Shim Sham Shimmy\" e \"Third Degree\", dei quali gli ultimi due furono inseriti nell'album \"From New Orleans To Chicago\" (1966), mentre il primo fu poi incluso nell'antologia collettiva \"Raw Blues\" (1967). In quest'ultima raccolta figurano anche \"Lonely Years\" e lo strumentale \"Bernard Jenkins\", entrambi incisi anch'essi dai soli Eric e John circa un mese dopo, e inizialmente pubblicati come singoli nell'agosto dello stesso anno.\nRegistrazione.\n\"\u00ab...Il mio ricordo di quel giorno nello studio di registrazione, \u00e8 noi che scarichiamo la strumentazione, la portiamo dentro, suoniamo, ricarichiamo gli strumenti e ce ne andiamo!\u00bb\"\n(E. Clapton).\nI Bluesbreakers incisero l'album, che avrebbe dato loro la celebrit\u00e0 internazionale, nell'aprile del 1966 , in un solo giorno (anche se imprecisato), almeno secondo i ricordi di Clapton. Le registrazioni vennero effettuate allo \"Studio 2\" della Decca, cercando nelle intenzioni dei quattro musicisti e del produttore Mike Vernon, di avvicinarsi il pi\u00f9 possibile, sia nella scaletta quanto negli arrangiamenti, a quella che al tempo era una tipica esibizione dal vivo della band; le operazioni di incisione furono cos\u00ec piuttosto scorrevoli.\nMantenersi fedele al set live di Mayall e soci, equivaleva per\u00f2 a conservare, se non addirittura esaltare, le peculiari caratteristiche sonore della chitarra di Clapton, che avevano reso celebre il gruppo per l'intensit\u00e0 e la spettacolarit\u00e0 delle loro esibizioni: \"Slowhand\" era infatti abituato a suonare dal vivo, sfruttando al massimo le potenzialit\u00e0 del suo amplificatore Marshall, ed era irremovibilmente deciso a replicare in studio certi volumi di suono.\nLa risolutezza del chitarrista gener\u00f2 inevitabilmente forti contrasti col tecnico di sala Gus Dudgeon.\nInfatti il futuro produttore discografico di Elton John, nonostante fosse di mentalit\u00e0 pi\u00f9 aperta dei suoi colleghi, in media pi\u00f9 attempati di lui, non era d'accordo con Clapton, in particolare sulla distanza dall'amplificatore, a cui collocare il microfono, che avrebbe dovuto catturarne il suono in uscita: Eric desiderava fosse il pi\u00f9 vicino possibile, mentre l'altro era contrario, perch\u00e9 agendo cos\u00ec si sarebbe generato un volume di distorsione troppo elevato per ottenere una buona registrazione. Alla fine, grazie all'intervento diplomatico di Vernon, Clapton ebbe la meglio: ispirandosi alle caratteristiche della chitarra ascoltata soprattutto nei dischi di Freddie King, ottenne, per quanto concerne il suo strumento, il pi\u00f9 potente suono mai udito prima nelle incisioni pubblicate fino ad allora."}
{"id": "3905970", "revid": "287204", "url": "https://it.wikipedia.org/wiki?curid=3905970", "title": "Japan Soccer League Best Eleven", "text": "Il Japan Soccer League Best Eleven, noto anche con il nome , \u00e8 stato un riconoscimento assegnato ai migliori undici giocatori della Japan Soccer League per ogni stagione.\nStatistiche.\nClub con pi\u00f9 inclusioni.\nDivision 1\nDivision 2\nGiocatori con pi\u00f9 inclusioni.\nDivision 1\nLa tabella che segue riporta i giocatori che hanno ottenuto almeno cinque inclusioni nel miglior undici della prima divisione.\nDivision 2\nCon due inclusioni in tre edizioni del riconoscimento, Kazuya Maekawa (Mazda) e Edson (Fujita) sono i giocatori che hanno ottenuto il maggior numero di nomine per il miglior undici della Japan Soccer League Division 2."}
{"id": "3905972", "revid": "1305772", "url": "https://it.wikipedia.org/wiki?curid=3905972", "title": "Rob Stewart", "text": ""}
{"id": "3905974", "revid": "574302", "url": "https://it.wikipedia.org/wiki?curid=3905974", "title": "Orso d'argento per la migliore sceneggiatura", "text": "L'Orso d'argento per la migliore sceneggiatura (\"Silberner B\u00e4r/Bestes Drehbuch\") \u00e8 un premio cinematografico assegnato dalla giuria internazionale del Festival di Berlino alla migliore sceneggiatura (originale o meno) dei film presentati in concorso. Il riconoscimento \u00e8 stato assegnato per la prima volta nell'edizione del 2008."}
{"id": "3905978", "revid": "76963", "url": "https://it.wikipedia.org/wiki?curid=3905978", "title": "Rob Stewart (produttore cinematografico)", "text": "\u00c8 noto per aver scritto e diretto il film-documentario del 2006 \"Sharkwater\".\nBiografia.\nCresciuto nella citt\u00e0 natale Toronto, Rob Stewart pratica fotografia subacquea all'et\u00e0 di 13 anni e diventa insegnante di immersione subacquea a 18. Successivamente effettua dei servizi fotografici per le riviste della \"Canadian Wildlife Federation\", diventando poi un giornalista freelance. Consegue una laurea in biologia presso la University of Western Ontario.\nCarriera.\nNel 2006 produce il film-documentario \"Sharkwater\", la cui idea \u00e8 nata presso le isole Gal\u00e1pagos quando ha sorpreso degli uomini durante una pesca illegale di squali. La produzione del film \u00e8 durata quattro anni in cui Stewart ha girato oltre quindici paesi. Per questo film ha vinto diversi premi, tra cui il Canada's Top Ten, durante la prima al Toronto International Film Festival.\nIl suo film successivo, \"Revolution\", collegato a \"Sharkwater\", esamina il collasso ecologico. Nel 2013, \u00e8 stato il documentario canadese col maggior incasso, ed ha ricevuto 19 premi in diversi festival del cinema di livello globale.\nNel 2012 pubblica il libro \"Save the Humans\", una biografia che racconta dell'importanza degli squali nella sua vita e dell'importanza di creare un impatto positivo sugli oceani.\nNel 2016, Stewart lancia una raccolta fondi su Kickstarter per \"Sharkwater: Extinction\", il sequel di \"Sharkwater\", che pone l'accento sugli 80 milioni di squali uccisi all'anno, non contabilizzati dagli scienziati. La sua morte avviene durante le riprese del film.\nMorte.\nNel gennaio 2017, Stewart si trovava in Florida per le riprese di \"Sharkwater: Extinction\", sequel del film del 2006. Il 31 gennaio il suo \"dive leader\", Peter Sotis, dopo aver effettuato un'immersione insieme a Stewart, svenne subito dopo la risalita sulla barca; mentre l'equipaggio soccorreva prontamente Sotis, Stewart, ancora in acqua e da solo, scomparve tra i flutti. Paul Watson, ambientalista e amico di Stewart fece notare che i due usavano un rebreather, e ipotizz\u00f2 che poteva essere la causa di un eventuale svenimento anche di Stewart. Fu lanciata una missione di ricerca, e il 3 febbraio, il capitano Jeffrey Janszen, comandante della Guardia Costiera statunitense, diede la triste notizia del recupero del corpo senza vita di Stewart, ritrovato a circa 70 metri di profondit\u00e0.\nIl rapporto autoptico, rilasciato mesi dopo, chiar\u00ec la causa della morte in annegamento, conseguenza di uno svenimento a pelo d'acqua causato da un'ipossia acuta.\nNella primavera del 2017, la famiglia di Stewart intent\u00f2 una causa per omicidio colposo, sostenendo che la morte fu causata dalla negligenza degli operatori d'immersione, che fornirono un equipaggiamento non in regola con gli standard di sicurezza statunitensi, e che lasciarono Stewart in acqua senza un \"dive leader\"."}
{"id": "3905981", "revid": "1573940", "url": "https://it.wikipedia.org/wiki?curid=3905981", "title": "Rattus simalurensis", "text": "Rattus simalurensis () \u00e8 un roditore della famiglia dei Muridi endemico di alcune isole al largo delle coste occidentali di Sumatra.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 172 e 255\u00a0mm, la lunghezza della coda tra 167 e 225\u00a0mm e la lunghezza del piede tra 38 e 43,4\u00a0mm.\nAspetto.\nLa pelliccia \u00e8 densa e fine, cosparsa di lunghi peli. Le parti superiori sono giallo-brunastre con riflessi nerastri, particolarmente lungo la schiena, mentre le parti ventrali sono giallastre, con la parte centrale del petto pi\u00f9 grigiastra. Le orecchie sono marroni scure. I piedi sono brunastri. La coda \u00e8 pi\u00f9 corta della testa e del corpo ed \u00e8 uniformemente marrone scura.\nBiologia.\nComportamento.\n\u00c8 una specie terricola.\nDistribuzione e habitat.\nQuesta specie \u00e8 diffusa sulle isole di Simeulue, Lasia, Siumat e Babi, lungo le coste occidentali di Sumatra.\nVive probabilmente nelle foreste.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerato l'areale limitato e il continuo declino a causa della perdita del proprio habitat e dell'introduzione di specie competitive come \"Rattus rattus\", classifica \"R.simalurensis\" come specie in pericolo (EN)."}
{"id": "3905991", "revid": "1573940", "url": "https://it.wikipedia.org/wiki?curid=3905991", "title": "Pteromys volans", "text": "Lo scoiattolo volante siberiano (Pteromys volans ), unica specie europea della trib\u00f9 degli Pteromyini, \u00e8 uno scoiattolo volante originario delle regioni settentrionali dell'Eurasia, diffuso dal Mar Baltico all'Oceano Pacifico.\nTassonomia.\nGli studiosi riconoscono quattro sottospecie di scoiattolo volante siberiano:\nDescrizione.\nQuello siberiano \u00e8 uno scoiattolo volante di piccola taglia ed \u00e8 parente delle due specie nordamericane del genere \"Glaucomys\". Il suo corpo, somigliante a quello dello scoiattolo rosso eurasiatico, \u00e8 lungo da 13,5 a 20,5 cm; la coda per\u00f2, meno lunga, non arriva che a 9-14 cm. Il peso si aggira sui 95-170 g. La testa dello scoiattolo volante siberiano \u00e8 piccola, corta e abbastanza larga.\nLe orecchie sono pi\u00f9 tondeggianti di quelle degli altri scoiattoli e non hanno agli apici che dei ciuffetti insignificanti. Gli occhi, molto grandi, sono tondi e neri, e permettono all'animale di vedere di notte. Le zampe sono corte e tozze; i piedi posteriori, molto pi\u00f9 lunghi di quelli anteriori, sono forniti di unghie molto robuste. Una membrana di pelle, morbida ed estensibile, unisce i fianchi agli arti anteriori, fino ai gomiti, e agli arti posteriori, fino alle caviglie. Contrariamente ai petauristi, come il \"taguan\" (\"Petaurista petaurista\"), gli scoiattoli volanti siberiani non hanno membrana alare tra le zampe anteriori e la base della coda. Il pelame di questi animali, folto e morbidissimo come seta, somiglia a quello del cincill\u00e0. La sua colorazione va dal grigio argenteo chiaro al grigio cenere, sul dorso. Il ventre, il collo e la faccia interna degli arti sono di un bianco puro. La coda \u00e8 di colore variabile; in alcune popolazioni siberiane, essa pu\u00f2 essere rossiccia. I baffi sono neri e arrivano a 6 cm di lunghezza.\nDistribuzione e habitat.\nLo scoiattolo volante siberiano \u00e8 un animale nordico. In Europa non lo si trova che in Finlandia, Estonia, Lettonia e nei boschi della Russia settentrionale. La sua area geografica si estende attraverso tutta l'Asia boreale, fino all'Oceano Pacifico; vive in tutta la parte fredda del continente, fino a 68\u00b0 di latitudine Nord, al limite settentrionale delle foreste. Predilige in modo particolare le foreste costeggianti i grandi fiumi che scorrono verso il Mar Glaciale Artico. Non \u00e8 raro a est del Lago Bajkal. Vive anche in Cina, in Corea e nell'isola giapponese di Hokkaid\u014d.\nBiologia.\nLo scoiattolo volante siberiano \u00e8 completamente notturno e attende l'oscurit\u00e0 per lasciare il suo rifugio, in fondo al quale trascorre le ore diurne. Data la sua attivit\u00e0 notturna, rimane invisibile e spesso perci\u00f2 viene considerato raro anche nelle zone ove, invece, \u00e8 frequente. Essenzialmente arboricolo, esso vive nelle foreste di conifere; si trova anche in alcune foreste miste, nelle quali le betulle e altre piante a foglie caduche si alternano con le conifere. Vive inoltre nella taiga acquitrinosa della parte settentrionale della Siberia.\nQuesto scoiattolo nidifica nei cavi degli alberi, traendo profitto sia dai cavi naturali che da quelli scavati dai picchi, che predilige in maniera particolare; esso vi si sente al sicuro, dopo averli accuratamente tappezzati di muschio e di licheni. Giunta la notte, tutti gli scoiattoli volanti si mettono in attivit\u00e0, arrampicandosi e saltando con incredibile agilit\u00e0 tra il fogliame degli alberi. Mentre attendono alle loro occupazioni, questi piccoli fantasmi notturni lanciano in continuazione gridi brevi e striduli, aventi una certa somiglianza con quelli delle nottole, tanto che a volte i gridi di questi pipistrelli delle foreste si confondono con quelli degli scoiattoli volanti.\nTecniche di volo.\nCome tutti gli scoiattoli volanti, anche quelli siberiani in realt\u00e0 non sono dei veri volatori come i pipistrelli, ma pi\u00f9 semplicemente dei planatori, usando il patagio a mo' di paracadute. Nonostante la sua piccola taglia, lo scoiattolo volante siberiano \u00e8 in grado di effettuare \u00abvoli\u00bb di 10-15 m. Il volo planato pi\u00f9 lungo, osservato dallo zoologo russo L. G. Kaplanov, \u00e8 di 40 m. Lo scoiattolo volante siberiano plana lentamente e senza far rumore, con una traiettoria poco inclinata. Si lancia dall'alto di un albero, non senza avere a lungo osservato il punto che desidera raggiungere. Nel planare, l'animale raddrizza la traiettoria, effettuando una brusca virata ascendente, e quindi va ad atterrare contro un tronco, con la testa in alto. Non si posa di faccia, ma sempre di lato, su un fianco del tronco prescelto, come per meglio attutire l'impatto. \u00c8 anche capace di cambiare direzione mentre \u00e8 in volo e perfino di effettuare voli ascendenti, seguendo le correnti d'aria. Non \u00e8 mai stato visto atterrare su un ramo, ma sempre su un tronco, dove la colorazione lo rende praticamente invisibile. Le abitudini di questo scoiattolo volante sono ancora poco conosciute a causa del suo modo di vita straordinariamente riservato.\nRiproduzione.\nGli scoiattoli volanti siberiani nidificano dai 5 ai 15 m dal suolo. Alcuni alberi cavi possono accogliere vere colonie di questi scoiattolini. \u00c8 facile accorgersi se un tronco d'albero \u00e8 abitato; basta battere il tronco con il rovescio di un'accetta, per fare immediatamente uscire gli scoiattoli dalla loro tana. La viva luce del sole sembra dia loro grande fastidio; hanno movimenti diurni lenti e abbastanza impacciati.\nLa femmina partorisce da 2 a 3 figli, nudi e con gli occhi chiusi, in aprile, maggio o giugno, secondo le zone. La gestazione dura un mese. S'ignorano ancora i particolari del loro sviluppo. Questo scoiattolo volante ha parecchi nemici: civette e gufi, nonch\u00e9 la martora, che lo insegue fin dentro la tana.\nConservazione.\nIn Estremo Oriente, gli si d\u00e0 la caccia per la magnifica pelliccia, con cui si confezionano copricapi e manicotti. La IUCN lo inserisce tra le specie a rischio minimo."}
{"id": "3905992", "revid": "1430519", "url": "https://it.wikipedia.org/wiki?curid=3905992", "title": "Sony Interactive Entertainment Japan Studio", "text": ""}
{"id": "3905998", "revid": "1573940", "url": "https://it.wikipedia.org/wiki?curid=3905998", "title": "Rattus enganus", "text": "Rattus enganus () \u00e8 un roditore della famiglia dei Muridi endemico dell'isola di Enggano.\nDescrizione.\nDimensioni.\nRoditore di medie dimensioni, con la lunghezza della testa e del corpo di 228\u00a0mm, la lunghezza della coda di 257\u00a0mm, la lunghezza del piede di 46\u00a0mm e la lunghezza delle orecchie di 19\u00a0mm.\nAspetto.\nLa pelliccia \u00e8 soffice e setosa, pi\u00f9 ruvida lungo la schiena. Le parti superiori sono giallo-brunastre, cosparse di lunghi peli nerastri, mentre l parti inferiori sono grigio chiaro. Il dorso delle zampe \u00e8 cosparso di piccoli peli grigio chiaro. La coda \u00e8 pi\u00f9 lunga della testa e del corpo, uniformemente marrone scuro e ricoperta da 12 anelli di scaglie per centimetro.\nBiologia.\nComportamento.\n\u00c8 una specie terricola.\nDistribuzione e habitat.\nQuesta specie \u00e8 conosciuta soltanto attraverso un individuo maschio catturato nel 1904 sull'isola di Enggano, lungo le coste nord-occidentali di Sumatra, ed ora conservato con il numero di catalogo USNM 140976 presso il National Museum of Natural History di Washington.\nStato di conservazione.\nLa IUCN Red List, considerato che questa specie \u00e8 conosciuta soltanto da un esemplare e che ne non sono stati pi\u00f9 catturati da oltre un secolo, classifica \"R.enganus\" come specie con dati insufficienti (DD).\n\u00c8 da ritenersi probabilmente estinta."}
{"id": "3905999", "revid": "124264800", "url": "https://it.wikipedia.org/wiki?curid=3905999", "title": "Roberto Morandi", "text": "Componente di spicco dell'organizzazione armata di sinistra denominata Nuove Brigate Rosse, venne rinviato a giudizio e poi condannato, in via definitiva, a due ergastoli per gli omicidi Biagi e D'Antona.\nLe rapine.\nTecnico radiologo e dipendente dell'ospedale Careggi di Firenze, sposato e padre di una ragazza di 16 anni, prima del coinvolgimento nelle inchieste legate alle azioni del gruppo brigatistico Morandi risultava alle forze dell'ordine come un perfetto sconosciuto e cittadino insospettabile, ma gi\u00e0 il 5 dicembre 2002, lo si scoprir\u00e0 successivamente al suo arresto, partecipa ad una rapina di autofinanziamento all'ufficio postale di via Tozzetti a Firenze, replicando il 6 febbraio 2003 in un altro ufficio postale fiorentino, quello di via Torcicoda.\nQuello stesso nucleo di militanti che porta a termine quei colpi sarebbe diventato, da li a poco, il cosiddetto \"gruppo toscano\" di appoggio alle azioni terroristiche delle Nuove Brigate Rosse.\nL'omicidio Biagi.\nIl 22 marzo del 2002, assieme all'altro brigatista Simone Boccaccini, venne fermato in un posto di blocco sulla Statale Porrettana, mentre a bordo di una Panda i due rientravano a Firenze da Bologna.\nQuel fermo, registrato negli archivi dei carabinieri e che al tempo sembra solo un normale controllo, diventa invece una prova importantissima per la procura che, dopo l'arresto di Morandi, ricollocher\u00e0 l'episodio nell'ambito dei vari pedinamenti effettuati nel corso dell\"'inchiesta\" brigatista in previsione dell'agguato al professor Biagi. Testimonianza preziosissima dell'effettiva presenza di Morandi a Bologna, nei giorni immediatamente precedenti il delitto.\nQuando il 24 ottobre del 2003, assieme ad altri sei terroristi, Morandi viene arrestato nella sua abitazione di via Brenta, alla periferia di Firenze, nell'ambito dell'indagini per il delitto Biagi, si dichiara subito \"prigioniero politico e militante delle brigate rosse per la costruzione del partito comunista combattente\" ammettendo cos\u00ec, implicitamente, il suo coinvolgimento nello stesso.\nTra le prove a suo carico, oltre a un lungo documento ritrovato nel suo computer e nel quale era riportato il risultato dell\"'inchiesta\" su Biagi fatta nei mesi precedenti agll'attentato, c'\u00e8 anche una scheda telefonica prepagata con cui avrebbe chiamato, da una cabina telefonica di Roma (negli stessi giorni in cui l'uomo non era al lavoro), dei cellulari appartenenti alle Br.\nI processi D'Antona e Biagi.\nRinviato a giudizio assieme ad altre sedici persone per l'omicidio di Massimo D'Antona avvenuto a Roma, il 20 maggio 1999, la Corte d'Assise, l'8 luglio 2005, lo condanna all'ergastolo, condanna confermata dalla Corte d'assise d'appello e dalla Cassazione che, nell'ultimo grado di giudizio, il 28 giugno 2007, rende definitiva la pena.\nNel processo di primo grado per l'omicidio del giuslavorista Marco Biagi avvenuto a Bologna, il 19 marzo 2002, la Corte d'Assise, il 1\u00ba giugno 2005, condanna il brigatista al carcere a vita, pena confermata in Appello e poi resa definitiva dalla Corte di Cassazione nel terzo ed ultimo grado di giudizio, l'8 dicembre 2007."}
{"id": "3906000", "revid": "1543377", "url": "https://it.wikipedia.org/wiki?curid=3906000", "title": "Sergio Burzi", "text": "Fu versatile disegnatore specializzato in illustrazioni di riviste e di libri per ragazzi, ma anche creativo acquarellista di paesaggi e soggetti marinareschi. Ha prodotto lavori in varie tecniche, trattando l'acquarello, la penna, la matita, il carboncino, la tempera e l'acquatinta. Nell'olio ha dato poche creazioni con piccoli paesaggi animati da figure, pennelleggiati pastosi e di vivida colorazione in contrasto con l'acquarello e la tempera resi, quasi sempre, con toni morbidi e pacati.\nAfflitto da grave malattia mentale, a 27 anni venne ricoverato in sanatorio, dove continu\u00f2 a disegnare l'ambiente che lo circondava, rappresentando teste, figure ed espressioni delle persone intorno a lui. Dimesso nel 1934, riprese a lavorare nel suo studio bolognese, spostando i suoi interessi a scene di vita cittadina, specialmente i mercati settimanali della \"Piazzola\" di Bologna, che intravedeva dalla finestra.\nLa malattia continu\u00f2 comunque ad accompagnarlo negli ulteriori anni, minandolo non solo nel corpo, ma anche nella sua vita artistica.\nAttivit\u00e0.\nBurzi, nelle sue molteplici attivit\u00e0 artistiche, produsse incisioni e acqueforti, lastre a puntasecca ove trattava tipi caratteristici di suonatori ambulanti e accattoni. Nel disegno e acquerello, venne a illustrare opere di Alexandre Dumas, lo \"Zadig\" di Voltaire (con 75 illustrazioni a penna e sfumino), \"Bertoldo e Bertoldino\", \"Le avventure del Barone di M\u00fcnchhausen\" e molte altre. Dipinse successivamente figurazioni della Passione di Ges\u00f9 e personaggi tra il reale e l'irreale, spesso ispirati a possibili sue allucinazioni visive e che ricordano immagini di Goya e Callot. Nel 1950 e 1952 gli vennero allestite due personali al Circolo Artistico di Bologna. Nel campo giornalistico, le sue illustrazioni vennero pubblicate in \"Novella\", \"Corriere dei Piccoli\", \"Corrierino Settimanale\", \"Il Balilla\" e \"L'Illustrazione Italiana\", e quelle di carattere politico in \"La Sberla\" e in \"Battaglia\" nel triennio 1919-1921.\nCitazione critica.\nIl critico d'arte Armando Pelliccioni scrive cos\u00ec di Sergio Burzi:"}
{"id": "3906002", "revid": "124123", "url": "https://it.wikipedia.org/wiki?curid=3906002", "title": "Pascal Dagnan-Bouveret", "text": "Biografia.\nFiglio di un sarto parigino, Bouveret fu allevato a Melun nella casa di suo nonno Gabriel, e, nel 1869, fu ammesso alla \u00c9cole des Beaux-Arts di Parigi, nell'atelier di Alexandre Cabanel, poi in quello di Jean-L\u00e9on G\u00e9r\u00f4me. In quel periodo strinse amicizia con Jules Bastien-Lepage e con Gustave Courtois.\nNel 1873 apr\u00ec uno studio assieme a Courtois e, dal 1875, cominci\u00f2 ad esporre al \"Salon\", dove ottenne una medaglia di prima classe nel 1880 con il quadro \"\"L'incidente\", nonch\u00e9 una medaglia d'onore nel 1885 per l'opera \"Cavalli all'abbeverata\". Nel 1876 prov\u00f2 ad aggiudicarsi il Prix de Rome, ma si classific\u00f2 secondo. Part\u00ec allora per la Franca Contea dove si dedic\u00f2 in prevalenza alla pittura di scene di vita quotidiana di ispirazione naturalista. Bouveret non era certamente conosciuto, ma dopo la morte dell'amico Bastien-Lepage, egli conobbe finalmente un considerevole successo. Dal 1880 Bouveret mantenne lo studio con Courtois, ma si spost\u00f2 a Neuilly-sur-Seine, elegante sobborgo della periferia parigina. Era ormai famoso e la sua grande tela \"L'ultima Cena\" fu esposta dal \"Salon\" del Campo di Marte nel 1896. Dal 1885 visit\u00f2 spesso la Bretagna, terra mitica e suggestiva che gli ispir\u00f2 numerose tele. In particolare, \"Le pardon en Bretagne\" gli valse una medaglia d'onore all'Esposizione universale del 1889.\nNel 1891 fu insignito del titolo di Ufficiale della Legion d'onore.\nNei due anni 1896 e 1897 si interess\u00f2 anche a soggetti religiosi, ma verso la fine della carriera si dedic\u00f2 sempre pi\u00f9 ai ritratti, fra cui anche quelli di personaggi importanti, come il collezionista inglese George Mc Cullach. \u00c8 da notare come Bouveret sia stato uno dei primi artisti ad utilizzare la fotografia per dare pi\u00f9 realismo ai suoi quadri.\nAll'Expo del 1900 gli fu conferito il Gran Premio per l'insieme delle sue opere e, il 27 ottobre dello stesso anno, fu eletto membro dell'Acad\u00e9mie fran\u00e7aise. Fra i suoi allievi vi furono il catalano Juan Sala, l'inglese Sara Page, nonch\u00e9 l'austriaca Marianne Stokes.\nPascal Dagnan-Bouveret si spense nel 1929 nella sua casa di Quincey (Alta Saona).\nBibliografia.\nGabriel P. Weisenberg, \"Against the Modern: Dagnan-Bouveret and the Transformation of the Academic Tradition\"\". New York, Dahesh Museum of Art. 2002. ISBN 0-8135-3156-X"}
{"id": "3906003", "revid": "409435", "url": "https://it.wikipedia.org/wiki?curid=3906003", "title": "Sesiella", "text": "La Sesiella \u00e8 un fontanile che scorre delle provincie di Novara e di Vercelli. \nIl suo corso ha occupato un antico paleoalveo del fiume Sesia, nel suo spostamento verso est.\nPercorso.\nLa Sesiella nasce a 120\u00a0m s.l.m. da tre polle risorgive nel comune di San Nazzaro Sesia in provincia di Novara.Riceve le acque dall'ex comprensorio agricolo \"Cavo Montebello\" provenienti dall'omonimo cavo, dalla Bolgora Biandrina e dalla roggia Villata.\nEntrato quindi in provincia di Vercelli, attraversa il territorio del comune di Borgo Vercelli e devia una parte delle sue acque al Cavo Monaco, che andr\u00e0 ad irrigare le terre poste immediatamente a sud.\nCon andamento meandriforme sfocia nella Sesia in prossimit\u00e0 della citt\u00e0 di Vercelli, sotto al ponte della ferrovia Torino-Milano.\nPortata.\nLa portata del fontanile aumenta in estate quando si attivano i canali e le rogge che confluiscono nel corso d'acqua, e diminuisce drasticamente in autunno quando si disattivano gli imbocchi dei canali. La portata media della Sesiella \u00e8 di 10 m\u00b3/s a Borgo Vercelli, e 7\u00a0m\u00b3/s alla foce (in estate)."}
{"id": "3906006", "revid": "729019", "url": "https://it.wikipedia.org/wiki?curid=3906006", "title": "SWAS", "text": "SWAS (acronimo inglese per \"Submillimeter Wave Astronomy Satellite\", ovvero \"Satellite per l'astronomia a onde submillimetriche\"), a volte citato anche come SMEX-5 o Explorer-74, \u00e8 un satellite artificiale messo in orbita dalla NASA nell'ambito del Programma Explorer.\nImmesso su un'orbita terrestre da un razzo Pegasus-XL il 6 dicembre 1998, doveva condurre una missione biennale. La missione originaria fu prolungata fino al 21 luglio 2004 ed inoltre fu riattivato per tre mesi a partire da giugno 2005 in modo da osservare la collisione tra la sonda Deep Impact e la cometa Tempel 1.\nLa missione scientifica.\nSWAS era stato progettato per approfondire la conoscenza della composizione delle nubi interstellari e i meccanismi che conducono al loro collasso e alla formazione delle stelle e dei pianeti.\nLa strumentazione permetteva in particolare l'osservazione delle linee di emissione di:"}
{"id": "3906007", "revid": "86599", "url": "https://it.wikipedia.org/wiki?curid=3906007", "title": "Submillimeter Wave Astronomy Satellite", "text": ""}
{"id": "3906012", "revid": "2122884", "url": "https://it.wikipedia.org/wiki?curid=3906012", "title": "Leonardo Gajo", "text": "Biografia.\nSi forma presso la Civica Scuola di Teatro Paolo Grassi di Milano. Dopo una breve esperienza teatrale e qualche partecipazione a produzioni cinematografiche e televisive, si dedica alla localizzazione di videogiochi per Synthesis International, curando dialoghi e doppiaggio di diversi titoli fra cui \"\", \"Bioshock\" e i primi capitoli della saga di \"Assassin's Creed\". Dal 2010 cura il doppiaggio di tutti i titoli di Blizzard Entertainement e relativi filmati. Nel corso del 2013 \u00e8 stato ospite insieme al doppiatore Claudio Moneta, in un episodio del programma televisivo dedicato ai videogiochi \"Gamerland\"."}
{"id": "3906013", "revid": "767487", "url": "https://it.wikipedia.org/wiki?curid=3906013", "title": "One Night Only (gruppo musicale)", "text": "I One Night Only sono una band Indie rock britannica, formatasi nel 2003 a Helmsley, North Yorkshire.\nStoria.\nI One Night Only si sono formati nell'estate del 2003 quando gli amici Mark Hayton,\nDaniel \"Pob\" Parkin, Sam \"Gunner\" Ford e Kai \"Kai\" Smith decidono di mettere su una band insieme. Inizialmente senza cantante, dopo qualche mese i quattro optano per l'allora tredicenne George Craig, che entra nel gruppo a patto di poterne essere il frontman e il chitarrista solista. Poco tempo pi\u00f9 tardi, Smith lascia la band.\nSuonano il loro primo concerto il 12 dicembre 2003, alla Kirkbymoorside Memorial Hall.\nNel 2005 il tastierista Jack \"Fish\" Sails si unisce alla band.\nNel 2008 pubblicano il loro primo album, \"Started a Fire\", che otterr\u00e0 il disco d'oro negli Stati Uniti vendendo oltre 500.000 copie.\nNei primi mesi del 2010 entra nella band James Craig, che rimpiazza Sam Ford alla batteria. L'estate dello stesso anno esce il secondo album della band, l'omonimo \"One Night Only\".\nHanno iniziato il loro nuovo tour il 16 aprile 2012 a Liverpool."}
{"id": "3906015", "revid": "1543377", "url": "https://it.wikipedia.org/wiki?curid=3906015", "title": "Orso d'argento per il miglior contributo singolo", "text": "L'Orso d'argento per il miglior contributo singolo (\"Silberner B\u00e4r/Herausragende Einzelleistung\") \u00e8 stato un premio assegnato fino al 1999 dalla giuria internazionale del Festival di Berlino. Istituito nel 1956, \u00e8 stato assegnato occasionalmente fino alla fine degli anni settanta e con regolarit\u00e0 a partire dall'edizione del 1981, tranne nel 1993.\nAnalogamente all'Orso d'argento per il miglior contributo artistico, assegnato tuttora, era un premio destinato a uno dei film in concorso per i risultati conseguiti in varie categorie artistiche, come regia, sceneggiatura, musiche e interpretazione."}
{"id": "3906016", "revid": "1543377", "url": "https://it.wikipedia.org/wiki?curid=3906016", "title": "Orso d'argento per il miglior contributo artistico", "text": "L'Orso d'argento per il miglior contributo artistico (\"Silberner B\u00e4r/Besondere K\u00fcnstlerische Leistung\") \u00e8 un premio assegnato annualmente dalla giuria internazionale del Festival di Berlino. Istituito nel 1956, \u00e8 stato assegnato occasionalmente fino a met\u00e0 degli anni ottanta e con regolarit\u00e0 a partire dall'edizione del 1985, tranne nel 1991 e 1995.\nAnalogamente all'Orso d'argento per il miglior contributo singolo, assegnato fino al 1999, \u00e8 un premio destinato a uno dei film in concorso per i risultati conseguiti in varie categorie artistiche, come regia, fotografia, musiche e scenografia."}
{"id": "3906029", "revid": "767487", "url": "https://it.wikipedia.org/wiki?curid=3906029", "title": "Johnny, l'indiano bianco", "text": "Johnny, l'indiano bianco (\"The Light in the Forest\") \u00e8 un film del 1958 diretto da Herschel Daugherty, interpretato da James MacArthur, Fess Parker, Wendell Corey, Frank Ferguson, Jessica Tandy e Joanne Dru. Si basa sul libro \"The Light in the Forest\" di Conrad Richter, pubblicato originariamente nel 1953.\nTrama.\nJohnny \u00e8 stato rapito in tenera et\u00e0 dagli indiani, \u00e8 cresciuto con loro e non vuole saperne di tornare a vivere nella casa del suo vero padre. Costretto con la forza, ha dei seri problemi di adattamento, aggravati dal disprezzo che i bianchi provano nei confronti delle sue abitudini da pellerossa. Soltanto dopo aver fatto a pugni battendo il pi\u00f9 agguerrito dei suoi denigratori, Johnny pu\u00f2 ricominciare a vivere.\nAccoglienza.\nIl film usc\u00ec negli USA e Canada l'8 luglio 1958; in Italia il 28 marzo 1959."}
{"id": "3906044", "revid": "1573940", "url": "https://it.wikipedia.org/wiki?curid=3906044", "title": "Rattus lugens", "text": "Rattus lugens () \u00e8 un roditore della famiglia dei Muridi endemico delle isole Mentawai.\nDescrizione.\nDimensioni.\nRoditore di grandi dimensioni, con la lunghezza della testa e del corpo tra 212 e 251\u00a0mm, la lunghezza della coda tra 193 e 231\u00a0mm, la lunghezza del piede tra 37 e 44\u00a0mm e la lunghezza delle orecchie tra 20 e 26\u00a0mm.\nAspetto.\nLe parti superiori sono nerastre brizzolate, i fianchi sono marroni scuri, mentre le parti inferiori sono grigio fumo. Il dorso delle zampe \u00e8 marrone. Le orecchie sono nerastre. La coda \u00e8 pi\u00f9 corta della testa e del corpo ed \u00e8 uniformemente nerastra. Le femmine hanno 2 paia di mammelle pettorali e 3 paia inguinali. La sottospecie \"R.l.mentawi\" \u00e8 pi\u00f9 piccola e pi\u00f9 chiara\nBiologia.\nComportamento.\n\u00c8 una specie terricola.\nDistribuzione e habitat.\nQuesta specie \u00e8 diffusa sulle isole Mentawai: Siberut, Sipora, Pagai del nord e Pagai del sud. \nVive nelle foreste tropicali sempreverdi pianeggianti.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerato l'areale limitato e il continuo declino nella qualit\u00e0 del proprio habitat, classifica \"R.lugens\" come specie a rischio minimo (LC)."}
{"id": "3906053", "revid": "472536", "url": "https://it.wikipedia.org/wiki?curid=3906053", "title": "Trans-enoil-Coenzima A", "text": "Il \"trans\"-enoil-Coenzima A (2,3-deidroacil-CoA) \u00e8 una struttura organica che contraddistingue un gruppo di substrati intermedi della \u03b2-ossidazione degli acidi grassi. Le molecole di \"trans\"-enoil-CoA presentano catene alifatiche -R di diversa lunghezza e saturazione a seconda del tipo di acido grasso metabolizzato.\nReazioni in vivo.\nLe molecola di \"trans\"-enoil-CoA sono ottenute a partire da Acil-CoA mediante la reazione di ossidoriduzione stereospecifica catalizzata dall' Acil-CoA deidrogenasi:\nIl trans-enoil-CoA \u00e8 a sua volta substrato dell'Enoil-CoA idratasi che catalizza la reazione di idratazione:\nL'idratazione avviene sempre e solo sul carbonio in \u03b2 al carbonile."}
{"id": "3906056", "revid": "1573940", "url": "https://it.wikipedia.org/wiki?curid=3906056", "title": "Rattus tawitawiensis", "text": "Rattus tawitawiensis () \u00e8 un roditore della famiglia dei Muridi endemico dell'isola di Tawi-Tawi, nelle Filippine.\nDescrizione.\nDimensioni.\nRoditore di medie dimensioni, con la lunghezza della testa e del corpo di 208\u00a0mm, la lunghezza della coda di 180\u00a0mm e la lunghezza del piede di 42\u00a0mm.\nAspetto.\nLa pelliccia \u00e8 corta, fine e soffice. Le parti superiori sono marroni scure, mentre le parti inferiori sono grigio scure. Il dorso dei piedi e le orecchie sono marroni scure. La coda \u00e8 pi\u00f9 corta della testa e del corpo, uniformemente marrone scuro ed \u00e8 rivestita da 8-10 anelli di scaglie per centimetro. Le femmine hanno un paio di mammelle post-ascellari, un paio addominale e due paia inguinali.\nBiologia.\nComportamento.\n\u00c8 una specie terricola.\nDistribuzione e habitat.\nQuesta specie \u00e8 diffusa sull'isola di Tawi-Tawi, nelle Isole Sulu, Filippine.\nStato di conservazione.\nLa IUCN Red List, considerato che l'areale \u00e8 limitato, seriamente frammentato e il continuo declino del proprio habitat, classifica \"R.tawitawiensis\" come specie con dati insufficienti (DD)."}
{"id": "3906059", "revid": "76963", "url": "https://it.wikipedia.org/wiki?curid=3906059", "title": "Toshiharu Umezaki", "text": "Biografia.\nLa prima band di Umezaki furono i Generation Sonic, negli anni ottanta, in cui suonava la chitarra. Successivamente, nel 1996, fond\u00f2 insieme all'amico Atsushi Sat\u014d la band che l'avrebbe reso famoso, gli H\u039bL. Egli \u00e8 il principale compositore del gruppo. Dopo l'uscita di Sato e H\u039bLNA dalla band, il gruppo si ridimension\u00f2 fino a curare arrangiamenti per brani di altri artisti o componendone alcuni (sempre per altri artisti); questo tipo di produzioni vedono accreditato solo Umezaki, unico membro rimasto della formazione \"storica\" degli H\u039bL. Spesso in questo tipo di collaborazioni compare da solo, senza gli H\u039bL."}
{"id": "3906062", "revid": "767487", "url": "https://it.wikipedia.org/wiki?curid=3906062", "title": "Florodora", "text": "Florodora \u00e8 una commedia musicale edoardiana scritta da Jimmy Davis con lo pseudonimo di Owen Hall e musicata da Leslie Stuart. Debutt\u00f2 a Londra nel West End nel 1899 al Lyric Theatre, diventando con le sue 455 repliche il successo della stagione. Riproposta per il pubblico di New York, si conferm\u00f2 come uno spettacolo di grande presa anche per lo spettatore d'oltre oceano. La commedia, che debutt\u00f2 il 10 novembre 1900, and\u00f2 in scena a Broadway 505 volte solo nella sua prima edizione. Ebbe una immediata ripresa nel 1902, quindi nel 1905 e nel 1920. Nel 1930, diede lo spunto per un film della MGM interpretato da Marion Davies nel ruolo di una delle cosiddette Florodora Girls, le soubrette del musical che furono una delle ragioni dell'enorme successo della commedia. Il film, distribuito con il titolo \"The Florodora Girl\", in Italia venne rinominato \"Ragazze e giovanotti del 1890\".\n\"Florodora\" fu uno dei primi musical di successo nella Broadway che inaugurava il nuovo secolo: le musiche erano firmate da Leslie Stuart e le canzoni aggiunte da Paul Rubens, il quale aveva scritto anche i testi insieme a Edward Boyd-Jones.\nL'azione si svolge nell'isola di Florodora, nel parco dell'Abercoed Castle e nella sala da ballo del castello.\nTrama.\nAtto primo.\nA Florodora, piccola isola delle Filippine, la popolare fragranza \"Florodora\" \u00e8 estratta dall'essenza dei fiori Florodora. La ditta profumiera appartiene a Cyrus W. Gilfain, un americano che ha rilevato l'impresa della famiglia di Dolores e che ora regna sovrano sull'isola. Bench\u00e9 Dolores ora sia costretta a lavorare per Gilfain, conserva un atteggiamento positivo nei confronti della vita. Sull'isola giunge Frank Abercoed, il nuovo manager di Gilfain. Il giovane, in realt\u00e0, \u00e8 Lord Abercoed sotto mentite spoglie: vedendo Dolores, resta subito colpito dalla ragazza e lei da lui.\nSulla nave ormeggiata in rada, si trova Lady Holyrood, aristocratica senza il becco di un quattrino che \u00e8 venuta a Florodora dietro suggerimento di Gilfain alla ricerca di un marito. Nei suoi intenti, questo dovrebbe essere Frank. Lady Holyrood \u00e8 accompagnata da Gilfain, dalla figlia di questi, Angela, fidanzata al capitano Arthur Donegal, fratello di Lady Holyrood, e da alcune amiche di Angela. Sulla nave si trova anche Anthony Tweedlepunch, investigatore alla ricerca della ragazza cui appartiene di diritto l'impresa profumiera. Il detective, per\u00f2, si presenta come uomo di spettacolo, ipnotizzatore e chiromante.\nGilfain scopre che Frank e Dolores sono innamorati. Nel tentativo di contrastare le legittime pretese della ragazza all'eredit\u00e0 di Florodora, il magnate progetta di sposarla. Assume Tweedlepunch - che lui crede essere un attore - per rompere la relazione tra Dolores e Frank, che Gilfain vorrebbe sposasse sua figlia Angela. Presenta l'investigatore come un rispettabile frenologo: attraverso lo studio dei crani, Tweedlepunch accoppia i giovani tra di loro. Gilfain, infatti, vuole - per avere un maggior controllo sull'azienda - che i suoi impiegati si sposino con le ragazze dell'isola che sono a capo dei reparti Florodora. Ma Frank si rifiuta di sposare Angela e Gilfain lo licenzia. Anche gli impiegati e le isolane che dovrebbero sposarsi sono sconvolti. Frank, ora, deve ritornare in Inghilterra: chiede a Dolores di aspettarlo con fiducia e si imbarca, mentre tutta l'isola viene a salutare la sua partenza.\nAtto secondo.\nSei mesi pi\u00f9 tardi: Giftain \u00e8 riuscito a diventare il proprietario del Castello Abercoed, la casa avita di Frank nel Galles. I suoi impiegati, che non hanno sposato le donne di Florodora, trovano nel Regno Unito le ragazze di cui sono innamorati, le amiche di Angela. Al castello giungono anche Tweedlepunch e Dolores: l'investigatore ha riconosciuto nella giovane la vera erede della fortuna di Florodora. Tweedlepunch, vecchio amico del padre di Dolores, vuole aiutarla a rivendicare i suoi diritti. Al castello, i due sono aggrediti da un aristocratico gruppo di signori e signore che vogliono sapere chi diavolo siano. Lui e Dolores cercano, cos\u00ec, di farsi passare per gli artisti assunti per l'intrattenimento serale.\nLady Holyrood, sempre alla ricerca di un marito, ha puntato gli occhi su Gilfain. Costui, intanto, ha proibito l'accesso al castello a Frank, il legittimo proprietario. Ma il giovane elude i controlli e si introduce di soppiatto nei giardini, dove incontra con sua sorpresa Dolores. Dopo un momento di sconcerto, le spiega di essere Lord Abercoed e di non aver potuto mantenere ancora la sua promessa di ritornare a Florodora perch\u00e9 deve ancora trovare il modo di rientrare in possesso della casa dei suoi avi. La soluzione ai loro problemi \u00e8 affidata a Tweedlepunch, che riesce a terrorizzare Gilfain facendo apparire un fantasma: Gilfain finir\u00e0 per confessare di aver rubato Florodora e restituir\u00e0 le propriet\u00e0 rubate a Dolores e a Frank. I due giovani possono sposarsi come pu\u00f2 fare finalmente anche Angela con il capitano Donegal. La punizione per Gilfain sar\u00e0 quella di impalmare Lady Holyrood.\nPrima versione di Broadway.\nA Broadway, la commedia and\u00f2 in scena al Casino Theatre il 10 novembre 1902, prodotta da Dunne, Ryley and Fisher. Il regista era Lewis Hopper, sotto la supervisione personale di Willie Edouin che gi\u00e0 nell'edizione londinese aveva interpretato il ruolo di Anthony Tweedlepunch. Le scene erano disegnate da Moses &amp; Hamilton e l'orchestra fu diretta da Arthur Weld."}
{"id": "3906064", "revid": "436907", "url": "https://it.wikipedia.org/wiki?curid=3906064", "title": "Chiaro (Gigi D'Alessio)", "text": "Chiaro \u00e8 il quattordicesimo album in studio del cantautore italiano Gigi D'Alessio, pubblicato il 15 febbraio 2012 dalla Sony Music.\nDescrizione.\nContiene 15 brani inediti, tra cui \"Respirare\", il brano presentato anche al Festival di Sanremo 2012, in duetto con Loredana Bert\u00e8. Da sottolineare anche canzoni come \"Lettera da Pietro\", dedicata al fratello scomparso dopo una lunga malattia nel luglio 2011, e \"C'era una volta un Re\" che racconta del suo rapporto con il defunto padre.\nNell'album sono presenti anche due versioni inedite di \"Respirare\" (remix ad opera di Mario Fargetta), e di \"Io sar\u00f2 per te\" (in duetto con Macy Gray). Inoltre il cantautore torna a cantare in napoletano a distanza di quattro anni dagli ultimi brani, con \"Te voglio bene ancora\" e \"A voglia 'e ce vas\u00e0\". Il secondo singolo estratto dall'album \u00e8 Chiaro, in radio dal 28 aprile 2012."}
{"id": "3906072", "revid": "1305772", "url": "https://it.wikipedia.org/wiki?curid=3906072", "title": "Brucker", "text": "Brucker:"}
{"id": "3906077", "revid": "124123", "url": "https://it.wikipedia.org/wiki?curid=3906077", "title": "\u00c9tienne Pernet", "text": "Biografia.\nNel 1849 conobbe Emmanuel d'Alzon e nel 1850 divenne assunzionista.\nNel 1863, per motivi di salute, abbandon\u00f2 l'insegnamento e avvi\u00f2 a Parigi un'opera caritativa per la cura a domicilio degli ammalati poveri: per assicurare un futuro a tale opera, assieme a Marie-Antoinette Fage, fond\u00f2 le Piccole Suore dell'Assunzione.\nGovern\u00f2 la congregazione fino alla morte.\nLa causa di canonizzazione \u00e8 stata introdotta nel 1931; il 14 maggio 1983 papa Giovanni Paolo II lo ha dichiarato venerabile."}
{"id": "3906084", "revid": "1543377", "url": "https://it.wikipedia.org/wiki?curid=3906084", "title": "Massimo Scaringella", "text": "In Italia.\nCuratore d'arte contemporanea e organizzatore di eventi culturali, \u00e8 stato dal 1977 al fianco di Italo Mussa ed ha iniziato a entrare in contatto con l'arte contemporanea romana (Transavanguardia, Anacronismo, \"Aniconici\").\nNel 1986 \u00e8 stato tra i fondatori del \"Centro di cultura Ausoni\", diretto da Italo Mussa, presso l'ex Pastificio Cerere, per il quale ha collaborato alla realizzazione di tutte le mostre.\nDal 1991 si \u00e8 dedicato alla diffusione dell'arte italiana all'estero, curando numerose mostre collettive e personali itineranti in Europa, Medio Oriente, Australia.\nDal 2000 ha lavorato nel settore \"Arte contemporanea\" del Ministero degli Affari Esteri ed ha contribuito alla creazione della Collezione del XX secolo alla Farnesina, esibita nel 2008 in diversi musei nel mondo.\nIn Argentina.\nNel 2003 si \u00e8 trasferito a Buenos Aires, in Argentina, dove ha presentato artisti argentini e italiani in spazi pubblici e privati del paese (sede in Buenos Aires dell'Universit\u00e0 di Bologna, Centro culturale Borges, Centro culturale Recoleta, Universit\u00e0 Cattolica Argentina, Universit\u00e0 di Buenos Aires, Museo d'Arte Moderna di Buenos Aires, Museo d'Arte Contemporanea di La Plata, CEC di Rosario, Museo di belle arti di San Juan), tra cui la mostra personale dell'italiano Omar Galliani presentata anche in Uruguay (Montevideo e Punta del Este), e quelle di Sergio Ceccotti, Fabrizio Passarella e l'italo finlandese Hannu Palosuo. Ha anche rilasciato interviste a giornali, radio e alla televisione locale.\nNel 2010 ha curato una mostra di disegni di Francis Bacon, esibiti in Buenos Aires, a Lisbona e in Santiago del Cile , e nel 2012 una mostra in omaggio alla Poesia visiva e ai 50 anni di Fluxus compresi 50 artisti nel Museo d'Arte Moderna di Buenos Aires.\nFuori dall'Argentina.\nNegli stessi anni ha collaborato fuori dell'Argentina alla mostra itinerante nei paesi del Golfo Persico e dell'Asia centrale dal titolo \"Italian Style\" organizzata dal governo italiano ed \u00e8 stato curatore esecutivo del concorso internazionale \"Centro-periferia\" organizzato da Federcultura e dedicato ai giovani artisti in Italia. Ha inoltre collaborato con articoli sull'arte contemporanea al supplemento culturale del quotidiano romano \"Il Tempo\".\nNel 2007 \u00e8 stato produttore esecutivo del film \"Bomarzo 2007\" girato in Italia nella citt\u00e0 omonima sull'opera lirica argentina \"Bomarzo\" di Alberto Ginastera e libretto di Manuel Mujica Lainez.\nNel 2008 ha curato per conto dell'ICE la mostra di scultura italiana contemporanea \"L'energia della materia\" a Pechino in occasione delle Olimpiadi. \u00c8 stato anche co-curatore di \"Focus Buenos Aires\" in \"MIart\" a Milano presentando 20 gallerie di Buenos Aires e nel 2012 45 artisti argentini in \"Art &amp; Design Abroad Argentina\" nel Museo regionale di scienze naturali (Torino)."}
{"id": "3906087", "revid": "1573940", "url": "https://it.wikipedia.org/wiki?curid=3906087", "title": "Rattus baluensis", "text": "Rattus baluensis () \u00e8 un roditore della famiglia dei Muridi endemico del Borneo.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 150 e 188\u00a0mm, la lunghezza della coda tra 175 e 205\u00a0mm, la lunghezza del piede tra 30 e 35\u00a0mm e un peso fino a 135\u00a0g.\nAspetto.\nLa pelliccia \u00e8 lunga e soffice. Le parti superiori sono bruno-grigiastre scure con riflessi bruno-rossicci chiari, mentre le parti inferiori sono grigio-giallastre. La coda \u00e8 pi\u00f9 corta della testa e del corpo, \u00e8 uniformemente marrone scuro ed \u00e8 rivestita da 10-12 anelli di scaglie per centimetro.\nBiologia.\nComportamento.\n\u00c8 una specie terricola.\nDistribuzione e habitat.\nQuesta specie \u00e8 diffusa sul Monte Kinabalu, nel Borneo settentrionale.\nVive nelle foreste muschiose montane tra 1.524 e 3.810 metri di altitudine. Non \u00e8 noto se sia presente anche in aree disturbate dalla presenza umana.\nStato di conservazione.\nLa IUCN Red List, considerata la popolazione numerosa, l'adattamento alle variazioni del proprio habitat e la presenza in diverse aree protette, classifica \"R.baluensis\" come specie a rischio minimo (LC)."}
{"id": "3906089", "revid": "1573940", "url": "https://it.wikipedia.org/wiki?curid=3906089", "title": "Rattus korinchi", "text": "Rattus korinchi () \u00e8 un roditore della famiglia dei Muridi endemica dell'isola di Sumatra.\nDescrizione.\nDimensioni.\nRoditore di piccole dimensioni, con la lunghezza della testa e del corpo tra 157 e 169\u00a0mm, la lunghezza della coda tra 219 e 224\u00a0mm, la lunghezza del piede tra 34 e 35\u00a0mm, la lunghezza delle orecchie di 18,5\u00a0mm e un peso fino a 94\u00a0g.\nAspetto.\nLa pelliccia \u00e8 lunga, soffice e priva di peli spinosi. Il colore delle parti dorsali \u00e8 fulvo scuro, mentre le parti ventrali sono bianche-grigiastre, con delle chiazze interamente bianche sotto il mento e lungo il petto.. Le orecchie sono piccole, marroni e densamente ricoperte di piccoli peli brunastri. Il dorso delle zampe \u00e8 marrone, con delle strisce pi\u00f9 scure che si estendono sopra ogni metacarpo e metatarso fino alla base di ogni dito. La parte dorsale degli artigli \u00e8 coperta da un ciuffo di lunghi peli argentati. La coda \u00e8 pi\u00f9 lunga della testa e del corpo, \u00e8 uniformemente marrone, \u00e8 ricoperta da 13-14 anelli di scaglie per centimetro, ognuna corredata di tre peli, che diventano pi\u00f9 lunghi verso l'estremit\u00e0 fino a formare un ciuffo. Le femmine hanno un paio di mammelle pettorali e due paia inguinali.\nBiologia.\nComportamento.\n\u00c8 una specie terricola.\nDistribuzione e habitat.\nQuesta specie \u00e8 presente soltanto sul Monte Kerinci e sul Monte Talakmau, nella parte occidentale dell'isola di Sumatra.\nVive nelle foreste primarie o muschiose di alta montagna a circa 2.225 metri di altitudine.\nStato di conservazione.\nLa IUCN Red List, considerata l'assenza di informazioni recenti sul proprio areale, sullo stato della popolazione e sulle eventuali minacce, classifica \"R.korinchi\" come specie con dati insufficienti (DD)."}
{"id": "3906093", "revid": "124123", "url": "https://it.wikipedia.org/wiki?curid=3906093", "title": "Edna Goodrich", "text": "Biografia.\nLa famiglia.\nFiglia di Nellie Goodrich e di A.S. Stevens, Edna crebbe presso il nonno, Abner Scott Thornton, un influente membro della sua citt\u00e0 natale, Logansport. Suoi fratelli furono William Patton Thornton, un medico molto conosciuto; Henry Clay Thornton, avvocato e padre di Sir Henry Worth Thornton e il dottor Joseph Lyle Thornton, noto educatore. Il giudice William Wheeler Thornton fu suo nipote. Membri della sua influente famiglia furono anche il giudice James Johnston Thornton e Samuel W. Thornton. Il nonno Justus Goodrich mor\u00ec in un manicomio di Kankakee, nell'Illinois, il 3 giugno 1896. La malattia mentale gli derivava da una forte insolazione che l'aveva colpito durante la marcia che il suo corpo aveva sostenuto verso Gettysburg prima della battaglia. Nel corso dello scontro, il 2 luglio 1863, era stato colpito da una fucilata nel tallone.\nInizio carriera.\nDivenuta adulta, Edna e sua madre si trasferirono a New York. Ambedue avevano ambizioni teatrali e cercarono lavoro come ballerine di fila. Edna riusc\u00ec a entrare nel cast di un musical di grande successo, \"Florodora\", dove era una delle sei interpreti di uno dei numeri musicali pi\u00f9 conosciuti dello spettacolo e dove le sei componenti dovevano essere tutte molto belle e armoniose tra di loro. Delle settanta ragazze che rivestirono i panni delle Florodora Girls, Edna Goodrich fu quella che conobbe pi\u00f9 popolarit\u00e0 di tutte.\nEdna rimase coinvolta in quello che i giornali della catena Hearst avrebbero titolato come \"il processo del secolo\": Stanford White, uno dei pi\u00f9 celebri architetti di New York, venne ucciso a colpi di revolver al Madison Square Garden davanti a decine di testimoni dal milionario Harry Kendall Thaw. La causa dell'omicidio, durante il processo, fu individuata nella folle gelosia che ossessionava Thaw, furioso per la relazione che sua moglie, Evelyn Nesbit, aveva avuto qualche anno prima con White. Si dichiar\u00f2 che a far incontrare i due era stata proprio Edna Goodrich che aveva presentato al maturo White la giovanissima Evelyn durante un intrattenimento molto riservato nell'appartamento dell'uomo.\n1905-1910.\nDopo aver lasciato Florodora, Edna ricopr\u00ec ruoli da protagonista nelle produzioni comiche di Nat C. Goodwin, il pi\u00f9 famoso comico statunitense dell'epoca. Con gli spettacoli di Goodwin, che sposer\u00e0 nel 1908 per poi divorziare nel 1911, girer\u00e0 gli Stati Uniti e l'Europa. Nel 1908, Edna e Goodwin fecero molto parlare i giornali delle loro faccende private. I pettegolezzi riportavano che l'attrice avesse una relazione con tale McMillan, un milionario intenzionato a sposarla. Goodwin, per\u00f2, dopo il divorzio dalla terza moglie, l'attrice Maxine Elliott, correva dietro a Edna per convincerla a sposare lui, utilizzando anche gli investigatori per mettere in cattiva luce McMillan. Alla fine, i due si sposarono, firmando un contratto prematrimoniale.\n1911-1920.\nDopo un divorzio altrettanto chiacchierato, Edna - durante la prima guerra mondiale - fece l'infermiera per i feriti dell'esercito britannico, in Inghilterra e in Belgio. A Londra, trasform\u00f2 una delle sue residenze in un convalescenziario per soldati che ritornavano dal fronte. Lavor\u00f2 anche per il cinema, girando una decina di film, tutti negli anni dieci. Sullo schermo non ebbe lo stesso successo che aveva avuto in teatro. Soffr\u00ec anche di una dipendenza da alcool che la fece licenziare sul set di \"The Golden Chance\" di Cecil B. DeMille."}
{"id": "3906107", "revid": "729019", "url": "https://it.wikipedia.org/wiki?curid=3906107", "title": "Pietra Quaglietto", "text": "Pietra Quaglietto (o Pietra Quaedri) \u00e8 uno scoglio roccioso, situato a breve distanza dalla costa occidentale dell'isola di Vulcano, nell'arcipelago delle Eolie.\nSullo scoglio, inaccessibile e disabitato, \u00e8 presente il geco verrucoso (\"Hemidactylus turcicus\"), mentre non \u00e8 sicura la presenza della lucertola campestre (\"Podarcis sicula\"). Inoltre, per quanto riguarda gli uccelli che frequentano lo scoglio, si annoverano tra gli altri la berta maggiore (\"Calonectris diomedea\") e la berta minore (\"Puffinus yelkouan\"). In effetti il nome stesso dello scoglio fa riferimento ai due volatili, poich\u00e9 esso deriva dalla forma dialettale \"Petra 'i quajetri\", che significa appunto \"Pietra delle berte\"."}
{"id": "3906122", "revid": "79227", "url": "https://it.wikipedia.org/wiki?curid=3906122", "title": "Pietra Quaedri", "text": ""}
{"id": "3906140", "revid": "287204", "url": "https://it.wikipedia.org/wiki?curid=3906140", "title": "Ujpest-Kozpont (metropolitana di Budapest)", "text": ""}
{"id": "3906142", "revid": "1575398", "url": "https://it.wikipedia.org/wiki?curid=3906142", "title": "Ondata di freddo del febbraio 2012", "text": "L'ondata di freddo del febbraio 2012 ha interessato buona parte dell'Europa fino al Nord Africa nel periodo compreso tra il 27 gennaio e il 20 febbraio 2012, causando oltre 650 morti nelle aree interessate.\nFu caratterizzata da temperature estremamente basse, specialmente nell'Europa orientale, le quali raggiunsero un minimo assoluto di \u221239,2 \u00b0C il 2 febbraio a Kuusamo, in Finlandia e forti nevicate sui restanti paesi europei. Il 4 febbraio 2012 la neve cadde persino ad Algeri con un accumulo di circa 20 cm e l'aria gelida port\u00f2 nevicate anche nel Deserto del Sahara.\nSull'Europa centrale ed orientale si sono succedute per diversi giorni delle forti tormente di neve con temperature fino a qualche decina di gradi sottozero (-36\u00a0\u00b0C in Serbia e Russia, -30\u00a0\u00b0C in Polonia e Ucraina, -20\u00a0\u00b0C in Germania e Romania). Le forti nevicate interessarono anche i Balcani e si spinsero fino al Mar Nero.\nDescrizione.\nDal 31 gennaio al 20 febbraio l'aria continentale invade l'Italia.\nIn Italia l'ondata di freddo ha provocato gravi disagi ed almeno 57 vittime accertate.\nA partire dalla fine di gennaio, un flusso di aria artica continentale raggiunse la penisola. In un primo momento furono interessate soltanto le regioni del nord (a Torino e Milano la minima croll\u00f2 a -12\u00a0\u00b0C), successivamente il freddo si estese anche alle regioni centro-meridionali con L'Aquila che raggiunse i -7\u00a0\u00b0C, ed infine l'aria artica invase alcune regioni del sud, in particolar modo quelle tirreniche. Queste ultime, grazie alla formazione di una bassa pressione proveniente da ovest in contrasto con l'aria gelida proveniente dai Balcani, vennero imbiancate pi\u00f9 volte. Fuori dalle nevicate le coste calabresi, siciliane e del Salento dove la neve cadde solo sulle cime pi\u00f9 alte dei rilievi. Nel messinese, il 13 febbraio, un'intensa grandinata che dur\u00f2 quasi un'ora provoc\u00f2 disagi alla circolazione stradale; particolarmente colpita fu l'A20, dove si formarono lunghe code a causa del ghiaccio presente sull'asfalto. Nello stesso giorno una violenta grandinata impervers\u00f2 anche su Catania, facendo registrare accumuli consistenti. Le temperature pi\u00f9 fredde nell'estremo sud vennero registrate sulla Sila cosentina, con punte fino a -11\u00a0\u00b0C.\nLa neve cadde su gran parte dell'Italia, soprattutto in Emilia-Romagna, nella Repubblica di San Marino, e nelle province di Pesaro-Urbino, Ancona, Macerata e Fermo sulle regioni centrali, e soltanto alcune zone della Puglia, della Sicilia e della Calabria vennero escluse da questa improvvisa ondata di aria gelida. In molte zone del sud la neve raggiunse anche le quote di bassa collina o di pianura, come a Cosenza, dove in citt\u00e0 l'accumulo fu di 15 cm circa, mentre l'hinterland ed il resto della provincia furono interessati da accumuli oltre i 20-30 cm; la zona ionica della provincia fu interessata addirittura da accumuli di oltre un metro; nevic\u00f2 a Vibo Valentia e persino nelle Isole Eolie. Come gi\u00e0 accennato precedentemente, nel Salento ed in alcune zone della Sicilia e della Calabria le temperature rimasero su valori anche superiori alla media stagionale, come testimoniano i 17\u00a0\u00b0C misurati nel leccese ed i 18\u00a0\u00b0C avuti nel messinese. La causa di ci\u00f2 fu l'approfondimento della suddetta depressione mediterranea sul basso Tirreno, poich\u00e9 l'intensa ciclogenesi ad essa associata innesc\u00f2 un richiamo di correnti miti sciroccali provenienti da sud.\nL'ondata di freddo ebbe inizio il 28 gennaio, quando il gelo si concentr\u00f2 soprattutto al centro-nord. Le prime regioni ad imbiancarsi furono quelle del nord-ovest, in particolare Piemonte e Liguria, con accumuli fino a 70\u00a0cm nel cuneese e neve a Torino.\nIl 1\u00ba febbraio nevic\u00f2 su gran parte della Toscana fino in pianura e fin sulla citt\u00e0 di Viareggio. Le nevicate, tuttavia, non riuscirono a produrre accumuli omogenei su tutte le zone di pianura interessate, a causa degli intensi venti secchi di grecale e della conseguente compressione adiabatica dell'aria in caduta dal versante appenninico. Questo effetto \u00e8 risultato particolarmente evidente ad ovest del Monte Pisano e nella citt\u00e0 di Firenze, dove \u00e8 stato coadiuvato dall'isola di calore locale. Altrove nevic\u00f2 a tratti anche abbondantemente, con 10 cm misurati ad Empoli, con 20-25 cm misurati a Livorno ed i 27 cm cumulati a Siena. Scarsi furono invece gli accumuli fra Prato (dove si registrarono solo lievi accumuli temporanei nel centro storico e accumuli temporanei maggiori nelle periferie settentrionali ed occidentali) e Pistoia, dove furono imbiancate temporaneamente solo le periferie settentrionali a ridosso dei rilievi; accumuli furono inizialmente nulli in Maremma, zona in cui la neve arriv\u00f2 invece il 10 febbraio con accumuli di alcuni centimetri fino al livello del mare. Neve abbondante invece cadde fra Viareggio e le Cinque Terre, dove il manto nevoso \u00e8 stato ovunque spesso oltre i 10 cm.\nIn Emilia Romagna la neve cadde in maniera molto abbondante su tutta la pianura a est di Parma e successivamente pi\u00f9 a sud, verso il litorale tirrenico. Nell'area di Forl\u00ec-Cesena, Rimini e Pesaro-Urbino non si raggiungeva un tale picco di nevosit\u00e0 da almeno 100 anni, con accumuli fino a 4,5 metri in collina, 200 cm a Cesena citt\u00e0, 170 cm a Forl\u00ec citt\u00e0, 327 cm a Urbino citt\u00e0, mentre sulla costa romagnola ovunque si raggiungevano almeno i 75 cm dopo il 12 febbraio. Il 14 febbraio, tra Forl\u00ec e Faenza si raggiunse il picco del freddo della localit\u00e0 di San Biagio (nella pianura tra Forl\u00ec e Faenza - RA), mentre la temperatura minima ARPA-SIMC \u00e8 stata registrata nella localit\u00e0 di Granarolo Faentino (RA) con -17.9\u00a0\u00b0C.\nMa fu nella pianura Piemontese tra Torinese e Cuneese che il gelo ebbe il suo apice: in questa zona infatti i termometri rimasero perennemente sottozero anche nei valori massimi dal 29 gennaio al 13 febbraio e le temperature minime scesero sotto i -20\u00a0\u00b0C dal 4 al 7 febbraio toccando le punte di -23,9\u00a0\u00b0C a Candiolo il giorno 7 (rete RAM) e -23,8\u00a0\u00b0C a Villanova Solaro il giorno 6 (rete ARPA), e persino in Liguria, a Sassello, il termometro precipit\u00f2 fino a -22,1\u00a0\u00b0C: un primato per questa regione in precedenza sempre risparmiata dalle ondate di freddo importanti. Il primato di temperature pi\u00f9 basse va tuttavia all'Abruzzo: il giorno 15 febbraio infatti si sono misurati ben -28,6\u00a0\u00b0C a Tagliacozzo, -35,8\u00a0\u00b0C sull'Altopiano di Marsia e, record assoluto di temperatura pi\u00f9 bassa dell'intera Italia, -37,4\u00a0\u00b0C ai Piani di Pezza (Rocca di Mezzo).\nIn Umbria nell'altopiano di Castelluccio di Norcia a 1350 m s.l.m. le temperature scesero ogni notte costantemente sotto i -25\u00a0\u00b0C con punte pi\u00f9 basse degli irraggiungibili -30\u00a0\u00b0C e sul monte Vettore la neve rimase per tutta l'estate sciogliendosi definitivamente solo a met\u00e0 settembre.\nNelle Marche la neve cadde pressoch\u00e9 su tutto il territorio regionale a partire dal 1\u00ba febbraio. Dopo una breve pausa, la precipitazione nevosa riprese a cadere dal tardo pomeriggio del 2 febbraio e si protrasse per circa 72 ore con la quota neve che scese progressivamente fino a raggiungere la costa. Nella provincia di Ancona caddero lungo la costa dai 25 ai 40 cm di neve, mentre immediatamente pi\u00f9 all'interno nelle campagne l'altezza media della neve fu di 1 metro e mezzo con accumuli fino a 3 metri e mezzo nei rilievi pi\u00f9 alti o nelle vallate strette dove il vento ammucchiava la neve; sempre sulla costa le temperature tra il 5-6 febbraio scesero come minimo fino a -5\u00a0\u00b0C con punte di -10\u00a0\u00b0C nelle zone pi\u00f9 esposte al gelo, il mare non gel\u00f2. Nei paesi collinari e appenninici si registrarono il giorno pi\u00f9 freddo di questo inverno temperature notturne anche di -18,5\u00a0\u00b0C raggiunte solamente nel lontano inverno del 1985. La provincia di Pesaro e Urbino risult\u00f2 fra le pi\u00f9 colpite dal maltempo. Nel comune di Mondavio, a Sant'Andrea di Suasa, domenica 5 febbraio c'era una media di 70\u00a0cm di neve al suolo, con accumuli di oltre 2 metri nelle zone pi\u00f9 esposte ai venti di grecale. Le temperature rimasero sottozero per tre giorni. Dopo una tregua di 72 ore, la neve riprese a cadere la notte del 10 febbraio. Il 12 febbraio, quando la nevicata termin\u00f2, si misur\u00f2 un'altezza media del manto nevoso di 130\u00a0cm, con cumuli di 2,50 m nelle zone pi\u00f9 esposte e temperature comprese fra 1\u00a0\u00b0C e -2,5\u00a0\u00b0C.\nA Montecopiolo, nel Montefeltro, nevic\u00f2 incessantemente per ben 18 giorni. In tale localit\u00e0 il manto nevoso raggiunse un'altezza di 3,5\u00a0m con picchi alti fino a 6 metri, nella citt\u00e0 di Urbino caddero 318 cm di neve nel corso delle due settimane interessate dal maltempo, a memoria d'uomo non si ricorda una nevicata tanto copiosa, le stazioni di servizio non avevano pi\u00f9 carburante, i supermercati completamente vuoti di generi alimentari, i disagi furono molti per la mancanza di energia elettrica e molte case rimasero con i riscaldamenti spenti per colpa del soffocamento dei camini, ci vollero due settimane per tornare alla normalit\u00e0.\nIn Abruzzo il manto nevoso ricopri dal 29 gennaio tutto il territorio regionale, con accumuli sulla costa che raggiunsero i 40 cm. Durante la notte del 10 febbraio, nell'arco di 6 ore, caddero 60 cm di neve sulla spiaggia nei pressi di Silvi Marina (record di accumulo sulla costa). Sui monti la situazione fu peggiore: sulle cime del Gran Sasso e della Maiella si accumularono ben 5 metri di neve, facendo rimanere centinaia di paesetti del tutto isolati. Le temperature minime sulla costa arrivarono a sfiorare i -5\u00a0\u00b0C, mentre nella Marsica si raggiunsero punte di -25\u00a0\u00b0C fino ai 700 m di quota. In Lazio, Molise, Campania, Basilicata ed in alcune zone dell'Umbria il maltempo cre\u00f2 forti disagi con accumuli di neve diffusi dai 70\u00a0cm fino ad oltre i 1,5-2 metri in montagna ed isolamento di diversi centri montani. In molti centri di queste regioni venne meno l'elettricit\u00e0. A Venafro (IS) e dintorni, in Molise, manc\u00f2 l'energia elettrica per 2 giorni. A Tricarico in Basilicata nevic\u00f2 per ben 90 ore e si raggiunsero accumuli minimi di 150cm, e accumuli eolici superanti i 3 metri nel centro storico. Mentre sul Monte Croccia, nel comune di Oliveto Lucano (MT) caddero pi\u00f9 di 4 metri di neve. Le nevicate interessarono pressoch\u00e9 tutto il territorio regionale abruzzese gi\u00e0 dal 2 febbraio e si protrassero quasi ininterrottamente per diversi giorni. Le precipitazioni si intensificarono a partire dal 3 febbraio e crearono forti problemi alla viabilit\u00e0, con le autostrade A24 e A25 che rimasero chiuse tra molte polemiche per due giorni. All'Aquila il centro storico, puntellato in seguito al terremoto del 2009, venne chiuso in via cautelativa per paura di nuovi crolli. Al Sud le nevicate pi\u00f9 abbondanti interessarono l'Irpinia, con ben 115 cm accumulatisi nella citt\u00e0 di Avellino, e il Beneventano, ove il manto nevoso super\u00f2 il metro e mezzo di altezza. Nei monti del Sannio la temperatura scese di molto sotto lo zero e l'altezza della neve super\u00f2 i 3 m. La notte tra il 6 e il 7 febbraio nevic\u00f2 lievemente anche a Napoli (non pi\u00f9 di 5 cm) al centro, sul lungomare a 0 metri nevicava con circa 0\u00a0\u00b0C, nel cuore della notte Napoli si imbianc\u00f2 per alcuni minuti, alle 6 di mattina la neve rimase dai 50 metri in su sui tetti delle abitazioni, la collina dei Camaldoli rimase imbiancata al lato che affaccia su Pianura, a valle del Vesuvio dai 120 metri in su la neve rimase al suolo per giorni... a San Sebastiano al Vesuvio e San Vito nevic\u00f2 molto, ai 180 metri la neve arriv\u00f2 fino a 35 cm, la temperatura su alcuni paesi vesuviani pi\u00f9 in rilievo scese a - 5\u00a0\u00b0C. In Irpinia si misurarono mediamente 200\u00a0cm di neve (con accumuli massimi di ben 400 cm di neve in alcune localit\u00e0 montane irpine come al piano Laceno, situato a 1000 metri di quota nell'Irpinia meridionale) che causarono l'isolamento di numerosi comuni.\nNel Lazio la neve cominci\u00f2 a cadere la sera del 2 febbraio sulla parte sud-orientale della regione in particolare nella Media Valle Latina, in Provincia di Frosinone, a quote molto basse. La notte tra il 2 e il 3 febbraio i fiocchi raggiunsero anche le zone di pianura e il capoluogo Frosinone. Sempre la notte tra il 2 e il 3 febbraio fiocchi di neve misti a pioggia raggiunsero alcuni quartieri di Roma (specie l'estremo nord capitolino) mentre fuori dal Raccordo dei deboli accumuli si registrarono a partire dai 150\u00a0m di altitudine. Il giorno seguente, venerd\u00ec 3 febbraio, la citt\u00e0 di Roma (tranne i quartieri meridionali e litoranei) poco prima dell'ora di pranzo venne interessata da una nevicata con accumulo di circa 5/10 cm nelle zone Nord, che si protrasse dalle 11.45 fino alle 16 circa. I quartieri romani pi\u00f9 meridionali e litoranei videro cadere diversi millimetri di pioggia mista a neve (a tratti anche solo neve), a causa di un temporaneo richiamo di aria mite in quota. Nella notte tra il 3 ed il 4 febbraio, la neve fin\u00ec per interessare tutto il territorio comunale, accumulando 5\u00a0cm ad Ostia sin sulla spiaggia, 10 cm nelle zone Sud della citt\u00e0, 20 cm in centro e fino a mezzo metro appena fuori dal Raccordo. Tale evento cre\u00f2 numerosi disagi alla popolazione romana e sfoci\u00f2 in un violento scontro verbale tra il capo della Protezione Civile Franco Gabrielli ed il sindaco della capitale Gianni Alemanno, sotto accusa per non aver gestito al meglio l'emergenza. Il 10 febbraio e 11 febbraio Roma fu nuovamente interessata da intense precipitazioni nevose a carattere temporalesco, con accumuli fino a 15-20 cm registrati in alcune zone settentrionali ed orientali della citt\u00e0. Il 10 febbraio i fenomeni nevosi colpirono, per la seconda volta dopo il 3 febbraio, anche il litorale laziale (a Civitavecchia la neve cadde dal mattino sino a tarda sera con accumuli fino a 10 cm nei quartieri pi\u00f9 alti). Il giorno 4 febbraio la temperatura media su Roma fu di 0\u00a0\u00b0C e nei giorni successivi le temperature massime non superarono i 7-8\u00a0\u00b0C. \u00a0Nel resto della regione il 3 febbraio al mattino la neve ha continuato a cadere tra il debole e moderato fino a quote molto basse e localmente in pianura escluso il Pontino e la costa in genere. In particolare, le aree collinari della Provincia di Frosinone contavano gi\u00e0 accumuli importanti anche di 20-30cm, come Ferentino a 395 metri sul livello del mare, nella Media Valle Latina, a fine evento conter\u00e0 oltre un metro di neve entro il giorno 4 febbraio. Mentre nei centri montani la neve raggiunger\u00e0 anche i 150 cm come il centro di Acquafondata a 926 metri sul livello del mare al confine con il Molise. Pi\u00f9 in basso la neve riuscir\u00e0 ad accumulare anche centri di pianura a macchia di leopardo con accumuli che variavano anche a pochi chilometri di distanza ed addirittura durante tutto il giorno del 3 febbraio in alcuni settori del Sorano e Cassinate cadde mista o pioggia anche a quote intorno ai 250 metri, e mentre a centri come Pontecorvo a 97 metri sul livello del mare cadevano 20 cm di neve circa e Colfelice a 158 metri sul livello del mare con circa 50 cm, centri come Isola del liri a 217 metri la precipitazione a volte assente cadeva sotto forma liquida o mista fino alla notte tra il 3 e il 4 febbraio quando gir\u00f2 definitivamente a neve, mentre nella citt\u00e0 di Cassino la neve cadde solo per alcune ore il mattino del 4 febbraio regalando solo una imbiancata sciolta in poche ore. Frosinone fu investita tra il 2 tutto la giornata del 3 e le primissime ore del giorno 4 febbraio da un manto di oltre 60 cm di neve fresca. In seguito molti centri rimasero isolati per diversi giorni e senza energia elettrica ed acqua potabile. Qui le temperature medie giornaliere rimasero intorno allo 0\u00a0\u00b0C in pianura il giorno 3 febbraio. La neve nel Frusinate torn\u00f2 a cadere anche il 5 febbraio con una temperatura intorno allo 0\u00a0\u00b0C gi\u00e0 dal mattino anche se in maniera lieve e cumulando pochi cm dalle 9:45 del mattino 13:40, mentre fiocchi caddero in alcuni settori anche il giorno 7 febbraio. nella seconda ondata del 10 febbraio la neve interess\u00f2 principalmente il nord della provincia e accumuli modesti.\nIn provincia di Bari, in particolare nelle citt\u00e0 di Corato, Andria, Ruvo di Puglia, Terlizzi, ed in tutta la Murgia, caddero pi\u00f9 di 30 cm di neve tra il 6 e 7 febbraio, e nuovamente nevic\u00f2 il 14 febbraio nel sud-est barese e nel nord brindisino. Sulla Murgia rimasero isolati per giorni sia numerose \"masserie\" di Corato e Ruvo di Puglia che i comuni di Gravina di Puglia, Poggiorsini e Spinazzola. Nella provincia di Barletta-Andria-Trani cadde qualche cm di neve fin sui litorali.\nNella provincia di Foggia, invece, caddero almeno 10 centimetri di neve in tutti i comuni, ad eccezione delle zone costiere, dove l'accumulo si mantenne sui 2-3 centimetri. \nSui comuni dei monti della Daunia caddero oltre 50 centimetri di neve e alcuni centri abitati rimasero isolati nei giorni pi\u00f9 nevosi. Nei comuni di Lucera, San Severo e Foggia l'accumulo nevoso arriv\u00f2 ai 10-15 centimetri, causando molti disagi alla circolazione stradale, anche a causa della caduta di molti alberi per l'eccessivo peso della neve.\nIn Friuli Venezia Giulia in particolare a Trieste le temperature nel periodo compreso tra 1\u00ba febbraio e 4 febbraio scesero sulla costa a minime di -10/-12 gradi e massime di -6 (oltre i -10 fuori citt\u00e0 sul Carso, toccando i -15 a 350 metri di quota), dovute alla presenza della Bora particolarmente gelata e forte che spir\u00f2 per settimane oltre i 100\u00a0km/h.\nI moli marittimi della citt\u00e0 furono invasi dal ghiaccio marino alto decine di centimetri dovuto alla forza del vento e al gelo intenso in grado di congelare il mare e tenerlo congelato anche sotto il sole e nelle ore pi\u00f9 calde.\nAnalisi meteorologica.\nI fenomeni nevosi della prima met\u00e0 del mese hanno a tratti assunto delle spiccate condizioni di persistenza. Essi tuttavia sono stati preceduti da una stagione autunnale caratterizzata da una scarsa piovosit\u00e0 su buona parte del territorio italiano con l'eccezione delle zone alluvionate di Liguria e Sicilia, e da una precedente fase invernale non particolarmente fredda e scarsamente nevosa specie su Alpi (con l'eccezione delle Alpi di confine), Prealpi ed Appennino. Per questo motivo l'evento \u00e8 classificabile a livello meteorologico come un fenomeno di compensazione.\nDal punto di vista sinottico due potenti irruzioni di aria fredda di matrice artica continentale provenienti dalla Russia e dalla Siberia, favorite dall'unione tra l'anticiclone delle Azzorre e l'anticiclone russo-siberiano (ponte di Voejkov), si sono abbattute sul territorio italiano a distanza di una settimana l'una dall'altra generando ciascuna una ciclogenesi sul Mediterraneo per contrasto con l'aria mite e umida preesistente. Ci\u00f2 ha dato origine alla grande fase precipitativa unita al brusco abbassamento delle temperature con termiche a 850\u00a0hPa di -15\u00a0\u00b0C sulle Alpi e -10\u00a0\u00b0C sulle regioni centrali italiane. Si sono avute nevicate molto abbondanti fino in pianura soprattutto sul versante adriatico ed in parte anche su quello tirrenico, con annessi fenomeni di burian e di tormente di neve. Ad innescare una tale configurazione barica-sinottica \u00e8 stato un evento di riscaldamento stratosferico occorso nella stratosfera a met\u00e0 gennaio 2012., tale fenomeno ha contribuito al rafforzamento dell'anticiclone russo-siberiano dal quale sono giunte masse d'aria gelide di matrice continentale. Configurazioni sinottiche simili si ebbero anche nelle celebri ondate di freddo del 1956 e 1985.\nDa punto di vista statistico l'ondata di freddo del febbraio 2012 in alcune localit\u00e0 italiane, soprattutto tra Romagna e Marche, ha assunto il carattere di evento estremo ed eccezionale, paragonabile alle storiche nevicate del 1929 e del 1956, per il periodo relativo alla prima parte del mese. Rispetto al febbraio 1956 che si mantenne molto freddo fino alla fine del mese, seppur con gelo in attenuazione nella parte finale, il febbraio 2012 a livello complessivo mensile non pu\u00f2 per\u00f2 reggere completamente il paragone sia per la minore estensione delle aree colpite dalle nevicate e dal gelo della prima met\u00e0 del mese che per la fase con temperature nettamente al di sopra delle medie del periodo che si \u00e8 verificata in terza decade, quando negli ultimi giorni del mese si sono verificati anche alcuni nuovi record di temperatura massima mensile sulle regioni settentrionali italiane (nuovi record di massima mensile alle stazioni ufficiali di Bolzano, Dobbiaco e Mondov\u00ec e record di massima mensile eguagliato a Grottaglie). Analizzando l'andamento complessivo mensile, vi \u00e8 una similitudine maggiore del febbraio 2012 con il febbraio 1991, anch'esso caratterizzato dalla prima parte con gelo e neve e dalla terza decade con temperature ben superiori alle medie del periodo.\nRecord di temperature minime mensili registrati in Italia.\nPresso le stazioni meteorologiche ufficiali della rete WMO presenti in Italia, gestite dall'Aeronautica Militare o dall'Enav, nel corso della prima met\u00e0 di febbraio 2012 le temperature minime pi\u00f9 basse si sono registrate alla stazione automatica dell'aeroporto di Torino Venaria Reale con -22,3\u00a0\u00b0C il 6 febbraio, alla stazione automatica di Cuneo Levaldigi con -22,1\u00a0\u00b0C il 7 febbraio e alla stazione automatica di Casale Monferrato con -21,3\u00a0\u00b0C il 6 febbraio: le tre suddette stazioni hanno per\u00f2 una serie storica breve o frammentaria da non rendere statisticamente rilevanti le temperature minime sopra citate.\nSono stati tuttavia registrati vari record di temperatura minima mensile presso la stessa rete di stazioni meteorologiche ufficiali con alle spalle serie storiche almeno cinquantennali:\nTerza decade: record di caldo in Italia.\nIn Italia, dopo la prima met\u00e0 del mese con anomalie climatiche assimilabili a quelle della prima met\u00e0 del febbraio 1956, la terza decade del febbraio 2012 si \u00e8 caratterizzata per un sensibile rialzo termico, con temperature che soprattutto nelle regioni settentrionali sono risultate abbondantemente al di sopra delle medie del periodo, con una situazione di fatto molto simile a quella che caratterizz\u00f2 l'andamento mensile del febbraio 1991 che ha fatto perdere le caratteristiche di eccezionalit\u00e0 al mese di febbraio 2012 nel suo complesso.\nPresso le stazioni meteorologiche ufficiali italiane della rete WMO, gestite dall'Aeronautica Militare e dall'Enav, si sono registrati i seguenti record di temperatura massima mensile:\nLe vittime.\nAl 16 febbraio 2012 il numero di morti accertati in Europa e in Nordafrica per le nevicate e il gelo \u00e8 stato di oltre 650 persone."}
{"id": "3906146", "revid": "647919", "url": "https://it.wikipedia.org/wiki?curid=3906146", "title": "Nevicata del 2012", "text": ""}
{"id": "3906152", "revid": "767487", "url": "https://it.wikipedia.org/wiki?curid=3906152", "title": "Armstrong's Wife", "text": "Armstrong's Wife \u00e8 un film muto del 1915 diretto da George Melford. Il titolo originale della sceneggiatura di Margaret Turnbull era \"The Bargain\"\nIl film fu il debutto cinematografico per Edna Goodrich, una nota attrice teatrale.\nTrama.\nDopo essere stato scacciato da San Francisco, Harvey Arnold - giocatore professionista - si rifugia in una piccola cittadina dove conosce May Fielding, una giovane donna che si innamora di lui, tanto da sposarlo. May, nonostante le suppliche di David, innamorato di lei fin dall'infanzia, lascia il paese per seguire Arnold che la porta nel Nordovest canadese. Quando May scopre la professione del marito, gli chiede di non giocare pi\u00f9. Lui sembra acconsentire, ma quando il suo socio, Jack Estabrook, lo fa quasi arrestare dalla polizia per ottenere May, Arnold lo uccide. Poi fugge via. May viene a sapere che le sue nozze non sono valide perch\u00e9 Arnold era gi\u00e0 sposato con un'altra.\nLa donna trova un lavoro come modella ma lo perde perch\u00e9 non vuole pi\u00f9 avere a che fare con gli uomini dopo la sua brutta esperienza. David, che ha letto sul giornale di quello che \u00e8 accaduto, la ritrova e la riporta con s\u00e9 a casa, dove lei potr\u00e0 vivere sposata con lui, ma solo come moglie di nome. Un giorno, ricompare Arnold che \u00e8 inseguito dalla polizia a cavallo. May lo nasconde ma lui la rivuole indietro e, per riaverla, ferisce David. May sta quasi per suicidarsi, ma arriva la polizia a cavallo che uccide il fuggitivo. La donna, ormai ha capito che il suo vero amore non pu\u00f2 essere che il fedele David.\nProduzione.\nIl film fu prodotto dalla Jesse L. Lasky Feature Play Company.\nDistribuzione.\nDistribuito dalla Paramount Pictures, il film - presentato da Jesse L. Lasky - usc\u00ec nelle sale cinematografiche statunitensi il 18 novembre 1915.\nNon si conoscono copie ancora esistenti della pellicola che viene considerata presumibilmente perduta."}
{"id": "3906155", "revid": "83531", "url": "https://it.wikipedia.org/wiki?curid=3906155", "title": "Rudi Gernreich", "text": "Biografia.\nNasce a Vienna, ma appena sedicenne \u00e8 costretto ad emigrare verso gli Stati Uniti per colpa dell'occupazione nazista dell'Austria. Trasferitosi con la famiglia a Los Angeles in California, si esibisce inizialmente come ballerino nella compagnia Lester Horton intorno al 1945.\nSuccessivamente Gernreich preferisce spostarsi nel campo della moda e inizia una collaborazione con la modella Peggy Moffit e con il fotografo William Claxton, arrivando a spingersi oltre i confini del \"look futuristico\" dei primi tre decenni del XX secolo. Nel 2003 il suo lavoro fu celebrato con una mostra presso Phoenix Art Museum, durante la quale fu riconosciuto definitivamente come uno dei designer americani pi\u00f9 originali e controversi degli anni 1950.\nGernreich \u00e8 soprattutto noto per la sua progettazione dei primi topless per le innumerevoli innovazioni portate nel campo dei costumi da bagno, come i primi monokini (o topless) o come il tanga da costume da bagno. \u00c8 stato un forte sostenitore dell'abbigliamento unisex, vestendo i modelli maschili e femminili con abiti identici. Fu anche il primo stilista a far uso di vinile e plastica per i suoi vestiti. Ha inoltre disegnato le divise spaziali per la base lunare per la serie televisiva Spazio 1999.\nSi \u00e8 impegnato anche nella creazione di nuovi modelli di reggiseni per le donne, lavorati in tessuti elastici e senza ferretti.\nGernreich fu uno dei fondatori del Mattachine Society, la prima organizzazione per i diritti degli omosessuali negli Stati Uniti. Gernreich finanzi\u00f2 l'organizzazione, ma prefer\u00ec rimanere anonimo e non prest\u00f2 mai il suo nome. Prefer\u00ec essere conosciuto come \"R\". Uno degli altri fondatori del Mattachine Society era Harry Hay, amante proprio di Gernreich dal 1950 al 1952\nPi\u00f9 tardi, verso la fine della sua vita, Gernreich si dedic\u00f2 anche alla cucina. In particolare gli \u00e8 attribuita una particolare ricetta: la zuppa con peperoni, preparata con\ncaviale e limone, servita fredda.\nThe Temperamentals.\nNel 2009 il regista Jon Marans ha ripercorso la storia della fondazione del Mattachine Society attraverso il dramma \"The Temperamentals\". Il New York Times ha definito la rappresentazione \"molto simpatica\". L'opera ha vinto un Drama Desk Award per il miglior cast."}
{"id": "3906159", "revid": "767487", "url": "https://it.wikipedia.org/wiki?curid=3906159", "title": "Quasi amici - Intouchables", "text": "Quasi amici - Intouchables (\"Intouchables\") \u00e8 un film del 2011 diretto da Olivier Nakache e \u00c9ric Toledano.\nTrama.\nParigi, Francia. Una Maserati Quattroporte corre ad alta velocit\u00e0. Alla guida c'\u00e8 il giovane Driss e accanto Philippe, quest'ultimo con la barba lunga. I due vengono fermati dalla polizia a causa della forte velocit\u00e0 e Driss, mentre sta per essere arrestato, spiega ai poliziotti che andava veloce perch\u00e9 il suo amico si sente male e stavano correndo al pronto soccorso. Philippe finge di avere un ictus e gli agenti della polizia, credendo che l'uomo stia realmente male, accompagnano i due uomini all'ospedale. Dopo che gli agenti se ne sono andati Driss e Philippe si allontanano in auto. Da qui la storia di amicizia tra Driss e Philippe viene raccontata tramite un'analessi.\nInizia un flashback che racconta quando Driss e Philippe si sono incontrati. Philippe Pozzo di Borgo \u00e8 un ricco signore tetraplegico che vive in un grande palazzo ed \u00e8 in cerca di un badante. Tra i tanti aspiranti, elegantemente vestiti e con molte referenze, si presenta Driss Bassari, un ragazzo nero trasandato e rozzo: il ragazzo non \u00e8 l\u00ec per cercare di farsi assumere, ma solo per ottenere da Philippe un documento che attesti la sua partecipazione al colloquio, anche con esito negativo, per continuare a ricevere i benefici assistenziali per s\u00e9 e la sua numerosa famiglia. Philippe rimane sorpreso dalla presentazione del ragazzo e lo invita a presentarsi la mattina successiva per ottenere la lettera firmata. Driss torna a casa, ma una donna che si capisce essere sua parente lo caccia di casa per essere sparito per sei mesi: Driss li aveva passati in prigione.\nIl giorno seguente Driss fa ritorno, e Yvonne, l'assistente di Philippe, gli mostra la casa e le mansioni che dovr\u00e0 eseguire: a quanto pare, Driss pu\u00f2 decidere se accettare la firma per l'assistenza sociale oppure lavorare per Philippe ma vivere nel lusso e nello sfarzo, per un periodo di prova.\nNei primi giorni Driss non sembra accettare le assistenze che deve prestare nei confronti di Philippe, anche se quest'ultimo non si oppone alle discussioni del ragazzo, il quale spesso si dimentica le nozioni basilari, come il dovergli sorreggere il telefono vicino all'orecchio. Tuttavia, nei tempi successivi, tra Philippe e Driss inizia ad instaurarsi un rapporto amichevole: Driss riesce a far divertire Philippe facendogli dimenticare i suoi problemi fisici, spesso offendendolo scherzosamente e facendogli rivivere emozioni ormai perdute, come il fare una passeggiata notturna o il fumare tabacco o cannabis. Gli amici di Philippe non sono d'accordo che egli abbia assunto Driss, ritenendo il ragazzo pericoloso per via dei suoi precedenti penali, ma Philippe afferma che non si preoccupa affatto del passato di Driss poich\u00e9 \u00e8 l'unico che lo tratta come una persona e non come un malato.\nDriss intanto tenta di corteggiare, ricevendo solo rifiuti, un'altra assistente, Magalie, che poi rivela di essere lesbica.\nPassa il tempo, e Driss viene assunto a tempo indeterminato. Tra i due c'\u00e8 sempre pi\u00f9 confidenza, sia nella vita privata di Philippe che in quella di Driss: Philippe rivela a Driss che divenne tetraplegico in seguito ad un incidente mentre praticava parapendio (sport che non ha mai smesso di praticare, anche da paralitico) e che sua moglie, morta a causa di un tumore, non era in grado di concepire, cos\u00ec hanno adottato una figlia di nome \u00c9lisa. Questa \u00e8 un'adolescente e come tale vive tutti i problemi della sua et\u00e0, come gli scatti d'umore, la ribellione al padre, i problemi d'amore. Driss sprona Philippe a occuparsi della ragazza e a sgridarla.\nPhilippe ha anche una relazione epistolare con una donna di nome \u00c9l\u00e9onore, che vive a Dunkerque. Driss lo incoraggia a incontrarla, ma Philippe tentenna, temendo di ricevere un rifiuto causato dalla sua condizione fisica. Alla fine si decide e le manda una sua fotografia.\nPhilippe istruisce Driss nell'apprezzare la pittura astratta e l'alto valore che pu\u00f2 raggiungere un dipinto, incomprensibile al ragazzo. Driss decide di cimentarsi nella pittura, realizzando un dipinto di dubbio interesse artistico, che tuttavia Philippe riesce a vendere al fratello per undicimila euro.\nAl suo compleanno, a cui ogni anno accorrono tutti i parenti dicendo di voler controllare le sue condizioni di salute ma in realt\u00e0 con secondi fini, Philippe spinge Driss ad ascoltare musica classica dal vivo, tuttavia il badante la trova noiosa perch\u00e9 non ballabile: questi ricambia facendogli ascoltare gli Earth, Wind &amp; Fire. A sera, Driss mostra a Philippe la lettera di risposta di \u00c9l\u00e9onore, con una sua foto allegata. Finalmente Philippe si decide a incontrarla. All'appuntamento si fa per\u00f2 accompagnare da Yvonne ma, troppo spaventato per incontrarla, chiede a Driss di venirlo a prendere, e con Yvonne escono dal ristorante senza accorgersi di \u00c9l\u00e9onore che sta entrando.\nPhilippe e Driss prendono un jet privato per andare a fare parapendio. Sul jet Philippe d\u00e0 a Driss una busta contenente gli undicimila euro ricavati dalla vendita del quadro.\nAl loro ritorno a casa trovano Adama, un parente di Driss, leggermente ferito, che si trova nei guai per questioni di bande criminali. Driss finalmente racconta la sua storia: lui \u00e8 stato adottato dal Senegal dai suoi zii, i quali non potevano avere figli. Lo zio \u00e8 morto, ma la zia, dopo essere stata con vari uomini, ha avuto tanti figli e si \u00e8 dovuta fare carico della famiglia. Philippe capisce che \u00e8 giunto il momento di separarsi da Driss e lasciarlo tornare a casa. Di nuovo con i suoi parenti, Driss usa i soldi guadagnati fino ad allora per contribuire alle spese di famiglia ed utilizza l'esperienza vissuta per cercare un nuovo lavoro, venendo assunto in una ditta di trasporti. A casa di Philippe intanto vengono assunti nuovi badanti, forse pi\u00f9 preparati, ma rigidi e talvolta anche incapaci: Philippe non riesce a instaurare con nessuno di loro lo stesso rapporto avuto con Driss, cadendo nell'apatia, lasciandosi crescere la barba e non parlando con nessuno. Yvonne \u00e8 molto preoccupata e cos\u00ec contatta Driss che, arrivato da Philippe, decide di portarlo via.\nLa trama ritorna alla corsa in macchina, e mostra le sequenze dell'inseguimento della polizia, fino all'arrivo al pronto soccorso.\nDopo aver eluso la polizia Driss decide di portare Philippe al mare. Una volta arrivati, Driss taglia la barba a Philippe (divertendosi e prendendolo in giro per i tipi di baffi che di volta in volta gli lascia) e lo veste elegantemente portandolo in un ristorante.\nPhilippe \u00e8 convinto di pranzare insieme a Driss, ma all'ultimo istante viene abbandonato da quest'ultimo che gli augura buona fortuna e se ne va. Pochi secondi dopo si presenta \u00c9l\u00e9onore. Philippe si commuove, ed attraverso la finestra sorride a Driss che ricambia, per poi allontanarsi.\nFinzione e realt\u00e0.\nIl film termina con delle immagini dei veri protagonisti della vicenda, da cui \u00e8 stato tratto il film; alcune didascalie nei titoli di coda raccontano la vita di Abdel Yasmin Sellou e di Philippe Pozzo di Borgo, rispettivamente il \"badante\" e il malato. Philippe vive in Marocco, si \u00e8 risposato ed \u00e8 padre di due bambini, Abdel ha fondato una propria impresa ed \u00e8 padre di tre bambini. Nonostante Abdel non sia pi\u00f9 il badante di Philippe, i due sono tuttora molto legati.\nTra i contenuti speciali dell'edizione \"home video\" \u00e8 incluso un lungo documentario che racconta la loro vita dal titolo \"Quasi Amici: ritratto dei veri protagonisti\".\nDistribuzione.\nIn Francia il film \u00e8 uscito nelle sale cinematografiche il 2 novembre 2011 mentre, in Italia, il 24 febbraio 2012.\nAccoglienza.\nA sole nove settimane dalla sua uscita in Francia (2 novembre 2011), \"Quasi amici\" \u00e8 diventato il secondo film francese di maggior successo di tutti i tempi (dopo il film del 2008 \"Gi\u00f9 al nord\") arrivando a quota 166 milioni di dollari.\nIn Italia, il film ha incassato 14.961.389 \u20ac ed \u00e8 stato visto da 2.495.738 spettatori, risultando essere il film francese di maggior successo.\nA livello mondiale il film ha incassato $426 588 510 diventando il film francese di pi\u00f9 alto incasso fino al 2014, anno in cui venne superato da Lucy.\nRemake.\nNel 2016 \u00e8 stato realizzato un remake di produzione argentina intitolato Inseparables, diretto da Marcos Carnevale, con protagonisti Oscar Martinez e Rodrigo de la Serna.\nNel 2016 \u00e8 stato realizzato un remake di produzione indiana intitolato \"Oopiri\", diretto da Vamsi Paidipally.\nNel 2017 \u00e8 stato realizzato un adattamento statunitense intitolato \"Sempre amici\". Il film \u00e8 diretto da Neil Burger con protagonisti Bryan Cranston e Kevin Hart.\nDifferenze tra film e storia vera.\nNel film il badante \u00e8 senegalese e si chiama Driss Bassari, mentre nella storia vera \u00e8 algerino e si chiama Yasmin Abdel Sallou."}
{"id": "3906160", "revid": "536159", "url": "https://it.wikipedia.org/wiki?curid=3906160", "title": "Quasi amici", "text": ""}
{"id": "3906165", "revid": "83531", "url": "https://it.wikipedia.org/wiki?curid=3906165", "title": "Harry Hay", "text": "\u00c8 stato uno dei primi attivisti per la difesa dei diritti della comunit\u00e0 gay negli Stati Uniti. Noto soprattutto per aver fondato diversi movimenti gay, come la Mattachine Society, \u00e8 stato membro del Partito Comunista degli Stati Uniti d'America, nonch\u00e9 convinto marxista.\nBiografia.\nL'infanzia e i problemi col padre.\nNacque nella citt\u00e0 costiera di Worthing, nella regione inglese del Sussex, e fin dall'infanzia ricevette un'istruzione cattolica per volere della famiglia della madre. La famiglia di Hay si trasfer\u00ec inizialmente a Chuquicamata in Cile nel 1914 (nello stesso anno nacque sua sorella Margaret \"Peggy\" Caroline), dove il padre di Hay trov\u00f2 lavoro come amministratore di una miniera. Nel maggio del 1916 nacque suo fratello John \"Jack\" William; un mese dopo suo padre perse una gamba in uno sfortunato incidente e la famiglia Hay fu nuovamente costretta a trasferirsi, questa volta negli Stati Uniti, nello Stato della California. Il padre di Hay acquist\u00f2 diverse aziende di produzione di agrumi e compr\u00f2 una casa a Los Angeles.\nHarry ebbe sempre un rapporto teso con il genitore, che aveva intuito le sue tendenze omosessuali e che lo puniva ripetutamente tirandogli le orecchie, al punto che Harry sub\u00ec una perdita permanente dell'udito. Harry raccont\u00f2 che una sera, durante la cena, suo padre stava parlando di un pasto serale tipico dell'Egitto: notando che il padre si era confuso, Harry tent\u00f2 di correggerlo, ma suo padre and\u00f2 su tutte le furie poich\u00e9 non accettava di essere contraddetto dal figlio omosessuale e arriv\u00f2 persino a minacciarlo con un rasoio se non si fosse deciso a chiedere scusa per averlo contraddetto. Se suo padre lo odiava, sua madre invece lo amava tanto da considerarlo il preferito dei suoi tre figli. Incoraggi\u00f2 il suo talento per la musica trascorrendo ore e ore a suonare e cantare il pianoforte con il figlio e convincendolo a prendere lezioni di ballo.\nQuando il suo istruttore lo inser\u00ec tra i danzatori per uno spettacolo di balletto, suo padre pose fine alle lezioni. Nel 1922 Hay organizz\u00f2 un gruppo per ragazzi chiamato \"Rangers occidentali\", nei quali veniva approfondita la spiritualit\u00e0 dei nativi americani; all'interno del gruppo venivano inoltre praticati riti tradizionali delle trib\u00f9 di nativi americani e danze tradizionali di gruppo. Nel 1923, all'et\u00e0 di 11 anni, Hay si rese conto che c'erano altri ragazzi che provavano i suoi stessi sentimenti attraverso la scoperta di un libro \"The sex intermediate\" di Edward Carpenter. Diede uno sguardo furtivo al libro in biblioteca e s'imbatt\u00e9 per la prima volta nella parola \"omosessuale\", che egli cerc\u00f2 sui dizionari senza trovarla, pur consapevole che quella parola rispecchiava perfettamente il suo stato d'animo.\nL'adolescenza e la prima esperienza omosessuale.\nHay trascorse le estati da adolescente presso un allevamento di bestiame, dove per la prima volta venne a contatto con idee marxiste: i suoi colleghi al ranch, infatti, erano tutti membri dell'Industrial Workers of the World, gli insegnarono la filosofia marxista e gli regalarono opuscoli e libri scritti da Karl Marx; venne anche a conoscenza di un'aggressione ai danni di un minatore che aveva provato a corteggiare un altro uomo. Nel 1925 Hay venne invitato ad una festa di un suo collega nativo americano, il quale gli fece conoscere Wovoka, profeta della Danza degli spiriti, il quale gli rivel\u00f2 che un giorno sarebbe diventato un grande amico per il popolo dei nativi americani. Nel 1926 ebbe la sua prima esperienza sessuale con un marinaio di nome Matt: grazie al rapporto intrattenuto con il marinaio, pi\u00f9 anziano di lui, Hay teorizz\u00f2 che gli omosessuali nel mondo sono legati da una \"fratellanza segreta\", idea sulla quale egli avrebbe poi sviluppato il concetto, di stampo stalinista, secondo il quale la comunit\u00e0 omosessuale rappresenta una minoranza etnica.\nIstruzione e attivit\u00e0 politica.\nHay si diplom\u00f2 alla Los Angeles High School nel 1929 e and\u00f2 a lavorare presso uno studio legale. Nel 1930 si iscrisse alla Stanford University e i suoi compagni di classe lo presero subito di mira per il suo orientamento sessuale. Per colpa di una grava malattia fu costretto, nel 1932, ad abbandonare gli studi. Trasferitosi a San Francisco, cominci\u00f2 a frequentare circoli teatrali e zone artistiche della citt\u00e0. Si trasfer\u00ec nuovamente a Hollywood per trovare lavoro come controfigura nei Film di serie B: non trovando impieghi, Hay si un\u00ec ad un gruppo teatrale di manifestanti in sciopero. Molti degli appartenenti a quel gruppo erano iscritti al Partito Comunista Statunitense ed Hay vi ader\u00ec nel 1934. Nello stesso anno conobbe l'attore e collega Will Geer, che Hay consider\u00f2 sempre suo \"mentore politico\".\nHay e Geer parteciparono ad uno sciopero del latte a Los Angeles e successivamente ad un altro a San Francisco. In quell'occasione Hay vide le forze dell'ordine sparare sui manifestanti: questo non fece altro che consolidare la sua convinzione di un necessario cambiamento sociale. Inizi\u00f2 un percorso di psicologia analitica ed il suo psicoterapeuta gli consigli\u00f2 di trovarsi una moglie. Pur consapevole di essere ingannato dal dottore, Hay, dopo aver \"confessato\" nel 1938 ai suoi compagni di partito la propria omosessualit\u00e0, spos\u00f2 Anna Platky, membro del partito. La coppia adott\u00f2 due figlie: Hannah Margaret nel 1943 e Kate Neall nel 1945. Convintosi che non era sua intenzione diventare eterosessuale, nel 1941 decise di non rispettare pi\u00f9 i suggerimenti del suo medico. Continu\u00f2 ad avere rapporti con gli uomini durante tutto il suo matrimonio e divorzi\u00f2 da Anna nel 1951.\nLa Mattachine Society.\nHay convinse i suoi amici gay a creare un'organizzazione omosessuale, intesa come confraternita per tutti i gay del mondo: consider\u00f2 l'idea di chiamare questo gruppo \"Bachelors Anonymous\", per assonanza con il gruppo degli alcolisti anonimi. Nel mese di luglio 1950 Hay fece la conoscenza di Rudi Gernreich: i due divennero amanti ed Hay mostr\u00f2 a Gernreich il suo progetto di confraternita. Gernreich ne fu subito colpito e decise di finanziare l'idea, ma al tempo stesso prefer\u00ec rimanere anonimo, senza prestare il suo nome al gruppo (si lasciava chiamare semplicemente \"R\", come l'iniziale del suo nome). L'11 novembre 1950, Hay, Gernreich, Dale Jennings, Bob Hull e Chuck Rowland e molti altri amici tennero la prima riunione della Mattachine Society a Los Angeles: il nome del movimento prese spunto da un'idea di James Gruber, membro del gruppo, il quale rifer\u00ec ad Hay che nella Francia medioevale esistevano societ\u00e0 segrete che criticavano gli operati dei re, alle cui riunioni partecipavano uomini mascherati e anonimi.\nHay si impegn\u00f2 e rimase totalmente coinvolto nel movimento Mattachine Society. Preoccupato di proseguire la propria permanenza nel Partito Comunista, che non permetteva agli omosessuali di farne parte, Hay stesso chiese ai leader di esserne espulso. Il CPUSA rifiut\u00f2 di escluderlo per la sua omosessualit\u00e0, ma comunque lo allontan\u00f2 per via dell'alto rischio per la sicurezza del partito stesso; Hay, comunque, continuer\u00e0 a dichiararsi \"amico del popolo a vita\". La Mattachine Society crebbe lentamente, ma ricevette larghi consensi quando nel febbraio del 1952 uno dei fondatori del movimento, Jennings, venne arrestato a Los Angeles e successivamente scarcerato. Dopo il processo Jennings, il gruppo si espanse rapidamente, superando quota 2.000 iscritti, ma al suo interno cominciarono a sorgere contrasti di natura politica: i radicali di sinistra si opponevano alla linea moderata del gruppo, che intendeva comunque rispettare le leggi statunitensi. Il contrasto tra queste due linee di pensiero fece collassare la Mattachine Society, disciolta a Los Angeles nel 1961.\nIl dopo Mattachine Society.\nIl fallimento del suo grande progetto per la comunit\u00e0 omosessuale deluse profondamente Hay, che si ritir\u00f2 dall'attivit\u00e0 politica. In questo periodo intrattenne rapporti con il modello danese Jorn Kamgren, conosciuto proprio alla Mattachine Society: Hay sfrutt\u00f2 i suoi contatti all'interno del mondo della moda per lanciare il suo partner. Spese la maggior parte del suo tempo a studiare la cultura nativo-americana e nel 1970 si trasfer\u00ec in Nuovo Messico con il suo compagno Burnside; qui si un\u00ec ad un gruppo di combattenti per i diritti dei gay ed approfond\u00ec gli studi sulla cultura nativo americana. Basandosi sulla spiritualit\u00e0 dei nativi, Hay cre\u00f2 la \"Conferenza spirituale per i Fairies Radicals\" nel 1978: i Fairies Radicals sono un gruppo di persone di ogni orientamento sessuale, che attraverso le tradizioni e la spiritualit\u00e0 dei nativi americani, cerca di cambiare la societ\u00e0.\nLe proteste per le esclusioni.\nNei primi anni ottanta Hay si un\u00ec ad altri attivisti che protestavano per l'esclusione della \"North American Man Boy Love Association\" dalla partecipazione alle manifestazioni LGBT. Hay in particolare consider\u00f2 queste esclusioni un tradimento nei confronti della comunit\u00e0 gay stessa. Da questo periodo ebbe ripetuti contrasti con altri movimenti per i diritti gay. Nel 1994, infatti, Hay si rifiut\u00f2 di partecipare al 25\u00ba anniversario dei Tumulti di Stonewall a New York a causa della politica di esclusione e selezione degli organizzatori della manifestazione, ma partecip\u00f2 comunque ad un corteo alternativo chiamato \"Lo Spirito di Stonewall\". Hay critic\u00f2 aspramente la scelta di favorire su tutti i movimenti di attivisti per la lotta contro l'AIDS, perch\u00e9 per lui questa linea politica sembrava pi\u00f9 una mossa d'immagine pi\u00f9 che una scelta dettata dalla solidariet\u00e0.\nMorte.\nHay e Burnside tornarono a San Francisco nel 1999, poich\u00e9 Hay non riceveva cure adeguate a Los Angeles per le sue gravi condizioni di salute: aveva la polmonite e lottava contro il cancro ai polmoni. Nello stesso anno sfil\u00f2 come Gran Sceriffo della parata dell'orgoglio gay a San Francisco, ma questa fu la sua ultima uscita pubblica: mor\u00ec il 24 ottobre 2002 all'et\u00e0 di 90 anni in ospedale.\nRappresentazioni cinematografiche e teatrali.\nLa vita di Hay \u00e8 stata ricreata in un film documentario \"Lungo il vento: La vita di Harry Hay\" (2002) diretto da Eric Slade.\nIl regista Jon Marans ha diretto l'opera teatrale \"The Temperamentals\", che racconta la nascita della Mattachine Society."}
{"id": "3906166", "revid": "486946", "url": "https://it.wikipedia.org/wiki?curid=3906166", "title": "Kyuremu VS Seikenshi", "text": ""}
{"id": "3906167", "revid": "47363695", "url": "https://it.wikipedia.org/wiki?curid=3906167", "title": "Lake of the Woods", "text": ""}
{"id": "3906168", "revid": "76963", "url": "https://it.wikipedia.org/wiki?curid=3906168", "title": "Atsushi Sat\u014d", "text": "Biografia.\nNel 1988 Sat\u014d entr\u00f2 nella sua prima band, gli HURRY SCUARY, come tastierista, ma essa si sciolse poco dopo. Quindi Sat\u014d fece parte di numerose band nei primi anni novanta, le cui pi\u00f9 rilevanti furono i Darin's Darlin (in cui milit\u00f2 negli anni 1991-1993) e gli STAGGER (1994-1995). Nel 1996 fond\u00f2 insieme all'amico Toshiharu Umezaki la band che l'avrebbe reso famoso, gli H\u039bL. Dopo due album e numerosi singoli di successo, Sat\u014d lasci\u00f2 la band nella primavera del 2003. Da allora Sat\u014d cura gli arrangiamenti per altri artisti, sotto lo pseudonimo di ats-; sotto questo pseudonimo collabor\u00f2 con molti artisti, i cui pi\u00f9 noti sono SweetS, Dream, Aiko Kay\u014d, Ruppina+, Chinatsu Wakatsuki, Nami Tamaki, sifow, Shimokawa Mikuni e Yuna Ito."}
{"id": "3906174", "revid": "118647699", "url": "https://it.wikipedia.org/wiki?curid=3906174", "title": "Narspi (musical)", "text": "Narspi \u00e8 un musical composto da Nikolaj Nilovi\u010d Kazakov e Boris Borisovi\u010d \u010cindykov sulla base del poema \"Narspi\" di Konstantin Vasil'evi\u010d Ivanov. Il Debutto avvenne alla Filarmonica di \u010ceboksary nei giorni 20-21 marzo 2008, sotto il patrocinio del Ministero della Cultura Ciuvascia.\nL'opera si ispira al poema di Ivanov, che narra le vicende d'amore di Narspi e Setner, come una sorta di Romeo e Giulietta ciuvasci, nella dura realt\u00e0 della Russia zarista dei primi del Novecento."}
{"id": "3906176", "revid": "768068", "url": "https://it.wikipedia.org/wiki?curid=3906176", "title": "Ellanico (grammatico)", "text": "Fu allievo di Agatocle, pi\u00f9 anziano di 20-30 anni di Aristarco.\nOpere.\nDapprima il nostro Ellanico fu identificato con Ellanico di Mitilene. La prima edizione dei frammenti di Ellanico curata da Friedrich Wilhelm Sturz permise di capire che Ellanico il grammatico era contemporaneo di Aristarco, e pertanto era vissuto dopo Ellanico di Mitilene.\nL'attivit\u00e0 di Ellanico \u00e8 evidenziata da un passo della \"Vita Homeri\" di Proclo dove Ellanico \u00e8 menzionato assieme a Xenone, l'altro grammatico classificato fra i \u03c7\u03c9\u03c1\u03af\u03b6\u03bf\u03bd\u03c4\u03b5\u03c2. I due furono oggetto della polemica di Aristarco di Samotracia, il bibliotecario di Alessandria il quale scrisse un'opera contro l'ipotesi dei \u03c7\u03c9\u03c1\u03af\u03b6\u03bf\u03bd\u03c4\u03b5\u03c2, secondo la quale Omero era autore della sola \"Iliade\", essendo stata scritta l'\"Odissea\" in epoca molto pi\u00f9 recente tanto da non poterla attribuire allo stesso Omero."}
{"id": "3906180", "revid": "606039", "url": "https://it.wikipedia.org/wiki?curid=3906180", "title": "Oxyambulyx", "text": ""}
{"id": "3906183", "revid": "86599", "url": "https://it.wikipedia.org/wiki?curid=3906183", "title": "Nikolaj Ivanov (astronomo)", "text": "Il Minor Planet Center gli accredita la scoperta di tre asteroidi, effettuate nel 1927, tutte in collaborazione con Sergej Ivanovi\u010d Beljavskij."}
{"id": "3906184", "revid": "298229", "url": "https://it.wikipedia.org/wiki?curid=3906184", "title": "Migliori prestazioni italiane nella marcia 20 km", "text": "La lista delle migliori prestazioni italiane nella marcia 20 km, aggiornata periodicamente dalla Federazione Italiana di Atletica Leggera, raccoglie i migliori risultati di tutti i tempi degli atleti italiani nella specialit\u00e0 della marcia 20 km.\nMaschili.\n\"Statistiche aggiornate al 12 gennaio 2022.\"\nFemminili.\n\"Statistiche aggiornate al 12 gennaio 2022.\""}
{"id": "3906186", "revid": "298229", "url": "https://it.wikipedia.org/wiki?curid=3906186", "title": "Migliori prestazioni italiane nella marcia 50 km", "text": "La lista delle migliori prestazioni italiane nella marcia 50 km, aggiornata periodicamente dalla Federazione Italiana di Atletica Leggera, raccoglie i migliori risultati di tutti i tempi degli atleti italiani nella specialit\u00e0 della marcia 50 km.\nMaschili.\n\"Statistiche aggiornate al 12 gennaio 2022.\"\nFemminili.\n\"Statistiche aggiornate al 12 gennaio 2022.\""}
{"id": "3906187", "revid": "287204", "url": "https://it.wikipedia.org/wiki?curid=3906187", "title": "20103 de Vico", "text": "20103 de Vico \u00e8 un asteroide della fascia principale. Scoperto nel 1995, presenta un'orbita caratterizzata da un semiasse maggiore pari a 2,3748256\u00a0UA e da un'eccentricit\u00e0 di 0,1079857, inclinata di 7,14475\u00b0 rispetto all'eclittica.\nL'asteroide \u00e8 dedicato all'astronomo italiano Francesco de Vico."}
{"id": "3906188", "revid": "486946", "url": "https://it.wikipedia.org/wiki?curid=3906188", "title": "S/2011 P 1", "text": ""}
{"id": "3906193", "revid": "298229", "url": "https://it.wikipedia.org/wiki?curid=3906193", "title": "Migliori prestazioni italiane nella maratona", "text": "La lista delle migliori prestazioni italiane nella maratona raccoglie i migliori risultati di tutti i tempi degli atleti italiani nella specialit\u00e0 della maratona.\nMaschili.\n\"Statistiche aggiornate al 12 gennaio 2022.\"\nFemminili.\n\"Statistiche aggiornate al 12 gennaio 2022.\""}
{"id": "3906196", "revid": "1543377", "url": "https://it.wikipedia.org/wiki?curid=3906196", "title": "Lista di aracnologi", "text": "Lista degli aracnologi e/o di zoologi e naturalisti che hanno pubblicato uno o pi\u00f9 lavori sui ragni.\nSono elencati in ordine alfabetico per cognome e viene indicata la fonte, solitamente online, da cui sono stati dedotti i dati riportati di seguito.\nVengono indicati:"}
{"id": "3906198", "revid": "1442080", "url": "https://it.wikipedia.org/wiki?curid=3906198", "title": "Dubai Tennis Championships 2012", "text": "Il Dubai Tennis Championships 2012 \u00e8 stato un torneo di tennis giocato sul cemento, facente parte della categoria ATP World Tour 500 series nell'ambito dell'ATP World Tour 2012 e della categoria Premier nell'ambito del WTA Tour 2012. Sia il torneo maschile che femminile si sono disputati al The Aviation Club Tennis Centre di Dubai negli Emirati Arabi Uniti. Il torneo femminile si \u00e8 giocato dal 20 al 25 febbraio, quello maschile dal 27 al 3 marzo 2012.\nPartecipanti WTA.\nAltre partecipanti.\nLe seguenti giocatrici hanno ricevuto una wild-card per il tabellone principale:\nLe seguenti giocatrici sono entrate nel tabellone principale passando dalle qualificazioni:\nPartecipanti ATP.\nAltri partecipanti.\nI seguenti giocatori hanno ricevuto una wild-card per il tabellone principale:\nI seguenti giocatori sono entrati nel tabellone principale passando dalle qualificazioni:\nPunti e montepremi.\nIl montepremi complessivo \u00e8 di 4.000.000 $.\nCampioni.\nSingolare maschile.\n Roger Federer ha battuto in finale Andy Murray per 7-5, 6-4.\nSingolare femminile.\n Agnieszka Radwa\u0144ska ha battuto in finale Julia G\u00f6rges con il punteggio di 7-5, 6-4.\nDoppio maschile.\n Mahesh Bhupathi / Rohan Bopanna hanno battuto in finale Mariusz Fyrstenberg / Marcin Matkowski per 6-4, 3-6, [10-5].\nDoppio femminile.\n Liezel Huber / Lisa Raymond hanno battuto in finale Sania Mirza / Elena Vesnina per 6-2, 6-1."}
{"id": "3906202", "revid": "311148", "url": "https://it.wikipedia.org/wiki?curid=3906202", "title": "Marchi tedeschi", "text": ""}
{"id": "3906203", "revid": "287204", "url": "https://it.wikipedia.org/wiki?curid=3906203", "title": "Un eroe per l\u2019impero romano", "text": ""}
{"id": "3906207", "revid": "158913", "url": "https://it.wikipedia.org/wiki?curid=3906207", "title": "Maschio femmina fiore frutto", "text": ""}
{"id": "3906208", "revid": "339392", "url": "https://it.wikipedia.org/wiki?curid=3906208", "title": "Castello de L'Archet", "text": ""}
{"id": "3906212", "revid": "110157", "url": "https://it.wikipedia.org/wiki?curid=3906212", "title": "Dubai Tennis Championships 2012 - Qualificazioni singolare femminile", "text": "Le qualificazioni del singolare femminile del Dubai Tennis Championships 2012 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3906216", "revid": "278830", "url": "https://it.wikipedia.org/wiki?curid=3906216", "title": "Super Channel (Canada)", "text": "Super Channel \u00e8 un canale televisivo canadese a pagamento. \u00c8 disponibile in molte piattaforme televisive satellitari e via cavo.\nCanali.\nSuper Channel possiede anche un bouquet di sette canali:"}
{"id": "3906217", "revid": "123712877", "url": "https://it.wikipedia.org/wiki?curid=3906217", "title": "Berto Pisano", "text": "Biografia.\nFratello minore di Franco Pisano (con cui inizi\u00f2 l'attivit\u00e0 artistica come musicista jazz suonando il contrabbasso prima nel Quintetto Aster e poi negli Asternovas, il gruppo musicale che accompagnava Fred Buscaglione), \u00e8 stato autore e arrangiatore di canzoni per Edda Dell'Orso, Mina e di numerose colonne sonore per il cinema e la televisione.\nConosciuto come compositore di musiche particolarmente suadenti e considerate parte fondamentale della cosiddetta musica lounge italiana, ha avuto tra i suoi maggiori successi il brano da hit parade \"A Blue Shadow\", scritto da Romolo Grano, motivo conduttore dello sceneggiato televisivo del 1974 \"Ho incontrato un'ombra\"."}
{"id": "3906220", "revid": "2056951", "url": "https://it.wikipedia.org/wiki?curid=3906220", "title": "Esplorazione dell'Artide", "text": "L'esplorazione dell'Artide \u00e8 l'esplorazione fisica dell'Artico, regione pi\u00f9 a nord della Terra. Si riferisce al periodo storico durante il quale l'umanit\u00e0 ha esplorato la regione a nord del Circolo polare artico. I primi documenti storici ne indicano l'inizio nel 325 a.C., quando il navigatore greco Pitea raggiunse un mare ghiacciato nel tentativo di trovare miniere di stagno. I pericolosi oceani e le condizioni climatiche avverse ostacolarono spesso gli esploratori nel tentativo di raggiungere la regione polare e con grande difficolt\u00e0 fu possibile superare questi pericoli sia con l'uso di imbarcazioni che via terra.\nI primi tentativi.\nLa Grecia antica.\nAlcuni studiosi ritengono che i primi tentativi di superare il Circolo Polare Artico possano riguardare l'antica Grecia e il navigatore Pitea, un contemporaneo di Aristotele, che, circa nel 325 a.C., cerc\u00f2 di trovare miniere di quello stagno che raggiungeva sporadicamente la colonia greca di Massilia, odierna Marsiglia, sulla costa mediterranea. Navigando oltre le Colonne d'Ercole, raggiunse la Bretagna e anche la Cornovaglia, infine circumnavig\u00f2 le isole britanniche. Sent\u00ec dalla popolazione locale notizie della misteriosa terra di Thule, ancora pi\u00f9 a nord. Dopo sei giorni di navigazione, raggiunse una terra sul bordo di un mare ghiacciato (da lui descritto come \"cagliato\"), e descrisse ci\u00f2 che si crede sia l'aurora boreale e il sole di mezzanotte. Mentre alcuni storici sostengono che questa nuova terra di Thule fosse la costa norvegese o le Isole Shetland, sulla base delle sue descrizioni e delle rotte commerciali dei primi navigatori britannici, \u00e8 possibile che Pitea fosse giunto alla lontana Islanda.\nAnche se nessuno sa esattamente quanto a lungo avesse navigato Pitea, potrebbe essere stato il primo occidentale a superare il Circolo Polare Artico. Tuttavia, i suoi racconti sono stati considerati fantastici da parte delle autorit\u00e0 sia greche sia romane, come il geografo Strabone. Secondo la loro percezione del mondo, era impossibile per l'uomo sopravvivere in questi \"recessi inabitabili\".\nIl Medioevo.\nIl primo vichingo a vedere l'Islanda fu Gardar Svavarsson, che and\u00f2 fuori rotta a causa delle condizioni difficili mentre navigava dalla Norvegia alle Isole F\u00e6r \u00d8er. Ci\u00f2 port\u00f2 rapidamente ad un'ampia colonizzazione. Non tutti i coloni riuscirono comunque nei tentativi di raggiungere l'isola. Nel X secolo, Gunnbj\u00f6rn Ulfsson si perse in una tempesta e fin\u00ec in vista della costa groenlandese. La sua relazione spinse Erik il Rosso, un capo fuorilegge, a stabilirvi un insediamento nel 985. Dopo uno sviluppo iniziale, questi insediamenti alla fine furono abbandonati a causa dei cambiamenti delle condizioni climatiche (si veda Piccola era glaciale). Si pensa che siano sopravvissuti fino a circa il 1450.\nI primi coloni groenlandesi navigarono verso ovest, in cerca di migliori pascoli e terreni di caccia. Tra gli studiosi moderni \u00e8 aperta la discussione su quale fosse la posizione precisa delle nuove terre di Vinland, Markland e Helluland che avevano scoperto.\nI popoli scandinavi si spinsero anche pi\u00f9 a nord nella loro penisola via terra e via mare. Gi\u00e0 nell'880, il vichingo Ohthere di H\u00e5logaland doppi\u00f2 la Penisola scandinava e navig\u00f2 verso la penisola di Kola e Mar Bianco. Il Monastero di Pe\u010denga a nord della penisola di Kola fu fondato da monaci russi nel 1533, dalla loro base a Kola, i Pomory, cio\u00e8 i coloni Russi sulla costa del Mar Bianco, esplorarono la regione di Barents, Spitsbergen e Novaja Zemlja, tutte oltre il Circolo Polare Artico.\nEssi inoltre esplorarono il nord in nave, alla scoperta della Rotta del Mare del Nord, cos\u00ec come penetrarono le aree al di l\u00e0 degli Urali nella Siberia del nord. Poi fondarono l'insediamento di Mangazeja a est della Penisola Jamal agli inizi del XVI secolo. Nel 1648 il cosacco Sem\u00ebn De\u017en\u00ebv scopr\u00ec l'ormai famoso Stretto di Bering tra America e Asia.\nI coloni russi e i commercianti sulle coste del Mar Bianco, i Pomory, stavano esplorando alcune parti del passaggio a nord-est gi\u00e0 nell'XI secolo. Con il XVII secolo stabilirono un continuo percorso marittimo da Arcangelo est fino alla foce dello Enisej. Questo percorso, noto come \"Rotta marittima Mangazeja\", dal nome del suo capolinea orientale, il deposito commerciale di Mangazeja, precedette la Rotta del Mare del Nord.\nL'era delle Esplorazioni geografiche.\nL'esplorazione oltre il Circolo Polare Artico nel Rinascimento fu guidata dalla e dalla necessit\u00e0 dei vari Stati di procedere all'espansione commerciale. L'esplorazione fu ostacolata dai limiti della tecnologia navale dell'epoca, la mancanza di alimenti a lunga conservazione, e l'insufficiente protezione contro il freddo estremo per l'equipaggio delle navi.\nInnovazioni rinascimentali nella cartografia.\nUn evento fondamentale nell'esplorazione artica avvenne nel 1409, quando la \"Geografia\" di Tolomeo fu tradotta in latino, introducendo i concetti di latitudine e longitudine in Europa occidentale. I navigatori furono maggiormente in grado di tracciare la loro posizione, e inizi\u00f2 una grande attenzione verso la Cina, suscitata dall'interesse verso gli scritti di Marco Polo. Due anni soli dopo la scoperta dell'America da parte di Cristoforo Colombo, il trattato di Tordesillas del 1494 divise l'Oceano Atlantico tra Spagna e Portogallo. Costretti a cercare altre vie verso l'Oriente, paesi rivali come l'Inghilterra, cominciarono a prendere in considerazione la rotta settentrionale nella parte superiore del globo.\nL'\"Inventio Fortunata\", un libro perduto che si dice narrasse i viaggi nell'Atlantico settentrionale di un frate sconosciuto, descrive, in una sintesi scritta da Jacobus Cnoyen, ma trovata in una lettera di Mercatore, i viaggi fino al Polo Nord. Un'affermazione ampiamente contestata \u00e8 che due fratelli di Venezia, Nicol\u00f2 e Antonio Zeno, avrebbero fatto una mappa dei loro viaggi in quella regione, che fu pubblicata da un loro discendente nel 1558.\nPassaggio a nord-ovest.\nIl \"Passaggio a Nord-ovest\" \u00e8 un percorso che collega l'Oceano Atlantico e l'Oceano Pacifico attraverso l'Oceano Artico. Dalla scoperta dell'America si cercava una rotta verso l'Asia, l'esplorazione dei margini settentrionali del America del Nord ha delineato il Passaggio a nord-ovest.\nL'iniziale insuccesso di Giovanni Caboto nel 1497 per trovare un passaggio a nord-ovest attraverso l'Atlantico convinse gli inglesi a cercare un percorso alternativo ad est.\nL'interesse si riaccese nel 1564, dopo che Jacques Cartier scopr\u00ec le foci del San Lorenzo. Martin Frobisher era deciso a trovare una rotta commerciale verso ovest dall'Inghilterra all'India. Tra il 1576 e il 1578, intraprese tre viaggi in quello che ora \u00e8 il Canada Settentrionale per trovare il passaggio. La Baia di Frobisher, da lui scoperta, porta il suo nome. Nel luglio del 1583, Sir Humphrey Gilbert, che aveva scritto un trattato sulla scoperta del passaggio ed era un sostenitore di Frobisher, rivendic\u00f2 la Colonia di Terranova per la corona inglese.\nL'8 agosto 1585, al servizio di Elisabetta I l'esploratore inglese John Davis penetr\u00f2 nello Stretto di Cumberland e raggiunse l'isola di Baffin. Davis circumnavig\u00f2 la Groenlandia prima di dividere le sue navi in quattro spedizioni separate per cercare un passaggio verso ovest. Anche se non fu in grado di passare attraverso le gelide acque artiche, rifer\u00ec ai suoi mandanti che il passaggio ricercato \u00e8 \"una questione per nulla dubbia [\"sic\"]\", e si assicur\u00f2 il supporto per due ulteriori spedizioni, raggiungendo la lontana Baia di Hudson. Anche se in Inghilterra gli sforzi furono interrotti nel 1587 a causa della Guerra anglo-spagnola (1585-1604), Le relazioni favorevoli di Davis sulla regione e la sua gente avrebbero ispirato gli esploratori nel secolo successivo.\nIl passaggio a Nord-Est.\nLa Rotta del Mare del Nord \u00e8 una rotta marittima dal mare di Barents allo stretto di Bering, lungo la costa settentrionale russa, cos\u00ec come viene ufficialmente definita dalla legge della Federazione russa; prima dell'inizio del XX secolo era conosciuta come il Passaggio a nord-est.\nL'idea di esplorare questa regione era inizialmente economica, e fu proposta dal diplomatico russo Dmitrij Gerasimov nel 1525. La maggior parte della rotta si trova in acque artiche e alcuni tratti sono liberi dal ghiaccio per soli due mesi all'anno, rendendo cos\u00ec il percorso molto pericoloso.\nVerso la met\u00e0 del XVI secolo, Giovanni Caboto, figlio di Sebastiano contribu\u00ec a organizzare tale spedizione, guidata da Sir Hugh Willoughby e Richard Chancellor. L'equipaggio con Willoughby naufrag\u00f2 al largo della penisola di Kola, dove per\u00ec di scorbuto. Chancellor con il suo equipaggio raggiunse la foce del fiume Dvina Settentrionale, dove fu accolto da una delegazione dello zar Ivan il Terribile. Riportato a Mosca, fond\u00f2 la Muscovy Trading Company, per promuovere il commercio tra l'Inghilterra e Russia. Questo corso diplomatico permise ad ambasciatori britannici come Sir Francis Cherry (1552\u20131605) di consolidare le informazioni geografiche raccolte da mercanti russi in mappe per l'esplorazione britannica della regione. Alcuni anni dopo, Steven Borough, il comandante della nave di Chancellor (1525\u20131584), raggiunse il mare di Kara, quando fu costretto a tornare indietro a causa del ghiaccio.\nLe parti occidentali del passaggio furono esplorate contemporaneamente da Paesi del Nord Europa come Inghilterra, Paesi Bassi, Danimarca e Norvegia, alla ricerca di una rotta alternativa verso la Cina e l'India. Anche se queste spedizioni non ebbero successo, furono scoperte nuove coste e isole. Degna di nota \u00e8 la spedizione guidata dal navigatore olandese Willem Barents che scopr\u00ec le Spitsbergen e l'isola degli Orsi nel 1596.\nTemendo la penetrazione inglese e olandese in Siberia, la Russia chiuse la rotta verso la colonia Mangazeja nel 1619. L'attivit\u00e0 dei Pomory, diminu\u00ec nell'Asia settentrionale e la maggior parte dell'esplorazione durante il XVII secolo venne svolta da cosacchi siberiani, navigando da una foce all'altra dei fiumi. Nel 1648 la pi\u00f9 famosa di queste spedizioni, guidata da Fedot Alekseevi\u010d Popov e Sem\u00ebn De\u017en\u00ebv, navig\u00f2 dalla foce del Kolyma a est fino al Pacifico e doppi\u00f2 la Penisola dei Ciukci, dimostrando cos\u00ec che non vi era alcun collegamento terrestre tra Asia e Nord America. Ottanta anni dopo De\u017en\u00ebv, nel 1728, un altro esploratore per conto della Russia, il danese Vitus Jonassen Bering sulla \"Svjatoj Gavriil\" (\u0421\u0432\u044f\u0442\u043e\u0439 \u0413\u0430\u0432\u0440\u0438\u0438\u043b) intraprese un viaggio simile in senso opposto (Prima spedizione in Kam\u010datka), a partire dalla Kam\u010datka in direzione nord per il passaggio che porta il suo nome (Stretto di Bering). Fu Bering ad attribuire il nome attuale alle isole Diomede, scoperte e descritte da De\u017en\u00ebv.\nRicordiamo l'italiano Giacomo Bove: Bove era nato in Piemonte da una famiglia di contadini nel 1852, \"e grazie a una serie di circostanze favorevoli era stato ammesso all\u2019Accademia Navale di Genova, da dove sarebbe uscito a pieni voti. Partecip\u00f2 poi alla spedizione guidata dal danese Nordenski\u00f6ld, che risolse una volta per tutte la questione del Passaggio a Nord-Est, dopo tre secoli di tentativi infruttuosi, resistendo per 35 settimane nella morsa dei ghiacci della notte artica: un\u2019avventura ai limiti della sopravvivenza\".\nL'esplorazione moderna.\nNella prima met\u00e0 del XIX secolo, alcuni tratti del passaggio a nord-ovest furono esplorati separatamente da spedizioni diverse, compresa quelle di John Ross, William Edward Parry, James Clark Ross, e spedizioni via terra guidate da John Franklin, George Back, Peter Warren Dease (1788\u20131863), Thomas Simpson (1808\u20131840) e John Rae. A Sir Robert McClure, \u00e8 stata attribuita la scoperta del Passaggio a Nord-ovest via mare con la McClure Arctic Expedition nel 1851 quando attravers\u00f2 lo Stretto di McClure dall'Isola di Banks in direzione dell'Isola Melville. Tuttavia, lo stretto era bloccato dal ghiaccio nuovo in quella stagione, che lo rendevano non navigabile alle navi. L'unica rotta utilizzabile, che collega gli accessi tra lo stretto di Lancaster e lo stretto Dolphin e Union, venne percorsa per la prima volta da John Rae nel 1851. Rae utilizzava un approccio pragmatico nel viaggiare via terra a piedi e con cani da slitta, e in genere impiegava meno di dieci persone nelle sue esplorazioni.\nIl Passaggio a nord-ovest non fu completamente conquistato via mare fino al 1906, quando l'esploratore norvegese Roald Amundsen, che era salpato giusto in tempo per sfuggire ai creditori che cercavano di bloccare la spedizione, complet\u00f2 un viaggio di tre anni con la Gj\u00f8a, nave da aringhe riadattata di 47 tonnellate. Alla fine di questo viaggio, entr\u00f2 nella citt\u00e0 di Eagle in Alaska, e invi\u00f2 un telegramma che annunciava il suo successo. La sua rotta non era commercialmente pratica: oltre al tempo impiegato, alcuni tratti di mare erano troppo bassi.\nIl Polo Nord.\nIl 6 aprile 1909 Robert Peary afferm\u00f2 di essere la prima persona nella storia ad avere raggiunto il Polo Nord anche se \u00e8 stato posto in dubbio che lo abbia mai effettivamente raggiunto.. Viaggi\u00f2 con l'ausilio di slitte trainate da cani e tre diverse squadre di supporto che sostitu\u00ec ad intervalli successivi prima di raggiungere il Polo. Molti esploratori moderni, compresi sciatori olimpici con attrezzature moderne, sostengono che Peary non avrebbe potuto raggiungere il polo a piedi nel tempo da lui dichiarato.\nNel 2005 l'esploratore britannico Tom Avery, con quattro colleghi, complet\u00f2 un viaggio al polo in 36 giorni, 22 ore e 11 minuti con 16 cani husky che trainavano due slitte che erano le repliche di quelle utilizzate da Peary. Alcuni credono che la spedizione Avery abbia reso giustizia a Peary, dimostrando che la velocit\u00e0 di Peary non fosse cos\u00ec impossibile, dopo tutto, giacch\u00e9 il tempo impiegato da Avery era di circa quattro ore inferiore a quanto affermato da Peary. Tuttavia un attento esame della velocit\u00e0 di Avery getta ancora pi\u00f9 dubbi sulla rivendicazione di Peary: mentre questi afferm\u00f2 di aver sostenuto un incredibile percorso di nei suoi ultimi cinque giorni, Avery ne percorse solo 71. Infatti, Avery non super\u00f2 mai le per ogni tratto di cinque giorni. Inoltre, Avery pot\u00e9 contare su un ponte aereo per ritornare, e quindi aveva un carico leggero sulle slitte negli ultimi cinque giorni, mentre Peary era carico dei prodotti alimentari e forniture necessari per il ritorno. Avery riusc\u00ec ad eguagliare il tempo totale di Peary di 37 giorni solo perch\u00e9 quest'ultimo fu obbligato a trascorrere cinque giorni in accampamento, senza compiere alcun progresso.\nVi erano gi\u00e0 state diverse spedizioni per raggiungere il Polo Nord, ma non erano riuscite: quella dell'ufficiale della marina britannica William Edward Parry nel 1827, la spedizione americana Polaris nel 1871, la sfortunata Jeannette Expedition nel 1879 comandata dal Comandante della Marina statunitense George W. DeLong e quella norvegese di Fridtjof Nansen nel 1895. L'esploratore statunitense Frederick Cook sostenne di aver raggiunto il Polo Nord nel 1908, ma non ottenne molti consensi.\nIl primo avvistamento indiscusso del Polo avvenne quando l'equipaggio del dirigibile \"Norge\", progettato e pilotato dall'taliano Umberto Nobile (accompagnato dall'esploratore norvegese Roald Amundsen e dal finanziatore statunitense Lincoln Ellsworth), osserv\u00f2 il Polo il 12 maggio 1926. Nobile sorvol\u00f2 il Polo una seconda volta il 24 maggio 1928, quando a bordo del dirigibile \"Italia\" riusc\u00ec a raggiungere e a sorvolare per la seconda volta il polo nord geografico. Durante il viaggio di ritorno per\u00f2 l'\"Italia\" si schiant\u00f2 sulla banchisa polare. Da questo incidente, che ebbe rilevanza mondiale, prese il via anche la prima spedizione internazionale di soccorso che si trov\u00f2 ad operare nella zona del Polo Nord.\nLe prime persone ad avere senza dubbio camminato sul Polo Nord furono i componenti della spedizione sovietica \"Sever-2\" del 1948 sotto il comando di Aleksandr Kuznetsov (1904\u20131966), che erano atterrati con il loro aereo Lisunov Li-2 nelle vicinanze ed avevano percorso il tragitto sino al polo.\nIl 3 agosto 1958, il sottomarino statunitense \"Nautilus\" raggiunse il Polo Nord senza emergere. Poi continu\u00f2 la navigazione sotto la calotta polare ghiacciata. Il 17 marzo 1959 il sommergibile americano \"Skate\" (SSN-578) emerse al Polo Nord e disperse le ceneri dell'esploratore Sir Hubert Wilkins. Questi viaggi facevano parte di esplorazioni militari promosse nel contesto della Guerra fredda.\nIl 19 aprile 1968, Ralph Plaisted (1927\u20132008) raggiunse il Polo Nord su motoslitta, il primo viaggiatore su superficie cui fu riconosciuta la certezza del risultato. La sua posizione fu verificata in modo indipendente da un aereo della United States Air Force che sorvolava a scopi meteorologici. Nel 1969 Wally Herbert (1934\u20132007), a piedi e con slitta trainata da cani, divent\u00f2 il primo uomo a raggiungere il Polo Nord con la sola forza muscolare, proprio nel 60\u00ba anniversario della famosa, ma contestata, spedizione di Robert Peary.\nLe prime persone a raggiungere il Polo Nord a piedi (o con gli sci) e a tornare senza alcun aiuto esterno, come cani, aeroplani, o alcun tipo di rifornimento furono Richard Weber (Canada) e Mi\u0161a Malachov (Russia) nel 1995. Da allora nessuno ha pi\u00f9 compiuto questo tipo di percorso.\nIl Tenente colonnello Joseph O. Fletcher (1920\u20132008) e il tenente William Pershing Benedict (1918\u20131974) della U.S. Air Force atterrarono con un aeroplano al Polo il 3 maggio 1952, accompagnati dallo scienziato Albert P. Crary (1911\u20131987).\nNella primavera del 2007, a bordo di un pick-up Toyota, i giornalisti James May e Jeremy Clarkson, furono i primi a raggiungere il polo nord magnetico a bordo di un'auto. \nIl 26 aprile 2009, Vasilij Elagin, Afanasij Makovnev, Vladimir Obichod, Sergej Larin, Aleksej U\u0161akov, Aleksej \u0160krabkin e Nikolaj Nikul\u0161in dopo 38 giorni e oltre (a partire dall'isola Sredniy, Severnaja Zemlja) alla guida di due automobili di fabbricazione russa, \"Yemelya-1\" e \"Yemelya-2\", raggiunsero il Polo Nord."}
{"id": "3906222", "revid": "112848748", "url": "https://it.wikipedia.org/wiki?curid=3906222", "title": "Torre del balivo", "text": ""}
{"id": "3906224", "revid": "729019", "url": "https://it.wikipedia.org/wiki?curid=3906224", "title": "Stazione di San Lorenzo-Cipressa", "text": "La stazione di San Lorenzo-Cipressa era una stazione ferroviaria situata sulla ferrovia Genova-Ventimiglia a servizio di San Lorenzo al Mare e Cipressa. L'impianto venne dismesso nel 2001 con l'apertura del tratto in variante a doppio binario tra il posto di precedenze San Lorenzo e Bordighera.\nStoria.\nNel 1961 la stazione fu soggetta ad ammodernamenti tra cui l'installazione di un banco ACEI.\nLa stazione venne dismessa il 24 settembre 2001 a causa dell'apertura del nuovo tronco della ferrovia Genova-Ventimiglia dal posto di precedenze San Lorenzo fino a Bordighera.\nStrutture e impianti.\nLa stazione era dotata di un fabbricato viaggiatori e di 2 banchine per il servizio passeggeri, collegate fra loro da appositi sovrappassi in cemento. I binari, in corrispondenza dei quali fino alla soppressione risultavano presenti mensole di sospensione della linea aerea risalenti al sistema trifase, erano cos\u00ec specializzati:\nVi era anche un piccolo scalo merci composto da un magazzino di modeste dimensioni, da un piano caricatore e da un tronchino di accesso. Dietro di esso vi era anche un piazzale usato di solito per accantonare le merci in attesa di essere caricate.\nArchitettura.\nIl fabbricato viaggiatori \u00e8 una struttura moderna a due piani con sei finestre che si affacciano sul lato ferrovia. Un particolare \u00e8 che la stazione aveva ancora sia la segnaletica in stile anni '80 sia la scritta in nero sul lato sinistro verso Ventimiglia."}
{"id": "3906225", "revid": "1855771", "url": "https://it.wikipedia.org/wiki?curid=3906225", "title": "Crave (rete televisiva)", "text": "Crave (fino al 2018 The Movie Network o TMN) \u00e8 un canale televisivo canadese a pagamento in lingua inglese. Ha sede a Toronto ed \u00e8 disponibile su alcune piattaforma televisive satellitari e via cavo sia canadesi che statunitensi.\nCanali.\nIl canale televisivo TMN offre fino a dodici canali multiplex, a seconda del provider di servizi, uno dei quali \u00e8 HBO Canada, disponibile anche in differita di due ore, tutti in simulcast, in definizione standard e ad alta definizione. Inoltre mette a disposizione un servizio in abbonamento video-on-demand. Il servizio Mpix, con il quale TMN condivide sia la propriet\u00e0 con Astral che alcuni elementi di branding, opera come un servizio separato sotto una licenza separata, per cui gli abbonati non devono necessariamente iscriversi separatamente. Tuttavia, Mpix, molto spesso viene offerto insieme a Network Movie.\nMultiplex The Movie Network.\nThe Movie Network possiede anche un bouquet di sei canali:\nCopertura.\nIl segnale di The Movie Network raggiunge la parte orientale del Canada.\nCritiche e controversie.\nIl gruppo femminista canadese ha aspramente criticato The Movie Network perch\u00e9 in alcune ore della giornata trasmetteva contenuti tratti da Playboy TV."}
{"id": "3906230", "revid": "1702319", "url": "https://it.wikipedia.org/wiki?curid=3906230", "title": "Chiesa di San Nicola Vescovo (Ceppaloni)", "text": "La chiesa di San Nicola vescovo \u00e8 un edificio religioso risalente al XII-XIII secolo posto nel centro storico di Ceppaloni in provincia di Benevento.\nIntitolata a san Nicola di Bari, vescovo di Myra in Licia \u00e8 attualmente chiesa parrocchiale e arcipretale dell'arcidiocesi di Benevento.\nStoria.\nLa chiesa \u00e8 di antica fondazione come testimoniano le nicchie in stile gotico riferibili ai secoli XIII-XIV poste sulla parete della navata di destra.\nLa chiesa sub\u00ec un consistente restauro nel 1502 ad opera dell'arcivescovo di Santa Severina Alessandro della Marra, zio di Camillo della Marra, feudatario di Ceppaloni. Altri rifacimenti furono realizzati tra la fine del Seicento e i primi decenni del Settecento su disposizione dell'arcivescovo card. Vincenzo Maria Orsini, poi papa con il nome di Benedetto XIII.\nNegli anni venti del XX secolo la chiesa fu nuovamente ristrutturata, ma le precarie condizioni statiche peggiorarono con il terremoto del 1934, per cui la chiesa fu chiusa al culto per diversi anni. A seguito del sisma del 1962 la chiesa fu nuovamente dichiarata inagibile ed \u00e8 stata riaperta dopo i lavori di ristrutturazione e restauro il 29 settembre 1999.\nLa chiesa di San Nicola vescovo ebbe l'intitolazione a parrocchia arcipretale nel XVII secolo. Precedentemente la chiesa ceppalonese era eretta in collegiata sotto il titolo di \"Santa Maria in Piano e annessa di San Nicola\".\nL'attuale circoscrizione parrocchiale coincide con l'ambito amministrativo del capoluogo e delle frazioni S. Croce e Barba del comune di Ceppaloni\nDescrizione.\nLa facciata \u00e8 caratterizzata dalla presenza di un semplice timpano e da due finestre con vetrate policrome raffiguranti San Nicola e Maria SS. Addolorata installate nell'ultimo restauro. A sinistra \u00e8 affiancata dalla cappella della confraternita del SS. Rosario e Corpo di Cristo edificata verso il 1746.\nL'architrave del portale in pietra calcarea reca l'iscrizione relativa al restauro del 1502 e lo stemma dell'arcivescovo di Santa Severina Alessandro della Marra. Sopra il portale \u00e8 posto un bassorilievo in marmo di Carrara della stessa epoca raffigurante la Madonna delle Grazie.\nL'edificio \u00e8 a pianta rettangolare e l'interno \u00e8 attualmente diviso in tre navate. L'altare maggiore, in marmo intarsiato, posto in fondo alla navata centrale risale alla prima met\u00e0 del XVIII secolo. Nella nicchia al di sopra dell'altare \u00e8 posta la statua di Maria SS. Addolorata, il cui culto inizi\u00f2 tra il 1814 e il 1829. Lateralmente troviamo la settecentesca statua lignea di S. Nicola.\nAlla fine del Seicento erano presenti altri quattro altari: uno posto sul lato nord, in una cappella posta in fondo alla navata di destra e dedicato alla Madonna delle Grazie. Nella navata di sinistra si trovavano gli altari, gi\u00e0 presenti nel sec. XVI e dedicati a S. Antonio da Padova e al SS. Corpo di Cristo e del SS. Rosario, questi ultimi due erano posti in piccole cappelle delle rispettive confraternite. \nCampanile.\nIl campanile \u00e8 situato sul sagrato della chiesa e fu costruito intorno alla met\u00e0 del XVIII secolo con caratteristiche antisismiche. La costruzione a gradoni con marcapiani in pietra e il distanziamento dalla chiesa \u00e8 conforme, infatti, alle disposizioni dettate dalla Fabbrica Ecclesiastica, ufficio diocesano fondato dal cardinale Orsini. Durante il decennio francese vi fu posto l'orologio pubblico, di cui oggi resta solo una labile traccia sul lato sud."}
{"id": "3906231", "revid": "146644", "url": "https://it.wikipedia.org/wiki?curid=3906231", "title": "Esercito di liberazione del popolo", "text": ""}
{"id": "3906233", "revid": "599013", "url": "https://it.wikipedia.org/wiki?curid=3906233", "title": "Il Tar\u00ec", "text": "Il Tar\u00ec \u00e8 un polo produttivo e fieristico di gioielleria, oreficeria, coralli e cammei, orologeria, accessori moda ed oggetti diversi dai preziosi, situato nel sud Italia.\n\u00c8 localizzato nei pressi di Marcianise in provincia di Caserta, lungo la strada statale 87 Sannitica.\nStoria.\nCostruito nel 1994, costato circa 300 miliardi di lire, venne completato e divenne e operativo dalla fine del 1996. Visitato dal Presidente della Repubblica nel 1997, nell'ottobre del 2000 ebbe un ruolo importante nella prima sfilata di moda e gioielli che si tenne presso la reggia di Caserta.\nAttivit\u00e0 e caratteristiche.\nCon i suoi 40.000 m\u00b2 di aree edificate, ospita circa 400 aziende stabilmente insediate con un totale di 2500 posti di lavoro e con un fatturato annuo di circa 800 milioni di euro.\nUna diversa idea di fiera.\nOgni giorno, il Tar\u00ec grazie alle proprie 400 aziende \u00e8 una Fiera permanente. In pi\u00f9, dal 1998 il Tar\u00ec organizza eventi fieristici nel mondo orafo. Appuntamenti di successo, che hanno consolidato negli anni l'immagine del Tar\u00ec a livello internazionale, collocandolo al Centro dell'Italia e del Mediterraneo nel Business dei preziosi.\nOgni anno, a maggio e ad ottobre il mondo orafo italiano si incontra al Tar\u00ec per il pi\u00f9 importante e selettivo evento espositivo del Paese. In pi\u00f9, a marzo il Tar\u00ec ospita un ulteriore evento di successo .\nIn occasione di ognuno di questi eventi, il Tar\u00ec ospita un centinaio di espositori esterni, offrendo cos\u00ec al pubblico di buyers la pi\u00f9 ampia e qualificata offerta della creativit\u00e0 italiana del gioiello, all'interno di una struttura espositiva che per qualit\u00e0, ricercatezza ed accoglienza non ha pari in Europa e nel mondo.\nTante promozioni, attivit\u00e0 di incoming ed eventi dedicati ai Clienti contribuiscono a rendere ogni evento un successo.\nSiamo orgogliosi, infine, di dire che da molti anni le nostre fiere vengono certificate e sono ufficialmente inserite nel calendario nazionale delle fiere di rilievo internazionale, promosso dal Ministero dello sviluppo economico. Due volte all'anno, a maggio e a ottobre, al polo il Tar\u00ec si svolge una mostra internazionale denominata \u201cTar\u00ec Mondo Prezioso\", che riesce ad attirare pi\u00f9 di 5000 visitatori tra clienti, espositori esterni, giornalisti, vip dello spettacolo, consumatori. Oltre ai preziosi, il polo fieristico propone eventi in favore dell'antiquariato, della moda, degli articoli da regalo e degli orologi, degli sposi, dell'alimentare di eccellenza, dell'agricoltura, della casa, di bijoux. La fiera orafa per numero di visitatori ed aziende espositrici esterne, dopo VicenzaOro, \u00e8 l'evento fieristico pi\u00f9 prestigioso in Italia nel settore gioielleria, coralli e cammei, orologeria, tanto da giungere ad ingegnerizzare il proprio know how per offrire consulenza di alto livello a consorzi e realt\u00e0 internazionali nascenti con gli stessi obiettivi."}
{"id": "3906239", "revid": "327943", "url": "https://it.wikipedia.org/wiki?curid=3906239", "title": "Yukinobu Azumi", "text": ""}
{"id": "3906246", "revid": "1442080", "url": "https://it.wikipedia.org/wiki?curid=3906246", "title": "Regions Morgan Keegan Championships and Memphis International 2012 - Qualificazioni singolare femminile", "text": "Le qualificazioni del singolare femminile del Regions Morgan Keegan Championships and Memphis International 2012 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3906247", "revid": "282579", "url": "https://it.wikipedia.org/wiki?curid=3906247", "title": "Caccia notturna tedesca", "text": ""}
{"id": "3906258", "revid": "73843", "url": "https://it.wikipedia.org/wiki?curid=3906258", "title": "Jacopo del Torso", "text": "Era detto il \"Cardinal di Udine\".\nBiografia.\nAppartenente alla nobile famiglia udinese dei \"del Torso\", studi\u00f2 medicina a Bologna ed ottenne la laurea nel 1387, esercitando successivamente la professione ad Udine. Fu anche deputato della citt\u00e0 friulana negli anni precedenti la conquista veneziana. Nel 1391 fece parte di una ambasceria inviata a Roma presso il papa Bonifacio IX.\nNel 1395 fu ordinato sacerdote e successivamente nominato canonico del capitolo della cattedra patriarcale di Aquileia; poi fu canonico del capitolo della cattedra metropolitana di Udine. Fu ambasciatore della citt\u00e0 di Udine presso il papa.\nEntr\u00f2 nel servizio diplomatico papale e fu in successione protonotario apostolico, legato apostolico a Venezia, legato di papa Innocenzo VII presso re Ladislao I di Napoli (25 gennaio 1405), legato di papa Gregorio XII a Genova e Savona (17 ottobre 1407) per negoziare l'unione con l'antipapa Benedetto XIII e nuovamente con il cardinale Giovanni Dominici (26 marzo 1408).\nFu creato cardinale nel concistoro del 9 maggio 1408 papa Gregorio XII e gli fu attribuito il titolo di Santa Maria Nuova. Segu\u00ec il papa a Cividale del Friuli, dove questi aveva cercato rifugio contando sulla protezione dell'imperatore. Jacopo del Torso partecip\u00f2 al concilio di Cividale indetto da papa Gregorio XII per cercare una soluzione allo scisma e per riformare la Chiesa.\nNell'agosto 1414 fu nuovamente \"legato papale\" a Venezia; mentre si recava verso la citt\u00e0 lagunare, mor\u00ec a Rimini dopo il 29 agosto 1414, giorno in cui redasse il proprio testamento. Fu sepolto nella chiesa di san Giovanni Evangelista."}
{"id": "3906259", "revid": "1442080", "url": "https://it.wikipedia.org/wiki?curid=3906259", "title": "Regions Morgan Keegan Championships and Memphis International 2012 - Doppio femminile", "text": "Il doppio femminile del Regions Morgan Keegan Championships and Memphis International 2012 \u00e8 stato un torneo di tennis facente parte del WTA Tour 2012.\nLe detentrici del titolo erano Ol'ga Govorcova e Alla Kudrjavceva ma la Kudryavtseva ha deciso di non partecipare.\nLa Govortsova ha partecipato insieme a Vera Du\u0161evina ma sono state sconfitte in finale da Andrea Hlav\u00e1\u010dkov\u00e1 e Lucie Hradeck\u00e1 per 6-3, 6-4."}
{"id": "3906266", "revid": "1779418", "url": "https://it.wikipedia.org/wiki?curid=3906266", "title": "Piani d'Erna", "text": "I Piani d'Erna sono una localit\u00e0 montana posta a 1375 m s.l.m. nel territorio di Lecco, sovrastata dal monte Resegone e raggiungibile con una funivia che parte dalla localit\u00e0 Versasio.\nGeografia fisica.\nTerritorio.\nLa funivia fu realizzata nel 1965 e la localit\u00e0 inizi\u00f2 ad essere meta di escursionisti durante la stagione estiva e di sciatori durante il periodo invernale. Fu, infatti, realizzato un piccolo comprensorio sciistico, che arriv\u00f2 a contare una manovia per principianti e quattro skilift, denominati \"Chignolo\", \"Roccia\", \"Teggia\" e \"Bocca 2\". Gli impianti godevano di buona frequentazione, grazie all'estrema vicinanza con la citt\u00e0 di Lecco.\nNegli anni novanta, per\u00f2, la diminuzione delle nevicate cre\u00f2 difficolt\u00e0 all'apertura regolare degli impianti, che nelle stagioni pi\u00f9 difficili funzionavano solo per poche settimane. I gestori si trovarono cos\u00ec in difficolt\u00e0. Oltretutto nei primi anni del nuovo millennio gli impianti della stazione, funivia compresa, erano ormai tutti prossimi alla loro scadenza di \"vita tecnica\" e per restare attivi avrebbero dovuto essere quasi totalmente ricostruiti.\nNel 2006 gli enti territoriali locali (Provincia e Comune di Lecco), decisero di affidare la gestione della stazione ad una nuova societ\u00e0, che avrebbe dovuto impegnarsi nell'intervento di rinnovo della funivia. La scelta ricadde sulle \"Imprese Turistiche Barziesi\", gi\u00e0 impegnate nella gestione delle localit\u00e0 dei Piani di Bobbio e dei Piani di Artavaggio.\nLa funivia, completamente rinnovata, riprese a funzionare nell'estate 2008. Il futuro dei Piani d'Erna non sarebbe stato pi\u00f9 quello di localit\u00e0 sciistica, ma di area divertimenti estiva ed invernale, oltre a restare un importante punto di partenza per le escursioni verso il Resegone. Fu, infatti, deciso di non riattivare pi\u00f9 gli impianti sciistici. La localit\u00e0 vide, quindi, la realizzazione di un parco avventura, attivo durante la stagione estiva, e l'installazione di un tapis roulant, a servizio di una pista di tubing in estate e di una per snow-tubing, bob e slittini durante l'inverno."}
{"id": "3906267", "revid": "1442080", "url": "https://it.wikipedia.org/wiki?curid=3906267", "title": "Regions Morgan Keegan Championships and Memphis International 2012 - Singolare femminile", "text": "Il singolare femminile del Regions Morgan Keegan Championships and Memphis International 2012 \u00e8 stato un torneo di tennis facente parte del WTA Tour 2012.\nLa detentrice del titolo era Magdal\u00e9na Ryb\u00e1rikov\u00e1 ma \u00e8 stata sconfitta al primo turno da Jamie Hampton.\nSofia Arvidsson ha sconfitto in finale Marina Erakovi\u0107 per 6-3, 6-4."}
{"id": "3906268", "revid": "116283495", "url": "https://it.wikipedia.org/wiki?curid=3906268", "title": "Paperino e altre avventure", "text": "Paperino e altre avventure fu una testata in formato giornale intitolata all'omonimo personaggio della Disney edita in Italia dal 1937 al 1940 dalla Anonima Periodici Italiani.\nStoria editoriale.\nNel 1937 in Italia, quando ancora negli Stati Uniti non erano state prodotte storie lunghe con protagonista Paperino, Federico Pedrocchi, direttore artistico del settimanale \"Topolino\", propose di realizzare un nuovo settimanale intitolato al personaggio. La Mondadori, che dal 1935 era titolare dei diritti di pubblicazione dei fumetti con personaggi disneyani, chiese allora l'autorizzazione alla Disney di poter utilizzarne i personaggi in storie di produzione italiane inviandogli anche alcune tavole della storia realizzata da Pedrocchi come \"Paolino Paperino e il mistero di Marte\"; il consenso venne accordato permettendo cos\u00ec la nascita della scuola italiana del fumetto Disney.\nIl settimanale nacque cos\u00ec nel 1937 per la decisione della Arnoldo Mondadori Editore di diversificare l'offerta creando una testata gemella di \"Topolino\" ma di prezzo inferiore al fine di raggiungere anche fasce di mercato meno benestanti e sarebbe perci\u00f2 costato 20 centesimi di lire contro i 40 di Topolino. La direzione venne affidata allo stesso Pedrocchi il quale, inizialmente, aveva proposto alla Mondadori di dedicare una testata a Pippo intitolata \"Il giornale di Pippo\", ma l'idea non and\u00f2 in porto perch\u00e9 si prefer\u00ec Paperino. Venuto a conoscenza del lancio imminente della nuova testata, Guglielmo Emanuel, rappresentante del King Features Syndicate per l'Italia, scrisse alla Mondadori, avvisando che la Walt Disney avrebbe sostituito, a partire dal dicembre 1937, le tavole domenicali di Paperino con la riduzione a fumetti del lungometraggio Biancaneve e i sette nani, e questo avrebbe potuto intralciare la nuova pubblicazione, privata cos\u00ec di nuove tavole domenicali del personaggio. La Mondadori comunque rispose che non vi erano problemi perch\u00e9 la testata avrebbe pubblicato anche vecchie tavole domenicali di Paperino. La collaborazione con Emanuel permise alla Mondadori di acquistare le nuove strisce giornaliere di Paperino, pubblicate a partire dal 1938, e numerose strisce non Disney, come Braccio di Ferro, Buck Rogers e La Rondine dei mari, tutte pubblicate a puntate nei primi numeri del nuovo settimanale. Il lancio della testata venne annunciato poche settimane prima sul settimanale \"Topolino\", con strisce promozionali realizzate in Italia in cui il personaggio di Paperino annunciava a Topolino il lancio imminente di una nuova testata a lui dedicata.\nNelle intenzioni di Pedrocchi: \nIl nuovo giornale avrebbe pubblicato, secondo i progetti proposti da Pedrocchi alla Mondadori, storie a puntate o complete di Paperino, di Ted Strong, di Zorro, di Ella Parella, di Ming Foo, di Red Barry, di Will Sparrow e un romanzo avventuroso di cappa e spada (Capitan Ventura); molte di queste avventure erano di produzione italiana, altre importate dall'America. Il primo numero della testata esord\u00ec il 30 dicembre 1937. La prima pagina pubblica l'avventura comica a puntate \"Paolino Paperino e il mistero di Marte\" che, oltre a essere la prima storia avventurosa con protagonista Paperino (insieme alle coeve storie di Ward pubblicate per\u00f2 solo in Inghilterra), \u00e8 anche la prima vera storia Disney realizzata in Italia. La Mondadori aveva infatti ottenuto il permesso dalla Disney, come recita l'art. 7 del contratto di \u00ab\"utilizzare soggetti di vostra invenzione basati su disegni di creazioni Walt Disney\"\u00bb, \u00ab\"qualora il materiale fornitovi dalla King Features Syndacate o da chi per essa, relativo alla creazione Paolino Paperino, non fosse sufficiente ad esaurire il vostro fabbisogno editoriale\"\u00bb. Uscirono in tutto otto storie a puntate italiane, una delle quali con protagonista Pippo e due con protagonisti Biancaneve e i sette nani; le prime furono sceneggiate e disegnate da Pedrocchi, che, poi, pur continuando a occuparsi della sceneggiatura, affid\u00f2 la realizzazione dei disegni delle storie successive a Enrico Mauro Pinochi o Nino Pagot.\nCome riempitivo della testata, venivano utilizzate anche le strisce quotidiane di Paperino di Al Taliaferro. Nel 1940 la testata annunci\u00f2 la pubblicazione della riduzione a fumetti, realizzata in America, del lungometraggio Pinocchio ma la mancata distribuzione del film in Italia e l'azione legale intrapresa dal nipote di Collodi Paolo Lorenzini contro la Disney per aver \u00ab\"interpretato in maniera arbitraria, e contraria alla legislazione italiana sul diritto d'autore, l'eventualmente cedutagli facolt\u00e0 di... ridurre le Avventure di Pinocchio collodiane... coll'alterare, fino a sconvolgerli radicalmente, i connotati espressivi... del personaggio letterario Pinocchio\"\u00bb, determinarono per\u00f2 il rinvio della pubblicazione della riduzione fumetti nell'immediato dopoguerra, sul settimanale Topolino.\nOltre ai fumetti americani sul settimanale Paperino vennero pubblicate anche diverse storie italiane con soggetti e sceneggiature spesso realizzate da autori come Cesare Zavattini, Federico Pedrocchi e Guido Martina. Tra queste, pubblicate nei primi numeri, vi furono \"Zorro nella metropoli\" e \"Will Sparrow\". Successivamente Zavattini realizz\u00f2 la storia \"La primula rossa del Risorgimento\", di argomento storico, e che contiene velate allusioni al \"governo spietato ed intransigente\" fascista: infatti la polizia segreta austriaca di Radetzky richiama l'OVRA fascista; la storia, disegnata da Pier Lorenzo De Vita, \u00e8 ambientata al tempo delle Cinque Giornate di Milano del 1848. \"Paperino\" pubblica inoltre la riduzione del Corsaro Nero di Emilio Salgari. A causa delle pressioni esercitate dal fascismo contro la pubblicazione dei fumetti americani, quelli non Disney scomparvero gradualmente e si cerc\u00f2, seguendo le direttive governative, di realizzare storie italiane meno violente e con soggetti autarchici. Nel n. 39 della testata (22 settembre 1938), le storie americane non Disney scomparvero del tutto, sostituite da nuove realizzate in Italia tra cui \"La mia nuova avventura tra gli Arussi\" e \"Luciano Serra\", riduzione del film coevo \"Luciano Serra, pilota\", con disegni di Walter Molino. Anche quando numerosi fumetti americani tornarono ad essere pubblicati nonostante il divieto, la testata si limit\u00f2 a pubblicare le tavole domenicali di Cino e Franco, continuando a essere quasi interamente composto da storie italiane.\nLa tiratura del settimanale si aggirava, intorno al 1940, alle 50.000-57.000 copie, con alte rese."}
{"id": "3906269", "revid": "599013", "url": "https://it.wikipedia.org/wiki?curid=3906269", "title": "Florencio Saras\u00edbar", "text": "Caratteristiche tecniche.\nGiocava come difensore sinistro, ma durante il suo periodo al Rosario Central fu anche interno sinistro."}
{"id": "3906270", "revid": "729019", "url": "https://it.wikipedia.org/wiki?curid=3906270", "title": "Stazione di K\u014dbe", "text": "La \u00e8 una stazione ferroviaria di K\u014dbe, nella prefettura di Hy\u014dgo. Si trova sulla linea JR K\u014dbe, sezione della linea principale T\u014dkaid\u014d, e rappresenta il termine di quest'ultima. Da qui inizia la Linea principale Sany\u014d. Nonostante la stazione porti il nome della citt\u00e0, la stazione principale \u00e8 in realt\u00e0 quella di Sannomiya situata pi\u00f9 a est.\nA sud della stazione si trovava lo scalo merci, che dopo la dismissione \u00e8 stato trasformato in un waterfront commerciale chiamato Harborland.\nNei pressi della stazione si trova anche la stazione di Harborland della linea Kaigan della metropolitana di K\u014dbe e la stazione di K\u014dsoku K\u014dbe, dove passano i treni Hanky\u016b, Hanshin e Sany\u014d."}
{"id": "3906271", "revid": "1543377", "url": "https://it.wikipedia.org/wiki?curid=3906271", "title": "Regions Morgan Keegan Championships and Memphis International 2012 - Doppio maschile", "text": "Il doppio maschile del Regions Morgan Keegan Championships and Memphis International 2012 \u00e8 stato un torneo di tennis facente parte dell'ATP World Tour 2012.\nMaks Mirny e Daniel Nestor erano i detentori del titolo e si sono riconfermati campioni sconfiggendo in finale il croato Ivan Dodig ed il brasiliano Marcelo Melo con un punteggio di 4-6, 7-5, [10-7]."}
{"id": "3906276", "revid": "1442080", "url": "https://it.wikipedia.org/wiki?curid=3906276", "title": "Regions Morgan Keegan Championships and Memphis International 2012 - Qualificazioni singolare maschile", "text": "Le qualificazioni del singolare maschile del Regions Morgan Keegan Championships and Memphis International 2012 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3906277", "revid": "682087", "url": "https://it.wikipedia.org/wiki?curid=3906277", "title": "Primo motoneurone", "text": ""}
{"id": "3906278", "revid": "682087", "url": "https://it.wikipedia.org/wiki?curid=3906278", "title": "Motoneurone centrale", "text": ""}
{"id": "3906280", "revid": "599013", "url": "https://it.wikipedia.org/wiki?curid=3906280", "title": "\u00c1ngel Chiesa", "text": "Caratteristiche tecniche.\nGiocava come interno sinistro."}
{"id": "3906286", "revid": "507815", "url": "https://it.wikipedia.org/wiki?curid=3906286", "title": "Confraternita di Maria Santissima Immacolata di Taranto", "text": ""}
{"id": "3906287", "revid": "256896", "url": "https://it.wikipedia.org/wiki?curid=3906287", "title": "Confraternita di San Nicola da Tolentino e Sacra Cintura di Taranto", "text": ""}
{"id": "3906288", "revid": "256896", "url": "https://it.wikipedia.org/wiki?curid=3906288", "title": "Confraternita del Santissimo Nome di Ges\u00f9 di Taranto", "text": ""}
{"id": "3906289", "revid": "507815", "url": "https://it.wikipedia.org/wiki?curid=3906289", "title": "Arciconfraternita del Santissimo Sacramento di Taranto", "text": ""}
{"id": "3906292", "revid": "76963", "url": "https://it.wikipedia.org/wiki?curid=3906292", "title": "Francesco Longo (attore)", "text": "Biografia.\nViene scoperto dal regista Matteo Garrone, mentre lavorava come parcheggiatore abusivo. Partecipa a vari film come \"Napoli Napoli Napoli\" di Abel Ferrara e \"La nuova squadra\" su Rai 3.\nNel 2010 partecipa come \"pubblico parlante\" su Canale 34 \"Tifosi\" di Raffaele Auriemma con Luca Sepe.\nHa partecipato al film \"Un camorrista per bene\" e parteciper\u00e0 al film \"Sodoma - La scissione di Napoli\" (come protagonista). Il 7 luglio vince il premio \"Attore di Sodoma\", al primo concorso nazionale poesia, amore e solidariet\u00e0 e il premio speciale ricevuto dalla poetessa \"Tina Piccolo\", \"Miglior attore di Sodoma\". A settembre 2012, \u00e8 in giuria insieme all'amico e attore Pino Baldares, nella nuova edizione di \"Miss Fotomodella d'Italia 2012\" su \"Italia 2 Tv\". Il 14 ottobre partecipa come concorrente da Paolo Bonolis nel programma televisivo di Canale 5 \"Avanti un altro!\".\n\u00c8 solito concludere ogni sua affermazione con l'atipica locuzione \"by simm forttt\". \u00c8 soprannominato Paolotto.\nProgrammi televisivi.\n\"Ospite Fisso\"\n\"Apparizioni Televisive\""}
{"id": "3906293", "revid": "1272592", "url": "https://it.wikipedia.org/wiki?curid=3906293", "title": "Pontili ACTV di Venezia", "text": "Il trasporto pubblico a Venezia, effettuato dai vaporetti in servizio con l'Actv, \u00e8 accessibile tramite i pontoni (localmente noti come \"imbarcad\u00e8ri\"), equivalenti delle fermate per trasporto su gomma e su rotaia.\n&lt;br&gt;Tutti i pontoni Actv sono a cabina, esclusi Certosa, Lazzaretto Novo, Torcello, Lido San Nicol\u00f2 (Ferry), San Servolo, San Lazzaro e San Giuliano.\nElenco per zone:"}
{"id": "3906296", "revid": "446353", "url": "https://it.wikipedia.org/wiki?curid=3906296", "title": "2\u00aa Divisione Corazzata", "text": ""}
{"id": "3906299", "revid": "1442080", "url": "https://it.wikipedia.org/wiki?curid=3906299", "title": "Tampere Open 1990 - Doppio", "text": "Il doppio del torneo di tennis Tampere Open 1990, facente parte dell'ATP Challenger Series, ha avuto come vincitori Il tabellone di doppio del Tampere Open 1990, torneo di tennis che faceva parte del circuito ATP Challenger Series nell'ambito dell'ATP Challenger Series 1990, \u00e8 stato vinto da Mark Koevermans e Jan Siemerink (tds n. 1). In finale hanno sconfitto la coppia formata da Massimo Cierro e Tobias Svantesson (tds n. 1) con il punteggio di 6-1, 6-2."}
{"id": "3906386", "revid": "278541", "url": "https://it.wikipedia.org/wiki?curid=3906386", "title": "Editing E Ola Ke Alii Ke Akua", "text": ""}
{"id": "3906387", "revid": "1568601", "url": "https://it.wikipedia.org/wiki?curid=3906387", "title": "Cavo Monaco", "text": "Il cavo Monaco \u00e8 un canale artificiale che scorre in Piemonte (provincia di Vercelli) ed in Lombardia (provincia di Pavia).\nLa sua principale funzione \u00e8 di irrigare i terreni a sud di Vercelli e Robbio.\nPercorso.\nIl canale trae origine dalla confluenza della Sesiella nel Sesia, proprio sotto il ponte della ferrovia Torino-Milano. Dopo pochi chilometri, a sud di Borgo Vercelli, entra in Lombardia, dove devia una parte delle sue acque nel cavetto del Morlone, piccolo canale artificiale.\nBagna il territorio di Robbio, ed infine dopo circa 10\u00a0km di corso sfocia nell'Agogna a Castello d'Agogna."}
{"id": "3906391", "revid": "767487", "url": "https://it.wikipedia.org/wiki?curid=3906391", "title": "Internazionali Trismoka 2012", "text": "Gli Internazionali Trismoka 2012 sono stati un torneo professionistico di tennis maschile giocato sul cemento. \u00c8 stata la 7\u00aa edizione del torneo che fa parte dell'ATP Challenger Tour nell'ambito dell'ATP Challenger Tour 2012. Si \u00e8 giocato a Bergamo in Italia dal 13 al 19 febbraio 2012.\nPartecipanti.\nAltri partecipanti.\nGiocatori che hanno ricevuto una wild card:\nGiocatori che sono entrati nel tabellone principale come alternate:\nGiocatori passati dalle qualificazioni:\nCampioni.\nSingolare.\n Bj\u00f6rn Phau ha battuto in finale Aleksandr Kudrjavcev per 6-4, 6-4.\nDoppio.\n Jamie Delgado / Ken Skupski hanno battuto in finale Martin Fischer / Philipp Oswald, 7-5, 7-5"}
{"id": "3906392", "revid": "136801", "url": "https://it.wikipedia.org/wiki?curid=3906392", "title": "Internazionali Trismoka", "text": ""}
{"id": "3906395", "revid": "287204", "url": "https://it.wikipedia.org/wiki?curid=3906395", "title": "Ernesto Zedillo Ponce de Leon", "text": ""}
{"id": "3906396", "revid": "466539", "url": "https://it.wikipedia.org/wiki?curid=3906396", "title": "Billy Beane", "text": "Biografia.\nAttualmente ricopre il ruolo di General Manager e socio di minoranza degli Oakland Athletics. \u00c8 il protagonista del libro del 2003 di Michael Lewis \"\", incentrato sulle dinamiche economiche del baseball. Dal libro \u00e8 stato tratto il film \"L'arte di vincere\", in cui viene interpretato da Brad Pitt."}
{"id": "3906402", "revid": "287204", "url": "https://it.wikipedia.org/wiki?curid=3906402", "title": "Angel Chiesa", "text": ""}
{"id": "3906403", "revid": "287204", "url": "https://it.wikipedia.org/wiki?curid=3906403", "title": "Internazionali Trismoka 2012 - Singolare", "text": "Il singolare dell'Internazionali Trismoka 2012 \u00e8 stato un torneo di tennis facente parte dell'ATP Challenger Tour 2012.\nAndreas Seppi era il detentore del titolo, ma quest'anno non ha partecipato.\nBj\u00f6rn Phau \u00e8 il nuovo campione."}
{"id": "3906405", "revid": "287204", "url": "https://it.wikipedia.org/wiki?curid=3906405", "title": "Florencio Sarasibar", "text": ""}
{"id": "3906408", "revid": "1442080", "url": "https://it.wikipedia.org/wiki?curid=3906408", "title": "Internazionali Trismoka 2012 - Doppio", "text": "Il doppio dell'Internazionali Trismoka 2012 \u00e8 stato un torneo di tennis facente parte dell'ATP Challenger Tour 2012.\nFrederik Nielsen e Ken Skupski erano i detentori del titolo, ma Nielsen quest'anno non ha partecipato.\nSkupski ha fatto coppia con Jamie Delgado e ha battuto in finale Martin Fischer e Philipp Oswald 7\u20135, 7\u20135."}
{"id": "3906410", "revid": "767487", "url": "https://it.wikipedia.org/wiki?curid=3906410", "title": "Maurizio Raggi", "text": "Carriera.\nGiocatore.\nRaggi ha giocato in Serie B con le maglie della (22 presenze, 4 gol) e del Taranto (30 presenze, 1 gol). In carriera ha militato principalmente in Serie C1 e Serie C2; si \u00e8 ritirato nel 1995.\nAllenatore.\nNella stagione 2006-2007 ha allenato per complessive 23 partite la Ternana, nel campionato di Serie C1; in precedenza aveva allenato anche Foligno, Veruta, Nestor Marsciano, Todi, Pisoniano, Matera (in Serie D, per complessive otto partite), Cynthia, Latina e Zagarolo (tutte e tre nella medesima categoria). Attualmente (Gennaio 2017), \u00e8 tornato ad allenare la Cynthia."}
{"id": "3906419", "revid": "73843", "url": "https://it.wikipedia.org/wiki?curid=3906419", "title": "Grosser Preis des Kantons Aargau 2009", "text": "Il Grosser Preis des Kantons Aargau 2009, quarantaseiesima edizione della corsa e valida come evento del circuito UCI Europe Tour 2009 categoria 1.HC, fu disputata il 7 giugno 2009, per un percorso totale di 196\u00a0km. Fu vinta dallo slovacco Peter Velits, al traguardo con il tempo di 4h46'29\" alla media di 41,04\u00a0km/h.\nAl traguardo 96 ciclisti portarono a termine il percorso."}
{"id": "3906436", "revid": "92723", "url": "https://it.wikipedia.org/wiki?curid=3906436", "title": "Sant'Antonio da Padova a Circonvallazione Appia (diaconia)", "text": ""}
{"id": "3906441", "revid": "287204", "url": "https://it.wikipedia.org/wiki?curid=3906441", "title": "Daumants Dreiskens", "text": ""}
{"id": "3906443", "revid": "47368839", "url": "https://it.wikipedia.org/wiki?curid=3906443", "title": "Stazione orbitale", "text": ""}
{"id": "3906444", "revid": "287204", "url": "https://it.wikipedia.org/wiki?curid=3906444", "title": "Oskars Melbardis", "text": ""}
{"id": "3906447", "revid": "287204", "url": "https://it.wikipedia.org/wiki?curid=3906447", "title": "Liguri apuani", "text": ""}
{"id": "3906452", "revid": "47368898", "url": "https://it.wikipedia.org/wiki?curid=3906452", "title": "Gioco da tavoliere", "text": ""}
{"id": "3906454", "revid": "729019", "url": "https://it.wikipedia.org/wiki?curid=3906454", "title": "Philip Carteret", "text": "Partecip\u00f2 a due spedizioni di circumnavigazione del globo volute dalla Royal Navy nel 1764-66 e nel 1766-69.\nBiografia.\nCarteret entr\u00f2 in marina nel 1747, prestando servizio a bordo del HMS \"Salisbury\", per poi passare sotto il comando del Capitano John Byron dal 1751 al 1755. Tra il 1757 e il 1758 fu a bordo del HMS \"Guernsey\" al servizio della Mediterranean Fleet.\nPrima Circumnavigazione del 1764-66.\nDal giugno 1764 al maggio 1766 il tenente Philip Carteret prest\u00f2 servizio a bordo del \"HMS Dolphin\", partecipando al viaggio di circumnavigazione del globo del capitano John Byron e riuscendo nell'impresa di completarlo impiegando meno di due anni. Durante la fortunosa spedizione di Byron si prese possesso delle Isole Falkland, inoltre vennero scoperte diverse isole dell'Arcipelago Tuamotu, tra cui le Isole della Delusione e le Isole del Re Giorgio, e degli atolli del Tokelau, Byron diede il suo nome ad un'isola delle Isole Gilbert e approd\u00f2 infine all'isola Tinian dell'Arcipelago delle marianne settentrionali.\nSeconda Circumnavigazione del 1766-69.\nNel 1766 fu nominato capitano e prese il comando del \"HMS Swallow\" nel viaggio di circumnavigazione del globo, accompagnando il \"HMS Dolphin\" del comandante Samuel Wallis e la nave da carico \"HMS Prince-Frederick\". Il convoglio spieg\u00f2 le vele il 22 agosto 1766 alla volta del Oceano Pacifico. Dopo pi\u00f9 di sette mesi di navigazione, il 10 aprile 1767 le navi raggiunsero lo Stretto di Magellano, ma le avverse condizioni meteorologiche fecero s\u00ec che l'\"HMS Swallow\" si separasse dal resto della spedizione senza pi\u00f9 ricongiungersi. Questo fu causato dalla dimenticanza di Wallis di fissare un punto di ritrovo in caso di separazione. Carteret e il suo equipaggio si trovarono a dover affrontare la circumnavigazione del globo a bordo di un'imbarcazione poco affidabile e con provviste insufficienti. Durante la navigazione Carteret scopr\u00ec le Isole Pitcairn e le Isole Carteret, successivamente rinominate con il suo nome. Scopr\u00ec inoltre un nuovo arcipelago all'interno del Canale di San Giorgio, tra le isole della Nuova Irlanda e quelle della Nuova Britannia (attuale Papua Nuova Guinea), che chiam\u00f2 Isole del Duca di York. Riconobbe poi le Isole Salomone, scoperte nel 1568 da \u00c1lvaro de Menda\u00f1a, e le Isole Juan Fern\u00e1ndez, scoperte nel 1574 da Juan Fern\u00e1ndez. Dopo trentuno mesi di viaggio, il 20 marzo 1769, l\"'HMS Swallow\" gett\u00f2 l'ancora nella rada di Spithead, nel sud dell'Inghilterra."}
{"id": "3906459", "revid": "125799991", "url": "https://it.wikipedia.org/wiki?curid=3906459", "title": "Claudio Bonvecchio", "text": " \nBiografia.\nLaureatosi in Filosofia Teoretica presso l'Universit\u00e0 di Pavia inizia la sua carriera accademica come borsista, contrattista e ricercatore presso la Facolt\u00e0 di Lettere e Filosofia della stessa Universit\u00e0.\nDal 1987 insegna \"Filosofia della Politica\" nella Facolt\u00e0 di Lettere e Filosofia dell'Universit\u00e0 degli Studi di Palermo. Nello stesso ambito dottrinale insegna nel 1990 nell'Universit\u00e0 degli Studi di Trieste sino al 2001. Da questo stesso anno \u00e8 Professore Ordinario di Filosofia delle Scienze Sociali nel Corso di Laurea di Scienze della Comunicazione della Facolt\u00e0 di Scienze MM. FF. NN. dell'Universit\u00e0 degli Studi dell'Insubria dove dal 2003 diviene vicedirettore del Dipartimento di Informatica e Comunicazione.\nClaudio Bonvecchio \u00e8 stato iniziato alla Massoneria presso la loggia del Grande Oriente d'Italia \"Cardano\" di Pavia nel 1992, dove ha ricoperto varie cariche. Dal 6 aprile 2014 \u00e8 Grande Oratore del Grande Oriente d'Italia in seno alla Giunta guidata dal Gran Maestro Stefano Bisi, nel 2019 \u00e8 stato eletto Gran Maestro aggiunto .\nDal 5 dicembre 2018 \u00e8 componente del Cda della Fondazione Luigi Einaudi Onlus.\nOpere.\nParticolarmente dedito agli studi sulla simbologia e sulla mitologia politica ha pubblicato numerose opere su questo argomento: \nScritti in onore.\n\"Simboli, politica e potere. Scritti in onore di Claudio Bonvecchio\", a cura di Paolo Bellini, Fabrizio Sciacca ed Erasmo S. Storace, AlboVersorio, Milano 2018, pp. 548. ISBN 9788899029586"}
{"id": "3906461", "revid": "287204", "url": "https://it.wikipedia.org/wiki?curid=3906461", "title": "Emma (cantante)", "text": ""}
{"id": "3906462", "revid": "287204", "url": "https://it.wikipedia.org/wiki?curid=3906462", "title": "Lu\u010dany nad Nisou", "text": "Lu\u010dany nad Nisou (in tedesco \"Wiesenthal an der Nei\u00dfe\") \u00e8 una citt\u00e0 della Repubblica Ceca facente parte del distretto di Jablonec nad Nisou, nella regione di Liberec."}
{"id": "3906465", "revid": "110157", "url": "https://it.wikipedia.org/wiki?curid=3906465", "title": "Rychnov u Jablonce nad Nisou", "text": "Rychnov u Jablonce nad Nisou (in tedesco \"Reichenau\") \u00e8 una citt\u00e0 della Repubblica Ceca facente parte del distretto di Jablonec nad Nisou, nella regione di Liberec."}
{"id": "3906466", "revid": "110157", "url": "https://it.wikipedia.org/wiki?curid=3906466", "title": "Smr\u017eovka", "text": "Smr\u017eovka (in tedesco \"Morchenstern\") \u00e8 una citt\u00e0 della Repubblica Ceca facente parte del distretto di Jablonec nad Nisou, nella regione di Liberec."}
{"id": "3906471", "revid": "287204", "url": "https://it.wikipedia.org/wiki?curid=3906471", "title": "Velk\u00e9 Hamry", "text": "Velk\u00e9 Hamry (in tedesco \"Gro\u00dfhammer\") \u00e8 una citt\u00e0 della Repubblica Ceca facente parte del distretto di Jablonec nad Nisou, nella regione di Liberec."}
{"id": "3906473", "revid": "1226", "url": "https://it.wikipedia.org/wiki?curid=3906473", "title": "Traduzione di seconda mano", "text": "La traduzione di seconda mano \u00e8 un concetto che \u00e8 stato teorizzato dal semiologo cecoslovacco Anton Popovi\u010d. La traduzione di seconda mano ha varie altre denominazioni, tra cui \u201ctraduzione intermedia\u201d, \u201ctraduzione indiretta\u201d, \u201ctraduzione ponte\u201d e \u201cmetatesto secondario\u201d. In inglese \u00e8 chiamata \"second-hand translation\", \"intermediate translation\", \"indirect translation\", \"mediated translation\" o \"retranslation\".\nLa traduzione di seconda mano non \u00e8 una traduzione diretta prodotta a partire da un prototesto originale, ma \u00e8 una traduzione indiretta che viene utilizzata dal traduttore, che non conosce la lingua di partenza del prototesto, per elaborare il metatesto finale. In questo caso, per poter produrre la sua traduzione, il traduttore usa una traduzione intermedia, che \u00e8 stata scritta con un linguaggio di mediazione, una terza lingua chiamata \u201clinguaggio intermedio\u201d o \"lingua pivot\", che conosce. In poche parole, il prototesto originale scritto nella lingua A viene tradotto nella lingua pivot B per essere poi ritradotto nella lingua C, creando cos\u00ec il metatesto finale. Molto spesso il linguaggio intermedio e la lingua di arrivo del metatesto finale appartengono a culture affini.\nLa traduzione di seconda mano spesso viene fatta per esigenze informative o editoriali. Pu\u00f2 capitare che nessun traduttore in una casa editrice conosca la lingua in cui \u00e8 scritto un determinato prototesto. Per rimanere al passo con l'esigenza di sviluppo della cultura ricevente, la casa editrice pu\u00f2 decidere di tradurre questo prototesto in una terza lingua per renderlo fruibile e soprattutto traducibile in altre lingue. Inoltre la traduzione indiretta \u00e8 anche utile nel caso in cui la cultura del prototesto sia molto diversa da quella della cultura ricevente, sia per motivi geografici che per motivi genetici (cio\u00e8 relativi all'origine). Spesso per\u00f2 alcuni errori, interpretazioni sbagliate o malintesi fatti nella traduzione intermedia possono essere trasmessi nel nuovo metatesto.\nPer esemplificare il suo concetto Popovi\u010d utilizza questo modello comunicativo:\nFigura: E = emittente; P = prototesto; RP = ricevente del prototesto; T1 = traduttore della prima cultura; M1 = metatesto nella prima cultura; RM1 = ricevente del metatesto nella prima cultura; T2 = traduttore nella seconda cultura; M2 = metatesto nella seconda cultura; RM2 = ricevente del metatesto nella seconda cultura.\nPopovi\u010d parla ancora della traduzione di seconda mano quando esemplifica tutte le possibili relazioni fra prototesto e metatesto in base alla loro origine e funzione. In questo caso, la traduzione di seconda mano \u00e8 classificata come metatesto \u201carmonioso\u201d, ovvero \u201cconforme\u201d e \u201cnon conflittuale\u201d con il testo di partenza, dove si applica un procedimento di riscrittura, un atteggiamento che pu\u00f2 essere chiamato \u201ccalco\u201d (secondo la teoria di Popovi\u010d). Simili alla traduzione di seconda mano, in questa classificazione, sono anche il plagio, la riscrittura e la citazione."}
{"id": "3906474", "revid": "110157", "url": "https://it.wikipedia.org/wiki?curid=3906474", "title": "\u017delezn\u00fd Brod", "text": "\u017delezn\u00fd Brod (in tedesco \"Eisenbrod\") \u00e8 una citt\u00e0 della Repubblica Ceca facente parte del distretto di Jablonec nad Nisou, nella regione di Liberec."}
{"id": "3906476", "revid": "282579", "url": "https://it.wikipedia.org/wiki?curid=3906476", "title": "Offensiva Vistola-Oder", "text": ""}
{"id": "3906481", "revid": "110157", "url": "https://it.wikipedia.org/wiki?curid=3906481", "title": "\u010cesk\u00fd Dub", "text": "\u010cesk\u00fd Dub (in tedesco \"B\u00f6misch Aicha\") \u00e8 una citt\u00e0 della Repubblica Ceca facente parte del distretto di Liberec, nella regione omonima."}
{"id": "3906486", "revid": "110157", "url": "https://it.wikipedia.org/wiki?curid=3906486", "title": "Hejnice (Liberec)", "text": "Hejnice (in tedesco \"Haindorf\") \u00e8 una citt\u00e0 della Repubblica Ceca facente parte del distretto di Liberec, nella regione omonima."}
{"id": "3906488", "revid": "110157", "url": "https://it.wikipedia.org/wiki?curid=3906488", "title": "Hodkovice nad Mohelkou", "text": "Hodkovice nad Mohelkou (in tedesco \"Liebenau\") \u00e8 una citt\u00e0 della Repubblica Ceca facente parte del distretto di Liberec, nella regione omonima."}
{"id": "3906490", "revid": "110157", "url": "https://it.wikipedia.org/wiki?curid=3906490", "title": "Hr\u00e1dek nad Nisou", "text": "Hr\u00e1dek nad Nisou (in tedesco \"Grottau\", in polacco \"Gr\u00f3dek nad Nys\u0105\") \u00e8 una citt\u00e0 della Repubblica Ceca facente parte del distretto di Liberec, nella regione omonima."}
{"id": "3906497", "revid": "110157", "url": "https://it.wikipedia.org/wiki?curid=3906497", "title": "Jablonn\u00e9 v Podje\u0161t\u011bd\u00ed", "text": "Jablonn\u00e9 v Podje\u0161t\u011bd\u00ed (in tedesco \"Deutsch-Gabel\") \u00e8 una citt\u00e0 della Repubblica Ceca facente parte del distretto di Liberec, nella regione omonima.\nIl castello di Lemberk.\nNei pressi della citt\u00e0, nella frazione di \"Lvov\u00e1\", sorge il castello di Lemberk (in tedesco \"Schloss L\u00e4mberg\").\nIn origine era una fortezza medievale della nobile famiglia boema dei Markvatici. Il luogo \u00e8 molto legato alla memoria di santa Zdislava, che visse nel castello dopo il suo matrimonio con un nobile locale.\nL'aspetto attuale del castello, in stile barocco, si deve ai rinnovamenti effettuati negli anni 1660-1680.\nGli interni raccolgono un'esposizione di arredi barocchi dei secoli XVII-XVIII, le cucine e la cappella, intitolata allo Spirito Santo.\nA partire dal 1982 il sito \u00e8 stato reso accessibile al pubblico. Il castello ospita anche una mostra permanente di vetro artistico moderno, con opere di eminenti artisti vetrai di tutto il mondo."}
{"id": "3906499", "revid": "287204", "url": "https://it.wikipedia.org/wiki?curid=3906499", "title": "Nov\u00e9 M\u011bsto pod Smrkem", "text": "Nov\u00e9 M\u011bsto pod Smrkem (in tedesco \"Neustadt an der Tafelfichte\") \u00e8 una citt\u00e0 della Repubblica Ceca facente parte del distretto di Liberec, nella regione omonima."}
{"id": "3906502", "revid": "436907", "url": "https://it.wikipedia.org/wiki?curid=3906502", "title": "Grande mistero", "text": "Grande mistero \u00e8 il terzo album in studio della cantante italiana Irene Fornaciari, pubblicato il 15 febbraio 2012 dalla Universal Music Group.\nL'album \u00e8 stato anticipato dal singolo omonimo, il quale ha partecipato al Festival di Sanremo 2012.\nDescrizione.\nIl disco si apre con il brano omonimo e si chiude con la bonus track \"X dirtelo\". Tra gli autori dell'album si ricordano il padre Zucchero Fornaciari, Davide Van De Sfroos, Enrico Ruggeri, Ron, John Legend, Mousse T., Niccol\u00f2 Agliardi, Damien Rice, Max Pezzali, Emiliano Cecere e Andrea Bonomo. I brani spaziano da ballate leggere com \"X esistere\" e \"Per\u00f2 non \u00e8\", al rock de \"Il volo di un angelo\", a brani soul e blues come \"Badaboom\" e \"Gatta no\". Ciononostante il disco non ha avuto il successo sperato. Secondo infatti la classifica degli album pi\u00f9 venduti Fimi-Nielsen il disco \u00e8 entrato in classifica nella prima settimana dopo il festival di Sanremo alla novantesima posizione. La seconda settimana era solo in centesima posizione ed \u00e8 uscito dalla classifica nella settimana successiva."}
{"id": "3906503", "revid": "110157", "url": "https://it.wikipedia.org/wiki?curid=3906503", "title": "Ose\u010dn\u00e1", "text": "Ose\u010dn\u00e1 (in tedesco \"Oschitz\") \u00e8 una citt\u00e0 della Repubblica Ceca facente parte del distretto di Liberec, nella regione omonima."}
{"id": "3906504", "revid": "110157", "url": "https://it.wikipedia.org/wiki?curid=3906504", "title": "Raspenava", "text": "Raspenava (in tedesco \"Raspenau\") \u00e8 una citt\u00e0 della Repubblica Ceca facente parte del distretto di Liberec, nella regione omonima.\nLa citt\u00e0 \u00e8 bagnata dal fiume Wittig."}
{"id": "3906507", "revid": "110157", "url": "https://it.wikipedia.org/wiki?curid=3906507", "title": "Jablonec nad Jizerou", "text": "Jablonec nad Jizerou (in tedesco \"Jablonetz an der Iser\") \u00e8 una citt\u00e0 della Repubblica Ceca facente parte del distretto di Semily, nella regione di Liberec."}
{"id": "3906508", "revid": "767487", "url": "https://it.wikipedia.org/wiki?curid=3906508", "title": "William So", "text": "Carriera.\nNel 1985, William So partecip\u00f2 ad una competizione canora chiamata New Talent Singing Awards, nella quale vinse il secondo premio. Grazie al successo nella gara, gli venne offerto un contratto con l'etichetta discografica Capital Artists, che gli permise di dare avvio alla carriera come cantante professionista.L'anno del maggior successo del cantante \u00e8 stato il 1998, durante il quale \u00e8 stato pubblicato il suo singolo di pi\u00f9 grande fama \"Kiss More, Sad More\". La canzone \u00e8 stata utilizzata anche come sigla della fiction medica \"Healing Hands\", nella quale William So ha recitato."}
{"id": "3906516", "revid": "767487", "url": "https://it.wikipedia.org/wiki?curid=3906516", "title": "Le canss\u00f4n dla piola 6", "text": "Le canss\u00f4n dla piola 6 \u00e8 un album discografico del cantante italiano Roberto Balocco, pubblicato nel 1969 dall'etichetta discografica Fonit Cetra.\nLe canzoni del disco sono tratte dallo spettacolo teatrale Tla cant\u00f4 an musica.\nLa copertina del disco \u00e8 di Enrico Gabriele.\nTracce.\nLATO A\nLATO B"}
{"id": "3906517", "revid": "119147567", "url": "https://it.wikipedia.org/wiki?curid=3906517", "title": "Pomerania (disambigua)", "text": ""}
{"id": "3906518", "revid": "305330", "url": "https://it.wikipedia.org/wiki?curid=3906518", "title": "Magal\u00ec Vettorazzo", "text": "Biografia.\nVanta 32 presenze nella Nazionale di atletica leggera dell'Italia ed \u00e8 stata la prima azzurra della storia a superare i 6 metri nel salto in lungo. \u00c8 stata inserita nella \"Hall of fame\" dalla Federazione Italiana di Atletica Leggera.\nHa partecipato a un'edizione dei Giochi olimpici estivi e tre dei Campionati europei di atletica leggera."}
{"id": "3906521", "revid": "287204", "url": "https://it.wikipedia.org/wiki?curid=3906521", "title": "Magali Vettorazzo", "text": ""}
{"id": "3906525", "revid": "446353", "url": "https://it.wikipedia.org/wiki?curid=3906525", "title": "U-Boot Tipo XIV", "text": "Lo U-Boot Tipo XIV fu una classe di sommergibili a lungo raggio della Kriegsmarine, entrati in servizio tra il 1941 ed il 1944 ed attivi durante la seconda guerra mondiale.\nIl sommergibile tipo XIV era stato concepito per risolvere il problema del rifornimento degli U-Boot in alto mare, visto che nel 1941 le navi cisterna tedesche non potevano raggiungere con sicurezza le zone di rifornimento a causa della forte presenza navale alleata in Atlantico. Questo problema venne risolto con la costruzione di grandi battelli da 1700 tonnellate, dotati di serbatoi di grande capacit\u00e0: queste unit\u00e0, oltre al compito di attacco al traffico navale nemico, potevano trasferire a bordo dei pi\u00f9 piccoli sommergibili U-Boot Tipo VII siluri, viveri e carburante, raddoppiandone cos\u00ec l'autonomia. Vennero soprannominati affettuosamente dagli equipaggi della Kriegsmarine \"mucche da latte\".\nCaratteristiche tecniche.\nI tipo XIV avevano una lunghezza di 67,10 metri, una larghezza di circa 9 metri e mezzo, un dislocamento in superficie di 1670 tonnellate e in immersione di 1820 tonnellate. La velocit\u00e0 non era eccellente, difetto presente in tutti i sommergibili dell'epoca. In superficie, la velocit\u00e0 era di circa 15 nodi, mentre in immersione era di circa 6 nodi.\nLe \"mucche da latte\".\nI limiti di autonomia degli U-Boot Tipo VII si fecero presto evidenti.\nLe missioni di pattugliamento atlantico richiedevano una presenza in zona che si fece sempre maggiore nel corso della guerra, prevalentemente a causa del costante aumento del naviglio mercantile alleato.\nIl BDU decise quindi di impiegare gli U Boot tipo XIV come mezzi da rifornimento dei Tipo VII direttamente nelle zone dove si svolgevano le operazioni.\nNacque cos\u00ec quello che fu il principale impiego operativo dei Tipo XIV, ovvero incontrarsi con i Tipo VII in pieno Atlantico per rifornirli di nafta, viveri e armamenti. A causa di questa funzione gli equipaggi dei Tipo VII soprannominarono i Tipo XIV \"Milchk\u00fche\" (mucche da latte)."}
{"id": "3906530", "revid": "1966911", "url": "https://it.wikipedia.org/wiki?curid=3906530", "title": "Villaggio Verde", "text": ""}
{"id": "3906538", "revid": "1431409", "url": "https://it.wikipedia.org/wiki?curid=3906538", "title": "Tovah Feldshuh", "text": "Biografia.\nSposata dal 1977 con lo sceneggiatore Andrew Levy con cui ha avuto due figli di nome Garson e Amanda Levy. \u00c8 nota principalmente per aver interpretato il ruolo di Madame Z nel film \"Baciati dalla sfortuna\".\nDoppiatrici italiane.\nNelle versioni in italiano delle opere in cui ha recitato, Tovah Feldshuh \u00e8 stata doppiata da:"}
{"id": "3906539", "revid": "6923", "url": "https://it.wikipedia.org/wiki?curid=3906539", "title": "Live at AVO Session Basel", "text": "Live At Avo Session Basel \u00e8 un DVD della band progressive rock inglese Jethro Tull, registrato nel 2008 e pubblicato nel 2009."}
{"id": "3906540", "revid": "122246", "url": "https://it.wikipedia.org/wiki?curid=3906540", "title": "Coppa d'Austria (pallavolo maschile)", "text": "La Coppa d'Austria \u00e8 una competizione pallavolistica maschile per squadre di club austriache, organizzata annualmente dalla Federazione pallavolistica dell'Austria."}
{"id": "3906541", "revid": "767487", "url": "https://it.wikipedia.org/wiki?curid=3906541", "title": "Step'an \u0160ahowmyan", "text": "Biografia.\nMembro della Federazione Rivoluzionaria Armena e Commissario della Comune di Baku, bolscevico, fu un leader nella Rivoluzione russa particolarmente attivo nel Caucaso al punto da ricevere il soprannome di \u201cLenin caucasico\u201d.\nSebbene fondatore ed editore di numerosi giornali, \u0160ahowmyan \u00e8 conosciuto soprattutto per essere stato il capo della Comune di Baku la cui breve esistenza ebbe tuttavia molta importanza nei futuri processi politici della regione.\nIl suo mandato fu segnato da molti problemi legati al conflitto etnico tra armeni ed azeri e dal tentativo di difendere Baku dall'avanzata dell'esercito turco.\nAllorch\u00e9 la Comune fu messa fuori legge (luglio 1918), \u0160ahowmyan ed i suoi seguaci (conosciuti con il nome di \u201cVentisei Commissari di Baku\u201d) lasciarono la citt\u00e0 e fuggirono attraverso il Mar Caspio.\nFu catturato e giustiziato da forze anti bolsceviche il 20 settembre 1918.\nMemoria.\nA lui \u00e8 intitolata la capitale della repubblica del Nagorno Karabakh, Step'anakert. Porta il suo nome anche la Regione di \u0160ahowmyan, nel medesimo stato, e alcuni piccoli centri in Armenia e Russia."}
{"id": "3906547", "revid": "1543377", "url": "https://it.wikipedia.org/wiki?curid=3906547", "title": "Giovani, carine e bugiarde", "text": "Giovani, carine e bugiarde (\"Pretty Little Liars\") \u00e8 una serie di romanzi scritta dall'autrice statunitense Sara Shepard.\nIl primo romanzo, originariamente titolato \"Pretty Little Liars\", venne pubblicato negli Stati Uniti nel 2006 e in Italia nel 2011 dalla Newton Compton con il titolo \"Giovani, carine e bugiarde\".\nDai libri \u00e8 stata tratta una serie televisiva \"Pretty Little Liars\", visibile sulla rete ABC Family, il cui cast include Troian Bellisario, Ashley Benson, Lucy Hale, Shay Mitchell, Sasha Pieterse, Keegan Allen, Tyler Blackburn, Ian Harding.\nCaratteristiche dell'opera.\nLa serie racconta la vita di quattro ragazze adolescenti, Aria Montgomery, Emily Fields, Hanna Marin e Spencer Hastings, il cui gruppo si divide dopo la scomparsa della loro miglior amica, Alison DiLaurentis. Tre anni dopo la scomparsa dell'amica, le quattro iniziano a ricevere messaggi di testo da una fonte anonima, \"A\", che minaccia di rivelare i loro segreti, compresi quelli che pensavano di aver rivelato solo ad Alison. Poco dopo l'inizio dei messaggi, viene ritrovato il corpo di Alison. La storia si basa sulla ricerca dell'identit\u00e0 di \"A\", toccando temi tipicamente adolescenziali, come il bullismo, la tossicodipendenza, l'alcolismo e l'omosessualit\u00e0.\nCronologia Libri.\nLa serie \u00e8 divisa in diversi archi, ciascuno contenenti dei volumi. La serie \u00e8 tuttora in corso.\nIl primo libro \u00e8 stato talvolta distribuito in Italia con il titolo \"Giovani, carine e bugiarde\", seppur anche con il titolo \"Giovani, carine e bugiarde. Deliziose\". Il suddetto titolo viene utilizzato nelle riedizioni e viene cos\u00ec accreditato nel libro volto a includere tutti i 4 romanzi del primo arco.\nSono, inoltre, usciti dei libri supplementari della serie, pi\u00f9 brevi, e destinati a spiegare alcuni segreti e bugie circa il passato di alcuni personaggi. Tali libri per\u00f2 si distaccano completamente dalla trama della serie di romanzi.\nUlteriormente ai precedenti cicli, nel mese di novembre 2016, la scrittrice ha deciso di ricominciare a scrivere la serie.\nSerie di libri.\nPrimo arco.\n\"Giovani, carine e bugiarde. Deliziose\".\nIl gruppo di Alison Di Laurentis era formato da cinque ragazze che lei stessa aveva scelto: Aria Montgomery, Hanna Marin, Spencer Hastings, Emily Fields e se stessa. La notte dell'ultimo giorno della seconda media, Spencer ospita tutte le ragazze per un pigiama party. Quando Alison e Spencer litigano, Alison esce dalla stanza e svanisce nella notte.\nTre anni dopo la scomparsa di Alison, Aria ritorna a Rosewood dopo aver vissuto in Islanda e incontra in un bar un uomo misterioso e seducente di nome Ezra Fitz, ed esce con lui. Si scopre che \u00e8 il suo nuovo insegnante di letteratura al liceo e questo rende la situazione difficile per entrambi.\nHanna Marin, una volta grassa e impopolare, \u00e8 ora una persona nuova, la migliore amica di Mona Vanderwaal. Le due si divertono a rubare nei centri commerciali, ma Hanna viene scoperta e di conseguenza arrestata. Per evitare il disonore, la madre risolve il problema, ma deve pagare il centro commerciale per far cadere le accuse.\nSpencer conosce il nuovo fidanzato della sorella Melissa, Wren. Si sente molto attratta da lui e ben presto capisce di provare un sentimento che va oltre la familiarit\u00e0.\nEmily Fields incontra la nuova vicina, che ora abita nella casa di Alison, Maya St. Germain, ed esplora un lato della sua personalit\u00e0 che aveva seppellito da quando Alison era scomparsa: Maya diventa pi\u00f9 di un'amica per Emily, ma lei si ostina reprimere i suoi sentimenti.\nUn nuovo personaggio, che si fa conoscere solo con una \"A\", inizia a minacciare le ragazze di rivelare i loro segreti pi\u00f9 oscuri, segreti che conosceva solo Alison. Le ragazze iniziano a pensare che il mittente sia Alison, ma i signori St.Germain fanno una scoperta raccapricciante: durante i lavori nel loro giardino scoprono il cadavere della ragazza scomparsa. Durante il funerale di Alison, le ragazze vedono Toby e Jenna Cavanaugh, e questo le riportano indietro nel tempo, a quando c'era Alison, e all' \"affare Jenna\".\n\"Giovani, carine e bugiarde. Divine\".\nHanna \u00e8 scioccata quando \"A\" le rivela che Sean \u00e8 ora interessato a perseguire una relazione con Aria, che nasconde la sua relazione con Ezra. Inoltre le fa pressioni perch\u00e9 racconti a tutti che soffre di bulimia. Hanna viene condannata a dare una mano alla clinica per ustionati del padre di Sean, e visita il V Club, sperando di riprendere la sua relazione con Sean.\n\"A\" dice ad Aria di sbarazzarsi di Meredith o di dire la verit\u00e0 a sua madre. Aria segue il suggerimento di \"A\" e incontra Meredith, amante di Byron, ad un allenamento di yoga. Lei cerca di convincerla a rompere con il padre, ma lei si rifiuta, dicendo che sono innamorati. Inoltre intraprende una relazione con Sean, e scoprendo che \u00e8 Aria, vomita.\n\"A\" rivela anche a Melissa che Spencer \u00e8 stata segretamente fidanzata con Wren, l'ex-fidanzato di Melissa. Spencer \u00e8 infuriata con i suoi genitori in quanto gli hanno annullato le sue carte di credito poich\u00e9 ha baciato Wren, ma nonostante tutto continua a vederlo. Lo stress degli avvenimenti spinge Spencer a trascurare lo studio e la scuola e a conseguenti voti bassi, per cui segue il consiglio di copiare uno dei temi di Melissa. Alla Foxy, Spencer va con Adrew, solo per ingannare la sua famiglia mentre si vede con Wren, sconvolgendo Adrew e sentendosi in colpa.\n\"A\" rinfaccia ad Emily la sua sessualit\u00e0 e i suoi crescenti sentimenti per Maya. Emily incontra Toby fuori dalla scuola ed iniziano una relazione. Nel corso del ballo per beneficenza, Emily ottiene una lettura dei tarocchi che le rinfaccia la sua sessualit\u00e0 e se na va via con Toby, mostrando tuttavia di essere turbata.\nIl sospetto dell'identit\u00e0 di \"A\" si sposta su Toby, dopo che, in un campo di grano nei pressi della casa di Emily, lei ammette di essere lesbica, ma alcuni commenti di Toby la inducono a pensare che sia stato lui ad uccidere Alison, cos\u00ec lei corre in casa. Toby cerca di entrare, ma Emily dice che sa quello che ha fatto, e lui, nel panico, scappa. Il giorno dopo, Hanna viene rimproverata per aver dato del Percocet a Kate, e Spencer viene abbandonata da Wren, che vuole ritornare con Melissa, ma lei non lo vuole e sta pensando di mollarlo pi\u00f9 tardi. La notizia dell'auto della polizia a casa di Emily fa spaventare le tre ragazze, ma \u00e8 Toby, morto suicidandosi. Jenna dice qualcosa che induce Spencer a rivelare il motivo che ha causato la cecit\u00e0 di Jenna: Toby molestava Jenna, e la vista di ci\u00f2 ha causato il misfatto di Alison. Toby non \u00e8 \"A\", poich\u00e9 Emily riceve un ultimo messaggio: Non \u00e8 finita fin quanto non lo dice \"A\" !\n\"Giovani, carine e bugiarde. Perfette\".\nAria dopo aver umiliato Meredith, la nuova fidanzata di suo padre va a vivere con il suo nuovo ragazzo, Sean Ackard (l'ex di Hanna). Anche se la loro storia d'amore \u00e8 terminata in modo perfetto, lei comincia a vedere di nuovo il suo insegnante di letteratura, Ezra Fitz: ci\u00f2 la fa sentire male e si identifica con la protagonista de \"La Lettera Scarlatta\" per aver tradito il suo ragazzo. Dopo che Ezra viene arrestato dalla polizia, inviata da Sean dopo aver ricevuto un messaggio da \"A\" rivelante il segreto di Aria, Aria trova dei video risalenti all'epoca in cui le ragazze andavano in seconda media rendendosi conto all'improvviso che Ian, il ragazzo di allora di Melissa, e Alison avrebbero potuto essere pi\u00f9 che semplici conoscenti e che Spencer per difendere la sorella, avrebbe potuto uccidere Alison per questo motivo.\n\"A\" rivela il segreto di Emily, che conduce i Fields a dire alla loro figlia che, se non avesse risolto il suo \"problema\" sarebbe stata mandata in Iowa alla fattoria di sua zia. Emily per\u00f2 si rende conto che non pu\u00f2 cambiare quello che \u00e8 e ci\u00f2 che sente per Maya, per cui i suoi genitori, scoprono presto la sua condizione.\nSpencer viene nominata per l'Orchidea d'Oro per il saggio che si suppone lei abbia scritto, in realt\u00e0 scritto dalla sorella maggiore Melissa, e \"A\" la minaccia di rivelarlo se la stessa Spencer non l'avesse fatto. Spencer scopre che da bambina ha sofferto di un vuoto di memoria e che probabilmente ne ha avuto uno la notte in cui scomparve Alison.\nL'amicizia di Hanna con Mona Vanderwaal sta per finire, perch\u00e9 Mona crede che lei passi pi\u00f9 tempo con le sue vecchie amiche di seconda media. Hanna viene confortata da Lucas, un ragazzo che aveva una cotta per lei in prima media, prima di diventare popolare. Dopo essere stata umiliata alla festa di compleanno di Mona, Hanna riceve un messaggio da \"A\" e riconosce il numero. Lei chiama subito Aria, Emily e Spencer chiedendo loro di incontrarla al parco giochi della Rosewood Day, al fine di rivelare chi \u00e8 \"A\".\nNel parco giochi, quando Hanna cerca di parlare con Aria ed Emily, viene investita da una macchina prima di poter dire loro chi \u00e8 \"A\". Quando chiamano i soccorsi Aria ed Emily notano che Spencer stava guardando la scena dal bosco ed \u00e8 scappata velocemente. Le ragazze ricevono un messaggio da \"A\" che dice: \"Sapeva troppo.\" Aria ed Emily dunque arrivano a pensare che \"A\" sia Spencer.\nSecondo arco.\n\"Giovani, carine e bugiarde. Cattive\".\nUn nuovo o nuova \"A\" appare, iniziando a minacciare le ragazze con diversi messaggi di testo. Le ragazze pensano sia Ian.\nEmily si rende conto in realt\u00e0 di essere bisessuale, quando s'innamora di Isaac, un ragazzo incontrato in chiesa, ma mantiene il segreto perch\u00e9 non crede che nessuno capir\u00e0. Ha paura di rivelare il suo passato ad Isaac, ma alla fine \"A\" la costringe a farlo e Isaac l'accetta per quella che \u00e8.\nHanna, disperata di essere considerata ancora un' \"ape regina\", forma un nuovo gruppo popolare insieme alla sua sorellastra Kate Randall, e le amiche Riley e Naomi. Sospettosa dell'eccessivo comportamento pacifico del suo gruppo nei suoi confronti, Hanna arriva a sospettare che Kate stia lavorando al complotto irrealizzato di Mona per distruggere la sua popolarit\u00e0. Cos\u00ec a casa di Spencer, Hanna, su consiglio di \"A\", rivela a tutti il segreto di Kate\", spingendo Lucas ad una rottura.\nAria prova dei sentimenti per un uomo, Xavier, incontrato ad una mostra d'arte; tuttavia, finisce per uscire con sua madre, mettendo a rischio il gi\u00e0 traballante rapporto tra Aria ed Ella.\nTrascurata dalla sua famiglia e sentendosi un'estranea, Spencer arriva a credere di essere stata adottata quando viene esclusa dal testamento della nonna, che diede i soldi ai suoi \"nipoti biologici\". Andrew racconta a Spencer di un sito web che collega bambini adottati alla loro vera madre.\nIan continua a negare di aver ucciso Alison, e, infine, le ragazze scoprono il suo corpo nel bosco, e capiscono che \u00e8 stato ucciso da \"A\", che quindi non \u00e8 Ian, visto che arriva loro un messaggio con scritto \"Sapeva troppo\".\n\"Giovani, carine e bugiarde. Assassine\".\nLe ragazze scoprono che la persona che sospettavano essere l'assassino di Alison, Ian, \u00e8 stato effettivamente ucciso. Emily ha un rapporto sessuale con il suo ragazzo, Isaac, mentre la madre lo scopre e minaccia Emily, e ci\u00f2 porta alla loro rottura. Aria si innamora di Jason Di Laurentis, finch\u00e9 non lui diventa freddo e distante. Spencer incontra una donna di nome Olivia Caldwell; lei pensa sia sua madre naturale, e cerca di trasferirsi a New York. In realt\u00e0 \u00e8 una truffa, e Spencer perde tutti i suoi soldi per il college dopo averli usati per comprare un appartamento a New York City in modo che potesse stare vicino Olivia. L'appartamento risulta essere falso, rivelando che Olivia stava solamente utilizzando Spencer per guadagnare soldi, visto che l'agente immobiliare raccomandato da Olivia era in realt\u00e0 suo marito. Alla festa di apertura per Radley, un ex \"rifugio per la giovent\u00f9 travagliata\", Emily scopre la prova che Jason Di Laurentis era stato un paziente del rifugio. Presto Hanna, Spencer, Aria ed Emily iniziano a credere che in qualche modo sia Jason che Darren Wilden siano implicati nell'assassinio di Alison. Prima della sua morte Yan, ha confermato i suoi sospetti su Jason e Wilden. Nel frattempo qualcuno appicca il fuoco al bosco dietro casa Spencer. Le ragazze vedono qualcuno: credono di vedere Alison, ancora viva, scappare, nei pressi dell'incendio.\n\"Giovani, carine e bugiarde. Spietate\".\nDopo l'incendio, nessuno crede alle ragazze quando insistono di aver visto Alison: loro stesse iniziano a credere ti aver avuto un'allucinazione. La misteriosa \"A\" costringe Emily a recarsi a Lancaster, dove scopre che una ragazza Amish di nome Leah, \u00e8 scomparsa quasi nello stesso momento della morte di Ali. Emily scopre anche che Darren Wilden era un Amish che ha lasciato la comunit\u00e0. Emily crede che Wilden abbia ucciso Leah e di lui non ci si pu\u00f2 fidare. Pensando di essere stata visitata dal fantasma di Alison, Aria partecipa ad una seduta spiritica. Non ottiene niente ma incontra Noel Kahn, che le si avvicina, e successivamente la bacia. Nel corso di un'altra seduta spiritica, Aria vede un'altra medium, che produce un messaggio, sibillino, scritto da Ali che dice: \"Ali ha ucciso Ali\". Il padre di Hanna invia Hanna in una clinica per curare i suoi disturbi alimentari causati dallo stress. Nella clinica Hanna fa amicizia con un'altra paziente di nome Iris, della quale sospetta avere qualcosa a che fare con la morte di Alison. La solita e misteriosa \"A\", nel frattempo, invia a Spencer diversi messaggi che le rivelano la relazione di suo padre con la madre di Ali. Spencer realizza la possibilit\u00e0 che Ali e Jason siano suoi fratellastri, e sospetta che sua madre abbia ucciso Ali per questo. Spencer si confronta con i suoi genitori, ma sua madre \u00e8 sconvolta, apprende infatti della relazione per la prima volta. Aria, Spencer, Emily e Hanna vengono tutte arrestate per l'omicidio di Ali. Insieme in una cella di prigione, realizzano che la misteriosa \"A\" le ha ingannate, facendogli credere che qualcun altro abbia ucciso Ali. Wilden rilascia le ragazze e rivelandogli che Billy Ford ha ucciso Ali. Emily lo riconosce come uno degli uomini che lavoravano sul gazebo di Ali. Billy \u00e8 anche accusato dell'omicidio di Jenna Cavanaugh, e il lettore viene portato a chiedersi se sia proprio Billy la misteriosa \"A\"\n\"Giovani, carine e bugiarde.\" \"Ricercate\".\nCon l'assassino di Alison sotto processo, le bugiarde pensano di averla fatta franca. Tuttavia, sono scioccate di apprendere dell'esistenza della gemella di Alison, Courtney, quando viene presentata in una conferenza stampa. Courtney aveva trascorso la sua vita in una clinica a causa dei suoi \"problemi di salute\", e la sua esistenza era stata tenuta segreta dalla sua famiglia. Appena rilasciata, cerca di riprendere la vita di sua sorella tendando di instaurare un'amicizia con le vecchie amiche di Ali, e l'inizio di una storia con Emily. Courtney in seguito rivela la prova che lei \u00e8 la vera Alison, spiegando che la sua gemella, Courtney, fingeva di essere lei la notte dell'omicidio. Anche se inizialmente scettiche, le ragazze iniziano lentamente a fidarsi di Alison. Anche se Spencer ritiene che Melissa sia l'assassina di Courtney, Alison sorprende le ragazze rivelando che lei \u00e8 sia la misteriosa \"A\" che il killer. L'\"Alison\" con cui le bugiarde avevano fatto amicizia anni prima era in realt\u00e0 Courtney, la quale era riuscita a ingannare tutti facendo credere di essere Alison, mentre quella vera \u00e8 stata mandata alla clinica. Arrabbiata con le bugiarde che le hanno inconsapevolmente rovinato la vita, Alison ha tentato di uccidere le ragazze nella foresta appiccando un incendio, ucciso Jenna, consapevole del fatto che Alison e Courtney fossero gemelle, ed ora progetta di ucciderle intrappolandole all'interno della casa dei Di Laurentis a Poconos e di dare fuoco alla casa. Le ragazze scoprono che Alison ha anche ucciso Ian e rapito Melissa, che riescono a liberarsi prima che la casa bruci grazie ad un passaggio segreto in cui Aria si ricorda di essersi nascosta per spaventare Jason qualche anno prima. Intrappolata all'interno della casa, Alison viene considerata morta, anche se il suo corpo non \u00e8 mai stato trovato. Dopo l'incendio, Emily visita la tomba di Courtney nel tentativo di mettere a riposo la sua memoria con tante foto di entrambe, insieme e felici. Tuttavia, a conclusione del libro, viene lasciato intendere che in realt\u00e0 Alison \u00e8 sopravvissuta all'incendio e si \u00e8 trasferita in una nuova citt\u00e0, sotto un nuovo nome (che \u00e8 l'anagramma di Alison Di Laurentis).\nTerzo arco.\n\"Giovani, carine e bugiarde. Perverse\".\nTerzo anno, primavera: le ragazze vanno in vacanza in Giamaica, dove incontrano una ragazza che credono sia Alison, sopravvissuta all'incendio. Le ragazze sono attaccate da \"Ali\" sulla cima dell'hotel in Giamaica, e nel tentativo di salvare Hanna, Aria spinge Ali gi\u00f9 dal tetto, apparentemente uccidendola. Un anno dopo le ragazze si sono divise ancora una volta. Aria ha difficolt\u00e0 ad affrontare la nuova studentessa di scambio dei Kahn, Klaudia, che crea delle dolorose incomprensioni nella relazione tra Aria e Noel, del quale \u00e8 attratta. In un impeto di rabbia, Aria spinge Klaudia ferendola. Nel frattempo Emily fa amicizia con una nuova ragazza, Chloe, che le rivela di essere stata incinta di Isaac e che ha segretamente dato alla luce alla luce una bambina a Philadelphia durante l'estate, per poi darla in adozione. Emily \u00e8 in preda al panico, in quanto, ottenere una borsa di studio per il nuoto \u00e8 la sua unica opzione per il college. Il padre di Chloe si offre di aiutarla, ma le fa delle avance sessuali, rovinando la sua amicizia con Chloe. Patrick, un fotografo, offre ad Hanna un lavoro come modella, dopo aver visto che lei \u00e8 pi\u00f9 bella della sua sorellastra Kate. Tuttavia Patrick risulta essere un bugiardo con doppi fini ricattando Hanna di divulgare una sua foto nella quale \u00e8 ritratta parzialmente nuda. Lei quindi si trova costretta a sottrarre i soldi dal fondo della compagnia del padre per pagare Patrick. La signora Hastings viene ingaggiata da un uomo di nome Nicholas PennyThistle, mentre Spencer sviluppa dei sentimenti per Zach, suo figlio. Dopo che Zach confessa di essere gay, Spencer promette di mantenere il segreto. Tuttavia, accidentalmente se lo lascia sfuggire, dopo che il signor PennyThistle, fraintendendo la situazione, picchia Zach, accusandolo di aver dormito con Spencer. Spencer ha anche rovinato la vita di una ragazza che frequentava un programma accademico estivo, propedeutico a Princeton. In tutto il libro, le ragazze vengono tormentate da un/a nuovo/a misteriosa \"A\" che conosce ci\u00f2 che \u00e8 successo in Giamaica, cos\u00ec come tutti i loro nuovi segreti. Il corpo della ragazza che hanno spinto gi\u00f9 dal tetto viene ritrovato. Le bugiarde imparano che il suo nome \u00e8 Tabitha e realizzano di aver ucciso una persona innocente.\n\"Ruthless\".\nEmerge che l'estate precedente, mentre Spencer prendeva delle lezioni di letteratura, Penn inizi\u00f2 a fare uso di stupefacenti, per aiutarsi nello studio, delle cosiddette \"pillole veloci\" soprannominate anche \"Facile A\". Dopo essere stata arrestata dalla polizia per possesso di droga, Spencer si organizza con Hanna per aiutarla a inquadrare la sua nuova compagna di stanza, Kelsey. Dopo aver ottenuto il ruolo di Lady Macbeth nella recita scolastica, lo stress e i sensi di colpa iniziano a logorare Spencer, producendo frequenti allucinazioni in cui viene ossessionata da Kelsey e Tabitha, ed iniziando a credere che Kelsey sia la misteriosa \"A\", e che si stia vendicando. Nel corso di una festa Emily incontra casualmente Kelsey e si innamora subito di lei poich\u00e9 possiede la stessa audacia della loro Ali. Lei e Kelsey si avvicinano, con grande disapprovazione di Spencer. Emily \u00e8 ferita dalle osservazioni di Spencer sul suo amore per Alison, comunicando con rabbia a Kelsey, che Spencer \u00e8 stata arrestata per possesso di droga. Depressa e arrabbiata, Kelsey cerca di suicidarsi per overdose e buttandosi nella cava dov'\u00e8 morta Mona, ma Emily la salva venendo inviata alla Riserva per il trattamento. Durante la visita a Kelsey, le ragazze capiscono che anche Tabitha era una paziente alla Riserva avente la stessa et\u00e0 di Alison e Courtney. Hanna incontra ad una riunione della compagnia, da lei organizzata, un ragazzo di nome Liam, e, prima di scoprire che \u00e8 il figlio dell'avversario politico del padre, si innamora di lui. La loro relazione termina quando lei scopre che lui la tradiva. In un momento di rabbia, Hanna rivela i segreti che Liam le aveva rivelato su suo padre, segreti che avrebbero potuto distruggere la reputazione del padre di Liam. Kate sapeva della relazione segreta di Hanna e Liam, e si offre di aiutare Hanna e rovinare Liam. Aria viene scaricata da Noel, e cerca conforto in Ezra, nella speranza di riaccendere la loro storia d'amore. Tuttavia, tra di loro le cose non vanno, per cui Aria entra di nuovo in un rapporto con Noel, dopo aver scoperto che Ezra e Klaudia erano stati in intimit\u00e0. Le ragazze tentano di aggirare le minacce di \"A\", rivelando i loro segreti. Nel frattempo, \"A\" diventa sempre pi\u00f9 violenta, tentando di uccidere Emily spingendola da una scogliera. \"A\" invia a Spencer un'email di Tabitha sulla spiaggia con la testa ferita, a indicare che \"A\" \u00e8 stato colui/lei che ha nascosto il corpo di Tabitha.\nLibri supplementari.\n\"Pretty Little Secret\".\nRitorniamo indietro al terzo anno a Rosewood, Pennsylvania, ad una pausa invernale di cui nessuno ha mai sentito parlare. Grandi fiocchi di neve cadono su prati ben curati, calze trapuntate pendono dai camini in marmo, e sono tutti in pace, soprattutto Hanna, Emily, Aria e Spencer. Adesso che l'assassino di Alison \u00e8 in prigione, possono finalmente rilassarsi. Loro non sanno che c'\u00e8 una nuova e misteriosa \"A\" in citt\u00e0. Regola numero uno per essere un molestatore efficace: conoscere la tua preda. Cos\u00ec tiene sotto controllo le bugiarde giorno e notte, registrando accuratamente i guai in cui si mettono, gli sbagli che fanno, e i segreti che custodiscono. Hanna \u00e8 alla ricerca disperata di una sessione molto personale con il suo allenatore della palestra. Emily \u00e8 la numero uno sulla lista dei cattivi di Babbo Natale. La vecchia fiamma di Aria dall'Islanda sta per farla cadere in acqua calda. E Spencer ricorre ad alcune tattiche ambigue per ottenere ci\u00f2 che vuole. Cosa succede nel corso delle vacanze invernali? Insieme ai serial, Unbelievable e Wicked, Pretty Little Secrets \u00e8 un particolare racconto che rivelan le disavventure delle bugiarde che non si erano mai viste prima nella pausa invernale del loro secondo anno. Ad Emily viene chiesto di andare sotto copertura come Babbo Natale al nuovo centro commerciale, al fine di catturare quattro ragazze che lavorano l\u00ec come elfi, sospettate di atti vandalici alle decorazione natalizie in citt\u00e0, tra cui la figura di ceramica di Ges\u00f9 della madre di Emily. Le quattro ragazze, che si fanno chiamare gli \"Elfi Felici\", prendono in simpatia Emily. \u00c8 emerso che una delle ragazze, Cassie, era intima con Alison. Emily accompagna le ragazze alla loro pi\u00f9 grande beffa, ma sua madre usa il suo cellulare per tenerla d'occhio, e gli Elfi Felici vengono arrestati per\u00f2 poi perdonano Emily dopo che lei paga la cauzione della galera. Alla fine, tutti si rendono conto del vero significato del Natale, ma Emily non pu\u00f2 scrollarsi di dosso la sensazione strana che qualcuno la sta seguendo.\nSpencer: Spencer e la sua famiglia vanno a casa di sua nonna in Florida, e Spencer si innamora di un giocatore di tennis di nome Colin al country club. Melissa sembra aiutare Spencer con il cuore di Colin, ma lui finisce per interessarsi a Melissa. Durante il viaggio, Spencer sua madre rincorrono la signora Di Laurentis diverse volte, e Spencer \u00e8 confusa dallo strano comportamento della madre nei confronti della madre di Alison. Spencer inoltre decide di lottare per Colin. Dopo che Colin invita Melissa a uscire con lei, Spencer scopre che \u00e8 sposato e ha un figlio, e ha 33 anni. Spencer e Melissa decidono di collaborare per vendicarsi di Colin mettendogli del viagra schiacciato nella sua acqua vitaminica, prima della sua pi\u00f9 importante partita di tennis. Alla fine, tutto sommato, passano una vacanza divertente, ma Spencer teme che qualcuno la segua.\nAria: Aria va con suo padre e Mike a Bear Claw Resort, ma ritorna a casa dopo aver scoperto che Byron ha invitato anche Meredith. Giunta a casa, \u00e8 sorpresa dalla visita del suo ragazzo dall'Islanda, Halbjorn, il quale le racconta che sta fuggendo dalla polizia islandese, in quanto ha sostenuto una protesta contro la demolizione del santuario della pulcinella di mare, ma il suo viaggio durer\u00e0 solo una settimana. Aria propone l'idea di sposarsi per cui due vanno ad Atlantic City. All'hotel partecipano ad uno spettacolo di magia che coinvolge due pantere, evento che infastidisce Halbjorn, molto sensibile alla difesa dell'ambiente. Dopo essersi sposati il giorno dopo, il che richiede la falsificazione della firma della madre da parte di Aria, nonch\u00e9 il mentire sulla sua et\u00e0, si recano nel recinto in cui sono rinchiuse le pantere. Dopo aver convinto Halbjorn a non liberarle, tornano all'hotel. La mattina seguente, Aria si sveglia e non trova Halbjorn e i suoi vestiti. Il notiziario televisivo da la notizia che due pantere sono state liberate nella notte, cos\u00ec comprendono che \u00e8 stato Halbjorn. Aria si reca cos\u00ec in tribunale e confessa di aver falsificato la firma di Ella, rendendo nullo il matrimonio. Al suo ritorno a Rosewood, incontra Mike e Byron, che non sanno nulla del matrimonio. Mentre guardano il notiziario televisivo vedono che Halbjorn \u00e8 stato arrestato, mostrando anche quello che ha fatto in passato, compreso il tentativo di far saltare in aria un ufficio in demolizione. Aria \u00e8 soddisfatta di aver rotto con lui, ma \u00e8 paranoica sul fatto che qualcuno la stia seguendo.\nHanna: Hanna entra in un campo di addestramento dopo aver pensato di aver guadagnato troppo peso ad una festa. Lei sviluppa sentimenti per l'istruttore, Vince, il quale \u00e8 desiderato anche da Dinah. Dopo aver combattuto per l'affetto di Vince, lei e Dinah diventano amiche dopo aver beccato Kate uscire con il nuovo Babbo Natale del centro commerciale. Dopo aver accettato di smettere di andare dietro a Vince, Hanna lo \"celebra\" festeggiando in un bar con Dinah, dove Dinah ammette che lei conosceva Alison. Hanna ginge a casa ubriaca, costringendola a dormire troppo. Quando arriva al campo di addestramento, lei scopre che Vince e Dinah si stanno baciando, rivelando che Dinah faceva solo finta di essere amica di Hanna per farle abbassare la guardia. Hanna lascia la scena, devastata, e si confronta con Kate, la quale, dopo aver ricevuto una soffiata, ha seguito Hanna, e ha scattato foto di lei poco lusinghiere al campo di addestramento, che tra l'altro, minaccia di mettere su Facebook. Hanna contrattacca mostrando a Kate le foto di lei e Babbo Natale, che fa fare marcia indietro a Kate. Hanna migliora anche il suo rapporto con il padre, che, per Natale le regala il medaglione di sua nonna. Hanna passa un Natale felice, nonostante il fatto che sospetta di essere spiata in ogni sua mossa. Il libro termina con un sign-off del nuovo \"A\", che minaccia un peggioramento delle vite delle \"bugiarde\".\nSerie televisiva.\nNel 2010 dalla serie \u00e8 stata tratta una serie televisiva trasmessa dal network statunitense ABC Family ed ideata da Marlene King. In Italia \u00e8 stata trasmessa nel 2010 sul canale pay Mya ed in chiaro nel 2013 su Italia 1. Nel 2013 l'ABC Family ha annunciato la produzione di uno spin-off, intitolato \"Ravenswood\"."}
{"id": "3906548", "revid": "599013", "url": "https://it.wikipedia.org/wiki?curid=3906548", "title": "Figlie di Cristo Re", "text": "Le Figlie di Cristo Re sono un istituto religioso femminile di diritto pontificio: le suore di questa congregazione pospongono al loro nome la sigla F.C.R.\nStoria.\nIl 26 maggio 1876 Jos\u00e9 Gras Granollers (1834-1918) apr\u00ec a Granada un collegio femminile e due scuole (una a pagamento e l'altra gratuita) affidandone la direzione a una comunit\u00e0 di religiose guidata da Isabel G\u00f3mez Rodr\u00edguez (1847-1930), ritenuta cofondatrice della congregazione.\nLa comunit\u00e0, specialmente dedicata al culto della regalit\u00e0 di Cristo, fu sostenuta dal re Alfonso XII e i suoi statuti furono approvati dall'arcivescovo di Granada, Jos\u00e9 Moreno y Maz\u00f3n, il 2 giugno 1877.\nLa prima filiale fu aperta nel 1885 a Montej\u00edcar; la prima casa all'estero sorse a Eboli. Da una comunit\u00e0 di Figlie di Cristo Re stabilitasi nelle Canarie ebbe origine la congregazione delle suore Domenicane Missionarie della Sacra Famiglia.\nL'istituto ricevette il pontificio decreto di lode il 15 febbraio 1898 e l'approvazione definitiva dalla Santa Sede il 16 agosto 1901.\nAttivit\u00e0 e diffusione.\nLe suore si dedicano all'istruzione e all'educazione cristiana della giovent\u00f9 e al culto della regalit\u00e0 di Cristo; le loro costituzioni sono basate sulla regola di sant'Agostino.\nSono presenti in Europa (Albania, Italia, Spagna), nelle Americhe (Argentina, Bolivia, Colombia, Ecuador, Per\u00f9) e in Senegal; la sede generalizia \u00e8 a Roma.\nAlla fine del 2008 la congregazione contava 435 religiose in 54 case."}
{"id": "3906551", "revid": "188116", "url": "https://it.wikipedia.org/wiki?curid=3906551", "title": "Fiat Ansaldo", "text": ""}
{"id": "3906555", "revid": "287204", "url": "https://it.wikipedia.org/wiki?curid=3906555", "title": "Grosser Preis des Kantons Aargau 2008", "text": "Il Grosser Preis des Kantons Aargau 2008, quarantacinquesima edizione della corsa e valida come evento del circuito UCI Europe Tour 2008 categoria 1.HC, fu disputata l'8 giugno 2008, per un percorso totale di 196\u00a0km. Fu vinta dal francese Lloyd Mondory, al traguardo con il tempo di 4h46'26\" alla media di 41,057\u00a0km/h.\nAl traguardo 70 ciclisti portarono a termine il percorso."}
{"id": "3906558", "revid": "1924342", "url": "https://it.wikipedia.org/wiki?curid=3906558", "title": "Tacat\u00e0", "text": "Tacat\u00e0 \u00e8 un singolo del gruppo musicale italiano Tacabro, pubblicato il 5 gennaio 2012.\nDescrizione.\nIl brano, scritto dal duo Romano &amp; Sapienza, ha visto la collaborazione vocale del cantante cubano Mart\u00ednez Rodr\u00edguez.\nVideo musicale.\nIl videoclip \u00e8 stato ideato e realizzato da Andrea Cal\u00ec per la casa discografica DanceAndLove."}
{"id": "3906563", "revid": "695564", "url": "https://it.wikipedia.org/wiki?curid=3906563", "title": "World Tour 1999", "text": ""}
{"id": "3906564", "revid": "767487", "url": "https://it.wikipedia.org/wiki?curid=3906564", "title": "Dico Koppers", "text": "Carriera.\nClub.\nCresciuto nel vivaio dell', debutta con la prima squadra in campionato il 23 ottobre 2011 giocando da titolare la sfida pareggiata 1-1 contro il .\nDebutta poi da titolare in Europa League il 16 febbraio 2012 nella sfida persa per 0-2 contro il Manchester United, venendo sostituito da Nicolai Boilesen al minuto 63. Gioca ancora da titolare anche la gara di ritorno vinta per 1-2 il 23 febbraio venendo sostituito da Davy Klaassen all'inizio della ripresa.\nIl 2 maggio seguente vince la sua prima Eredivisie con l' concludendo la stagione con 10 presenze totali.\nDopo il prestito all' (14 presenze in campionato), il 25 luglio 2013 passa al dove sostituisce Edson Braafheid.\nNazionale.\nCon l'Under-17 ha debuttato il 23 ottobre 2008 nello 0-0 contro i pari et\u00e0 del Cipro, gara valida per la qualificazione all'europeo di categoria. Dal 2011 gioca nell'Under-21."}
{"id": "3906567", "revid": "331409", "url": "https://it.wikipedia.org/wiki?curid=3906567", "title": "Jilemnice", "text": "Jilemnice (in tedesco \"Starkenbach\") \u00e8 una citt\u00e0 della Repubblica Ceca facente parte del distretto di Semily, nella regione di Liberec.\nQua sono nati il combinatista nordico Milan Ku\u010dera ed il fondista Du\u0161an Ko\u017e\u00ed\u0161ek."}
{"id": "3906575", "revid": "110157", "url": "https://it.wikipedia.org/wiki?curid=3906575", "title": "Lomnice nad Popelkou", "text": "Lomnice nad Popelkou (in tedesco \"Lomnitz an der Popelka\") \u00e8 una citt\u00e0 della Repubblica Ceca facente parte del distretto di Semily, nella regione di Liberec."}
{"id": "3906578", "revid": "74801", "url": "https://it.wikipedia.org/wiki?curid=3906578", "title": "Rokytnice nad Jizerou", "text": "Rokytnice nad Jizerou (in tedesco \"Rochlitz\") \u00e8 una citt\u00e0 della Repubblica Ceca facente parte del distretto di Semily, nella regione di Liberec."}
{"id": "3906579", "revid": "92723", "url": "https://it.wikipedia.org/wiki?curid=3906579", "title": "Rovensko pod Troskami", "text": "Rovensko pod Troskami (in tedesco \"Rowensko bei Turnau\") \u00e8 una citt\u00e0 della Repubblica Ceca facente parte del distretto di Semily, nella regione di Liberec.\nIl castello di Trosky.\nIl castello \u00e8 un elemento dominante del \u010cesk\u00fd r\u00e1j ('Paradiso ceco'), la prima area protetta della Repubblica Ceca, istituita nel 1955.\nLe due torri, resti del castello dei Wartenberg del XIV secolo (passato poi a Venceslao di Lussemburgo), sono collocate su due rocce basaltiche: la pi\u00f9 bassa \u00e8 detta \"Baba\", 'La Vecchia', la pi\u00f9 alta \"Panna\", 'La Vergine'.\nIl castello fu pi\u00f9 volte assediato: venne abitato per l'ultima volta nel 1648, quando serviva come fortezza per gli Svedesi.\nGradualmente fu abbandonato, finch\u00e9 divent\u00f2 una rovina, di nuovo apprezzata nell'epoca del Romanticismo."}
{"id": "3906580", "revid": "729019", "url": "https://it.wikipedia.org/wiki?curid=3906580", "title": "Viktor Zoller", "text": "Biografia.\nViktor Zoller nacque a Ravensburg, nei pressi di Ulma. Prima di entrare nelle SS, di professione era un tecnico edile. Il 7 maggio 1933 si iscrisse nello NSDAP (tessera n\u00b0 3 287 569) e nelle SS (n\u00b0 tessera 77 379). Venne subito inserito nel secondo battaglione SS-Totenkopfverb\u00e4nde, reggimento \"Alta Baviera\" (2\u00b0 SS-Totenkopf-Standarte \"Oberbayern\"), di stanza al campo di concentramento di Dachau. Il 22 marzo 1941, venne nominato aiutante del comandante del campo di concentramento di Mauthausen, Franz Ziereis. Dal 2 maggio 1942 al 28 ottobre 1943 serv\u00ec in diverse sub-unit\u00e0 delle Waffen-SS e prese parte a molti combattimenti sul fronte orientale. Tra il 22 novembre 1943 e 25 maggio 1944, Zoller fu aiutante del comandante di Auschwitz, Rudolf H\u00f6\u00df. In seguito torn\u00f2 al campo di Mauthausen, dove fino al 9 aprile 1945 comand\u00f2 un battaglione di soldati. Fu anche un membro ufficiale del Progetto Lebensborn. Zoller ricevette, come riconoscimento dei suoi servigi, la \"Degen\", la Spada d'Onore delle SS (SS-Ehrendegen).\nA Mauthausen, diresse molte esecuzioni di massa tramite fucilazione e impiccagione. Inoltre condann\u00f2 a morte molti prigionieri, oltre a infliggere terribili punizioni, che effettuava personalmente su di loro.\nArrestato dagli Alleati il 23 dicembre del 1945, venne condannato a morte il 13 maggio 1946, insieme ad altri imputati facenti parte dello staff di Mauthausen-Gusen dal tribunale militare americano, in uno dei \"processi di Dachau\". Venne giustiziato tramite impiccagione nella prigione di Landsberg am Lech, nei pressi di Monaco, il 28 maggio 1947."}
{"id": "3906598", "revid": "110157", "url": "https://it.wikipedia.org/wiki?curid=3906598", "title": "Turnov", "text": "Turnov (in tedesco \"Turnau\") \u00e8 una citt\u00e0 della Repubblica Ceca facente parte del distretto di Semily, nella regione di Liberec.\nIl castello di Hrub\u00fd Rohozec.\nSi tratta di un'antica fortezza gotica, trasformata intorno al 1600 in un castello rinascimentale.\nDopo essere rimasto per diversi secoli in mano della stirpe dei Wartenberg, il castello venne acquistato da Albrecht von Wallenstein, che a sua volta lo vendette alla famiglia (di origine francese) dei Desfours. I Desfours possedettero il castello fino al 1945.\nNel 1822 vennero effettuate alcune modifiche al castello, in stile neogotico secondo il gusto romantico dell'epoca.\nGli interni storici conservano ancora parte dell'originale mobilio dei Desfours (sala da pranzo, biblioteca, cappella). In collaborazione con il Museo Nazionale di Arti e Mestieri \u00e8 stata allestita un'esposizione permanente di abbigliamento dal Rinascimento al Liberty.\nIl castello \u00e8 circondato da un ampio parco di rilevante interesse paesaggistico."}
{"id": "3906599", "revid": "110157", "url": "https://it.wikipedia.org/wiki?curid=3906599", "title": "Vysok\u00e9 nad Jizerou", "text": "Vysok\u00e9 nad Jizerou (in tedesco \"Hochstadt an der Iser\") \u00e8 una citt\u00e0 della Repubblica Ceca facente parte del distretto di Semily, nella regione di Liberec."}
{"id": "3906607", "revid": "123309927", "url": "https://it.wikipedia.org/wiki?curid=3906607", "title": "Sma (azienda)", "text": "Sma (acronimo di SuperMercati Alimentari) \u00e8 stata un'insegna italiana di grande distribuzione organizzata.\nStoria.\nLa Rinascente nel maggio 1959 acquis\u00ec la Supermercato S.p.a., proprietaria di sei supermercati a Roma e nel dicembre 1960 rilev\u00f2 la Ses, che operava con quattro supermercati a Milano. A seguito di queste operazioni nel 1961 nacque la \"Societ\u00e0 Supermercati Alimentari\" con lo slogan \"La spesa si fa con il carrello\".\nStrategia del gruppo, per contrastare la concorrente Standa-Montedison, era quella di aprire solitamente supermercati Sma nelle stesse strutture dei magazzini UPIM.\nDopo dieci anni di attivit\u00e0, nel 1970 i supermercati a insegna Sma arrivarono a 54 unit\u00e0, con una forte espansione soprattutto in Lombardia e nel Lazio. L'azienda continu\u00f2 cos\u00ec a crescere anche attraverso alcune acquisizioni strategiche come il Gruppo Sigros nel 1988 insieme alla Sivad, il Gruppo Migliarini nel 1995 e la Colmark-Bernardi nel 1998.\nIl primo supermercato a divenire Sma, dopo l'acquisizione della Colmark-Bernardi, fu il Centro commerciale Sant'Anna di Brescia nel 2002.\nNel 1993 venne aperto il primo superstore a Milano in piazza Amati, mentre nel 1995 venne inaugurato il primo SMA SuperDiscount a Seregno.\nLa Rinascente cedette poi la propriet\u00e0 al gruppo francese Auchan che cre\u00f2 il gruppo Sma-Auchan, poi suddiviso in Sma s.p.a. e Auchan s.p.a., ma sempre facenti parte della stessa holding.\nDal 2005 al 2011 i punti vendita ad insegna Sma sono stati gradualmente rinominati Simply Market, il marchio internazionale dei supermercati del gruppo Auchan.\nNel 2019 la rete di vendita Auchan e Simply Market \u00e8 stata acquisita da Conad ed \u00e8 stata creata la nuova societ\u00e0 Margherita Distribuzione S.p.A. La maggior parte dei supermercati con insegna SMA o Simply sono cos\u00ec divenuti punti vendita Conad, ad eccezione di una piccola parte della rete rilevata da altre insegne concorrenti.\nFormati di vendita.\nDalla nascita fino agli anni novanta, l'insegna si articolava con un unico formato, quello dei supermercati ma dagli anni novanta inizia ad articolarsi in formati diversi, ciascuno con una propria insegna:\nQueste erano le insegne di vendita SMA prima del passaggio alle insegne Simply Market:"}
{"id": "3906608", "revid": "812213", "url": "https://it.wikipedia.org/wiki?curid=3906608", "title": "Tuva (disambigua)", "text": ""}
{"id": "3906609", "revid": "73843", "url": "https://it.wikipedia.org/wiki?curid=3906609", "title": "Grosser Preis des Kantons Aargau 2007", "text": "Il Grosser Preis des Kantons Aargau 2007, quarantaquattresima edizione della corsa e valida come evento del circuito UCI Europe Tour 2007 categoria 1.HC, fu disputata il 1\u00ba giugno 2007, per un percorso totale di 196\u00a0km. Fu vinta dal francese John Gadret, al traguardo con il tempo di 4h45'54\" alla media di 41,133\u00a0km/h.\nPartenza con 126 ciclisti, dei quali 54 portarono a termine il percorso."}
{"id": "3906613", "revid": "1652635", "url": "https://it.wikipedia.org/wiki?curid=3906613", "title": "Omosessualit\u00e0 in Giappone", "text": "Lomosessualit\u00e0 in Giappone \u00e8 stata documentata fin dai tempi antichi. Non \u00e8 mai stata considerato un peccato da parte della societ\u00e0 o della religione locali, ed \u00e8 stata parzialmente regolamentata attraverso una proibizione legale soltanto per un brevissimo periodo (1873-1880) limitata alla sola sodomia, a causa dall'influenza culturale occidentale. Infatti prima dell'Et\u00e0 moderna in questo paese non vi erano delle leggi che regolassero in alcun modo il comportamento sessuale. N\u00e9 lo Shintoismo n\u00e9 tanto meno l'interpretazione giapponese del Confucianesimo hanno mai contenuto alcun divieto al riguardo.\nContrariamente a quanto accade in Occidente, in Giappone la sessualit\u00e0 non viene intesa eminentemente in termini di morale, bens\u00ec di status e responsabilit\u00e0 civile.\nDefinizioni.\nDurante il periodo Edo i termini utilizzati per indicare l'omosessualit\u00e0 erano , e : tali parole non volevano indicar alcuna specifica identit\u00e0, bens\u00ec esclusivamente il comportamento individuale (il termine segnalava il \"fare\", non l'\"essere\" o il \"sentire\"; l'atto sessuale pu\u00f2 esser etichettato, non la persona che lo esegue).\nAttualmente i termini pi\u00f9 utilizzati sono , o gli anglicismi , , poi contratto in , , contratto in .\nI pi\u00f9 comuni all'interno della comunit\u00e0 gay sono \"gei\" e \"rezu\"/\"rezubian\"; la definizione di omosessuale pu\u00f2 essere utilizzata sia in modo positivo che peggiorativo, mentre il termine dispregiativo \u00e8 \"okama\". L'aggettivo \"gei\" \u00e8 utilizzato di rado quando si parla di epoche antiche, mentre \u00e8 intriso di una connotazione politica-occidentale che suggerisce la presa di coscienza moderna della propria identit\u00e0 gay.\nStoria.\nAntichit\u00e0.\nLe informazioni pi\u00f9 antiche disponibili sul comportamento omosessuale in Giappone ci provengono, per la maggior parte, da fonti letterarie cinesi del VI secolo a.C., contenenti vari riferimenti al riguardo.\nIl termine letteralmente significa \"colori maschili\": il carattere \u8272 indicante il colore assume lo stesso significato del \"piacere sessuale\". Questa parola \u00e8 largamente la pi\u00f9 utilizzata per riferirsi al sesso tra uomini nell'antico Giappone (cos\u00ec come per indicar la bisessualit\u00e0 era utilizzata la frase \"portar la doppia lama\"). Tutta una variet\u00e0 d'oscuri riferimenti letterari all'amore tra persone dello stesso sesso esistono nelle antiche fonti, ma alcuni di questi sono cos\u00ec sottili che finiscono per esser poco affidabili, anche considerando il fatto che le dichiarazioni d'affetto (anche molto forti, profonde, accese) tra amici o compagno d'armi erano molto comuni a quel tempo.\nPurtuttavia i riferimenti esistono e sembrano moltiplicarsi durante il periodo Heian (XI secolo): in \"Genji monogatari\" gli uomini sono spesso profondamente affascinati dalla bellezza della giovent\u00f9 maschile. Il \"Genji monogatari\" \u00e8 un romanzo, ma alcune cronache dello stesso periodo contengono testimonianze riguardanti atti omosessuali, alcune riferite anche ad imperatori coinvolti in \"liaison particolari\" o che \"assumevano\" bei giovani per impiegarli all'interno della corte reale (gli \"amici di letto\"). Anche in \"Ise monogatari\" si possono apprezzare i sentimenti d'angoscia riflessi in molte composizioni poetiche scritte da uomini impegnati sentimentalmente con altri uomini. \u00c8 infine possibile trovar riferimenti anche di giovani che s'innamorano di travestiti che credevano fossero ragazze.\nMondo monastico.\nL'omosessualit\u00e0 era comune tra i dotti buddhisti. I monasteri buddhisti sembrano anzi esser stati i primi centri di attivit\u00e0 omosessuale nel Giappone antico: ci\u00f2 sembra iniziare con la storia del grande eroe culturale K\u016bkai (774-835) noto dopo la sua morte come Kobo Daichi, fondatore della scuola buddhista Shingon (una leggenda vorrebbe che sia stato addirittura lui ad aver inventato e fatto conoscere la pratica omosessuale).\nQuello che viene generalmente tramandato \u00e8 che sia stato proprio lui ad introdurre il \"nanshoku\" in Giappone, in seguito al suo ritorno dalla Cina durante il periodo T'ang (IX secolo). Tuttavia Kukai non affronta quest'argomento in nessuna delle sue opere maggiori. Va inoltre notato che qualsiasi attivit\u00e0 sessuale (sia etero che omo, in egual misura) era esplicitamente vietata dal codice di disciplina monastica buddhista, il Vinaya. Nonostante ci\u00f2 non s'imped\u00ec al Monte Koya, sito del monastero di Kobo, di diventar sinonimo di \"amore fra persone dello stesso sesso\": sembra abbastanza chiaro che i primi gruppi noti (\"ufficiali\") di omosessuali in Giappone siano stati composti da monaci. Un vario numero di monaci sembra difatti aver interpretato la sua promessa o voto di castit\u00e0 come non riguardante (quindi non applicabile) i rapporti omo; questo fatto era sufficiente per imbastire storie o relazioni tra giovani monaci e accoliti, raccontati in opere letterarie conosciute col nome di \"Chigo monogatari\". I Gesuiti riferirono terrorizzati della sodomia che esisteva all'interno del clero buddhista.\nIn campo militare.\nL'omosessualit\u00e0 era un modo onorevole di vivere tra i leader militari e/o religiosi del paese, ed era comune all'interno della cultura dei samurai. Dagli ambienti religiosi dov'era situato originariamente, l'amore nei confronti d'un compagno dello stesso sesso si trasfer\u00ec in ambito militare, nella classe guerriera dunque, ov'era consuetudine per un giovane samurai essere apprendista di vita d'un uomo pi\u00f9 anziano ed esperto: il giovane sarebbe stato anche l'amante dell'uomo pi\u00f9 grande per molti anni, fino alla conclusione del suo apprendistato. Questa pratica si definisce come \"shud\u014d\", ed era una tradizione tenuta in gran considerazione dalla casta guerriera.\nNella classe media.\nQuando la societ\u00e0 giapponese inizi\u00f2 a vivere lunghi periodi di pace, senza guerre o rivolte, le classi medie cominciarono a loro volta ad adottare molte delle pratiche della casta guerriera, finendo per fornire un'interpretazione commerciale, non pi\u00f9 militare, dello \"shud\u014d\".\nI giovani attori maschi, i \"kabuki\", molto spesso lavoravano anche come prostituti quando non erano impegnati in teatro, sempre protetti da persone influenti e benestanti che arrivavano anche a competere ferocemente tra loro per poterne comprare i favori. Esisteva poi una vera e propria prostituzione maschile, che serviva una clientela a sua volta esclusivamente maschile, in bordelli o case da t\u00e8 specializzate in tali servizi, ed era chiamata \"kagema\".\nProstituzione maschile nel Giappone tradizionale.\nIl termine storico giapponese per indicare il giovane di sesso maschile che si prostituisce \u00e8 . Gli apprendisti di tale \"ars amandi\" erano spesso attori \"kabuki\" che, al di fuori delle scene, si trovavano a servir una clientela mista sia maschile che femminile. Per quanto riguardava invece il \"kagema\" non affiliato ad un teatro come \"kabuki\" poteva essere contattato attraverso i veri e propri (e molto fiorenti) bordelli maschili dell'epoca o quelle particolari case da t\u00e8 specializzate in servizi \"kagema\". Molti di loro erano stati venduti da bambini, in qualit\u00e0 di servitori, ai bordelli o ai teatri, e generalmente rimanevano sotto contratto decennale. Il \"kagema\" poteva a sua volta suddividersi in \"yaro\" (giovane uomo), \"wakash\u016b\" (adolescente) e \"onnagata\" (imitatori del sesso femminile).\nDi solito veniva pagato di pi\u00f9 di una prostituta donna, pur mantenendo uno status del tutto equivalente; ed \u00e8 stato un business fiorente fino alla met\u00e0 dell'800. La parola continua ad esser utilizzata anche in tempi moderni all'interno del gergo omosessuale in Giappone.\nArte dell'amore omosessuale.\nMolti dei migliori artisti dell'epoca, come Hokusai e Hiroshige Utagawa, si vantarono di documentare questo tipo d'amore nelle loro stampe conosciute come \"ukiyo-e\" (\"pitture del mondo fluttuante\"), quando non in disegni esplicitamente erotici conosciuti come \"shunga\" (\"i dipinti della primavera\").\nL'omosessualit\u00e0 nel Giappone moderno.\nIl Giappone non ha mai legiferato in modo esplicitamente anti-omosessuale, ha invece alcune leggi che cercano di tutelare i cittadini che lo sono: inoltre esistono delle tutele legali per le persone transessuali. Le relazioni tra adulti consenzienti dello stesso sesso sono perfettamente legali, ma alcune prefetture fissano un'et\u00e0 di consenso maggiore rispetto a quella richiesta per le attivit\u00e0 eterosessuali. Esiste una legge che proibisce la discriminazione sul lavoro basata sull'identit\u00e0 sessuale, anche se non estende la protezione alla discriminazione basata su un pi\u00f9 ampio concetto di orientamento sessuale (protegge in tal modo molto pi\u00f9 la persona transessuale piuttosto che quella omosessuale).\nAlcuni personaggi politici hanno cominciato da pochi anni a parlar pubblicamente della propria omosessualit\u00e0: nel 2003 Aya Kamikawa \u00e8 stata la prima candidata transessuale ad una carica pubblica. Nel 2005 Kanako Otsuji fece \"coming out\" dichiarando d'essere lesbica.\nCultura di massa.\nUn certo numero di personalit\u00e0 che appaiono quotidianamente nella televisione pubblica di stato sono travestiti, gay o transgender, o comunque coltivano una tale immagine come parte del loro personaggio pubblico. Recentemente un certo numero di artisti ha cominciato a parlare pubblicamente della propria omosessualit\u00e0 comparendo in vari talk-show televisivi: gli esempi includono, tra gli altri, la ballerina Taba-chan, la talent scout Gakuseifuku Sakamoto, il maestro Ikebana Shougo Kariyazaki, il comico Ken Maeda e i due critici di cultura pop Piko e Osugi. \nAkihiro Miwa, una drag queen ex-amante dello scrittore Yukio Mishima, \u00e8 portavoce pubblicitaria per molte aziende che vanno dai prodotti di bellezza a quelli finanziari.\nMikawa Kenichi, un ex-idol e cantante j-pop gioca molto con l'ambiguit\u00e0 sessuale, sfumando il confine tra maschile e femminile utilizzando abiti e trucchi in stile prettamente \"en travesti\": lo si pu\u00f2 vedere in diverse trasmissioni televisive col nome di Peter-san.\nL'attrice e cantante lirica Ataru Nakamura \u00e8 stata una delle prime persone transessuali a diventar molto famosa in Giappone, dopo aver parlato della sua operazione di cambio di sesso da M verso F nello spettacolo di variet\u00e0 \"Boku no ongaku\" nel 2006. \nAi Haruna e Tsubaki Ayana, due celebrit\u00e0 d'altro profilo transessuali, han partecipato a molti spettacoli di variet\u00e0. \nNell'aprile 2011 la modella Hiromi ha rivelato la propria omosessualit\u00e0. \nUna sempre maggior quantit\u00e0 di personaggi gay ha poi iniziato ad apparire (con immagini del tutto positive) sulla TV giapponese, come nella serie live action (dorama) \"Hanazakari no kimitachi e\" con T\u014dma Ikuta e Shun Oguri, tratta dal manga \"Hana-Kimi\", e \"Last Friends\".\nManga e anime.\nMoltissimi manga ed anime disponibili in vendita (principalmente rivolte ad un pubblico adolescente femminile) hanno come protagonisti, o comunque tra i personaggi principali, maschi omosessuali.\nSono diversi i termini usati in Giappone per riferirsi a loro: il pi\u00f9 utilizzato \u00e8 \"yaoi\", un acronimo per la frase \"YAma nashi, Ochi nashi, Imi nashi\" (\"nessun climax, nessuna risoluzione, nessun significato\"), anche se un'etimologia popolare vuole farlo derivar da \"YAmete, Oshiri(ga) Itai\" (\"Basta cos\u00ec, mi duole il sedere\"). Il termine viene utilizzato per riferirsi esplicitamente al sesso gay tra adulti (cos\u00ec come \"yuri\" si riferisce a quello lesbico) all'interno d'una descrizione grafica (quindi fumetto o animazione) o teatrale. Esempi di \"yaoi\" sono \"Il cuneo dell'amore\", \"Earthian\", \"\", \"Kirepapa\", \"Kizuna\", \"Papa to Kiss in the Dark\". \u00c8 da notare che gli Yaoi sono per la maggior parte scritti da donne per un pubblico femminile, non a caso rappresentano situazioni romantiche con la tipica dinamica maschile-femminile tipica delle coppie eterosessuali.\nIl termine \"sh\u014dnen'ai\" \u00e8 invece utilizzato per riferirsi a situazioni di stampo pi\u00f9 romantico che sessuale tra giovani personaggi gay: alcuni esempi sono \"Il poema del vento e degli alberi\", \"Gravitation\", \"Princess Princess\", \"Gakuen Heaven\", \"Antique Bakery\", \"Junj\u014d romantica\", \"Loveless\", \"Suki na mono wa suki dakara sh\u014dganai!!\", \"Monochrome Factor\".\nInfine quando manga o anime vengono a descrivere attivit\u00e0 sessuali tra ragazzi giovani o bambini si definiscono col termine shotacon, un esempio dei quali \u00e8 \"Boku no Pico\", viceversa, per la controparte femminile si usa il termine Lolicon, da Lolita complex, che pi\u00f9 spesso per\u00f2 mostra la relazione di adulti con giovani ragazzine, anzich\u00e9 delle protagoniste fra loro.\nDalla met\u00e0 degli anni novanta, hanno cominciato a divenire sempre pi\u00f9 popolari i Bara manga (bara significa rosa in giapponese). Rappresentano in sostanza gli Hentai omosessuali, i protagonisti non sono pi\u00f9 androgini come negli Yaoi (che possono essere pi\u00f9 o meno espliciti dal punto di vista sessuale), ma con caratteristiche maschili estremizzate, come la muscolatura molto sviluppata o il corpo peloso, come per i bear occidentali. Chiamati anche \"Gei-Ate\" o Gei-comi (\"gay-comics\"), sono espressamente per un pubblico omosessuale maschile, tanto che al contrario degli Yaoi non abbiamo pi\u00f9 la distinzione tra Uke e Seme tanto cara alle ragazze, bens\u00ec un rapporto alla pari.\nCi\u00f2 non vuol dire che sia un genere esclusivamente a sfondo sessuale, ci sono titoli pi\u00f9 seri in cui si accentuano tematiche adulte legate all'omofobia o alla violenza, di per s\u00e9 gi\u00e0 caratteristici del genere. Non a caso vengono definiti \"Men's Love\", al contrario dei \"Boy's Love\" che corrispondono agli Yaoi.\n\"June\" infatti si riferisce a trame contenenti un qualche dramma romantico omosessuale tra personaggi adulti maschili. \"BL\" (da \"Boy's Love\") si riferisce a storie che contengono giovani personaggi gay inseriti in un contesto romanzato drammatico (senza aver necessariamente contenuti o implicazioni sessuali) che poco spesso ha a che fare con la vera realt\u00e0 gay. Esempio classico \u00e8 il film \"Boys Love\" del 2006 interpretato dall'attore Takumi Sait\u014d.\nIl contenuto lesbico in anime e manga \u00e8 molto meno pubblicizzato, ma esiste ed \u00e8 conosciuto come \"yuri\" (che significa \"giglio\"): questo \u00e8 un termine che si rivolge a un pubblico pi\u00f9 ampio rispetto a \"yaoi\". I fan per\u00f2 tendono a utilizzare \"yuri\" per riferirsi a scene grafiche sessuali, mentre vengono classificati come \"shoio-ai\" i contenuti puramente romantici. Un'altra parola divenuta di recente molto popolare in Giappone \u00e8 \"GL\" o \"Girl's Love\". V'\u00e8 una gran variet\u00e0 di titoli \"yuri\", o che inglobano in s\u00e9, componenti fortemente \"yuri\", come \"Utena la fillette r\u00e9volutionnaire\", \"Caro fratello\", \"Maria-sama ga miteru\", oltre alla celeberrima \"Sailor Moon\" (in particolare la 3\u00aa e la 5\u00aa stagione) e \"Strawberry Shake Sweet\". Altri titoli che integrano pesantemente contenuti \"yuri\", pur essendo destinati a un pubblico maschile, sono \"Kannazuki no miko\", \"Strawberry Panic!\", \"Simoun (serie animata)\" e \"Mai-HiME\", senza contare gli storici \"Lady Oscar\" e \"La principessa Zaffiro\".\n\"Hentai\" e \"eroge\" sono altri termini che possono riferirsi pi\u00f9 o meno parzialmente anche a storie d'impronta omosessuale: esempi di questi ultimi sono \"Sensitive Pornograph\" ed \"Enzai\".\nCinema.\nNel primo decennio del XXI sec, rispetto a prima, c'\u00e8 stato un vero e proprio boom cinematografico in Giappone di pellicole ispirate a storie che raccontano amori gay.\nTra film veri e propri e dorama ispirati ad anime e/o manga possiamo ricordare: "}
{"id": "3906622", "revid": "132266", "url": "https://it.wikipedia.org/wiki?curid=3906622", "title": "Accordi bilaterali", "text": ""}
{"id": "3906625", "revid": "767487", "url": "https://it.wikipedia.org/wiki?curid=3906625", "title": "Ruben Ligeon", "text": "Caratteristiche tecniche.\n\u00c8 un terzino destro. Pu\u00f2 essere schierato inoltre come terzino sinistro e esterno destro di centrocampo.\nCarriera.\nClub.\nInizia a giocare a calcio nel SV de Meteoor e nel OSV e nel 2000 entra nelle giovanili dell'. Debutta con la prima squadra in campionato il 15 ottobre 2011 in - 2-2 subentrando a Andr\u00e9 Ooijer all'inizio della ripresa. Gioca la sua prima partita da titolare il 27 novembre nello 0-3 esterno contro il NEC Nijmegen. Debutta poi da titolare in Coppa d'Olanda il 19 gennaio 2012 nella sconfitta per 2-3 di nuovo contro l'.\nIl 2 maggio seguente vince la sua prima Eredivisie con l' concludendo la stagione con 4 presenze totali.\nTorna a giocare con la prima squadra il 27 aprile 2013 da titolare nella sfida vinta in trasferta per 0-2 contro il NAC Breda. Il 5 maggio seguente vince la sua seconda Eredivisie consecutiva.\nNel 2013-2014 e nel 2014-2015 gioca prevalentemente in seconda squadra e cos\u00ec nel gennaio del 2015 passa in prestito al NAC Breda.\nNazionale.\nCon l'Under-17 ha debuttato il 6 maggio 2009 nell'1-1 contro i pari et\u00e0 dell'Inghilterra all'europeo di categoria. Dal 2010 gioca nell'Under-19."}
{"id": "3906626", "revid": "720638", "url": "https://it.wikipedia.org/wiki?curid=3906626", "title": "Rettsoppgj\u00f8ret", "text": ""}
{"id": "3906627", "revid": "2149868", "url": "https://it.wikipedia.org/wiki?curid=3906627", "title": "David Adjaye", "text": "Biografia.\n\u00c8 il figlio di un diplomatico ghanese che ha vissuto in Tanzania, Egitto, Yemen e Libano prima di trasferirsi in Gran Bretagna all'et\u00e0 di nove anni, condusse una vita privilegiata e fu educato privatamente. Ha conseguito il BA in London South Bank University, infine ottiene il Master nel 1993 alla Royal College of Art.\nNel 1993, lo stesso anno della laurea, Adjaye vince la Medaglia di bronzo RIBA.\nInizia la sua carriera professionale con l'Architectural Association, in seguito diventa docente presso il Royal College of Art.\nDopo un breve periodo nel quale ha lavorato con gli studi di architettura David Chipperfield (Londra) e Eduardo Souto de Moura (Porto), Adjaye istituisce a il suo studio con William Russell nel 1994, chiamato Adjaye &amp; Russell, con sede a Nord Londra.\nQuesto studio viene sciolto nel 2000 e Adjaye fonda il proprio studio.\nPratica artistica.\nAdjaye ha un approccio democratico all'architettura, infatti l'artista intende la progettazione come uno strumento sociale di aggregazione e catalizzatore per la nascita di nuove comunit\u00e0. Il suo uso ingegnoso dei materiali e della luce, insieme all'approccio democratico hanno contribuito a stabilire la sua fama di architetto internazionale.\nL'interesse di Adjaye va verso la natura dello spazio contemporaneo, che nel nostro secolo \u00e8 una sintesi equilibrata tra vari fattori come ad esempio tra il lusso e la funzionalit\u00e0, tra l'economia e le esigenze emozionali.\nSecondo l'architetto \u00e8 necessario abbandonare la mentalit\u00e0 conservatrice e le preoccupazioni vincolate al volume e alla linea, per approdare alle vere problematiche del XXI secolo, ovvero la relazione dell'essere umano con la natura dello spazio, i formati inediti e le emozioni.\nEsposizioni.\nAdjaye \u00e8 rinomato come architetto di fama internazionale, ma ha anche sviluppato un dialogo costante con il \"mondo dell'arte\" confrontandosi con artisti e intellettuali dando vita non solo a edifici, ma anche a mostre e progetti di ricerca.\nProgetti recenti architettonici:\nCollaborazioni artistiche recenti:"}
{"id": "3906628", "revid": "720638", "url": "https://it.wikipedia.org/wiki?curid=3906628", "title": "Rettsoppgjoret", "text": ""}
{"id": "3906630", "revid": "120085958", "url": "https://it.wikipedia.org/wiki?curid=3906630", "title": "Uovo dei mughetti", "text": "L'Uovo dei mughetti \u00e8 una delle uova imperiali Faberg\u00e9, un uovo di Pasqua gioiello che l'ultimo Zar di Russia, Nicola II don\u00f2 a sua moglie la Zarina Aleksandra F\u00ebdorovna Romanova.\nFu fabbricato a San Pietroburgo nel 1898 sotto la supervisione di Michael Perkhin, per conto del gioielliere russo Peter Carl Faberg\u00e9, della Faberg\u00e8 che emise la seguente fattura:\nProprietari.\nL'uovo fu esposto sul primo ripiano dall'alto di un mobile ad angolo nell'appartamento privato dell'imperatrice al Palazzo d'Inverno,\nalcune immagini lo mostrano chiaramente anche nel Salotto Malva del Palazzo di Alessandro. \nAttorno al 1927 fu una delle nove uova vendute dall\"'Antikvariat\" ad Emanuel Snowman della gioielleria Wartski, di Londra; questa lo vendette prima al collezionista Charles Parsons, nel 1934, per riacquistarlo nel 1945 e poi al signor Hirst per riacquistarlo ancora una volta, infine nel marzo 1979 fu acquistato da Malcolm Forbes, insieme all'Uovo dell'incoronazione, per 2.160.000 dollari.\nIl 4 febbraio 2004 la casa d'aste Sotheby's ha annunciato che, senza passare per una pubblica asta, la \"Forbes Magazine Collection\" era stata acquistata da Viktor Vekselberg per quasi 100 milioni di dollari, in questo modo pi\u00f9 di 180 opere d'arte Faberg\u00e9, incluso l'Uovo dei mughetti e altre otto delle rare uova imperiali, dopo circa ottant'anni sono tornate nel loro paese d'origine dove dal novembre 2013 sono esposte al Museo Faberg\u00e9 di San Pietroburgo.\nDescrizione.\nQuesto \u00e8 una delle uova in stile \"Art Nouveau\".\nIl guscio d'oro, rivestito di smalto rosa traslucido su fondo \"guilloch\u00e9\", \u00e8 diviso in quattro parti da file verticali di diamanti.\nL'uovo \u00e8 sostenuto da quattro gambe ricurve, formate da foglie arrotolate di oro verde con venature di diamanti taglio rosetta, che terminano in piedi arricciati con sopra una perla.\nDa ogni gamba spunta una pianta di mughetto tra le quali l'uovo sembra essere caduto; i mughetti hanno foglie in smalto verde e steli d'oro, ogni fiore \u00e8 una perla con petali di diamanti taglio rosetta.\nL'uovo \u00e8 sormontato da una corona imperiale tempestata di diamanti e un rubino cabochon.\nL'uovo conserva la sua custodia originale sagomata in velluto.\nSorpresa.\nLa sorpresa consiste in tre piccole miniature con i ritratti dello Zar Nicola II e delle sue due figlie maggiori Tatiana e Olga, dipinte su ovali d'avorio da Johannes Zehngraf.\nI ritratti hanno cornici di diamanti su pannelli d'oro, sul retro dei quali \u00e8 incisa la data del 5 aprile 1898 (Calendario Giuliano).\nRuotando una perla con una montatura d'oro un meccanismo ad ingranaggi fa sollevare la corona posta sulla parte superiore ed uscire due archi ed i ritratti che si aprono a ventaglio; una rotazione nella direzione opposta ripiega automaticamente le miniature e le riporta all'interno dell'uovo.\nI mughetti Faberg\u00e9.\nIl tema dei mughetti, molto gradito alla Zarina che amava sia il fiore che le perle, fu interpretato da Faberg\u00e9 in varie declinazioni; Aleksandra apprezz\u00f2 molto il \"Cesto di mughetti\" del 1896, realizzato sotto la supervisione di August Holmstr\u00f6m in oro giallo e verde, argento, nefrite, perle e diamanti taglio rosetta.\nL\u2019uovo dei mughetti appare in una scena della serie britannica Peaky Blinders, precisamente nel quinto episodio della terza stagione."}
{"id": "3906638", "revid": "486946", "url": "https://it.wikipedia.org/wiki?curid=3906638", "title": "Telepiu'", "text": ""}
{"id": "3906644", "revid": "124123", "url": "https://it.wikipedia.org/wiki?curid=3906644", "title": "Otto Tief", "text": "Avvocato e un comandante militare estone durante la guerra di indipendenza dell'Estonia.\nFu designato Primo ministro dell'ultimo governo, prima che le truppe sovietiche dell'Armata Rossa rioccuparono l'Estonia nel 1944.\nPer le azioni compiute nella sua nazione, in quei tragici momenti, Tief \u00e8 ritenuto un eroe da molti dei suoi connazionali e dalla storiografia contemporanea.\nFormazione e Carriera.\nTief studi\u00f2 Legge all'Universit\u00e0 di San Pietroburgo, tra il 1910 ed il 1916. Durante la guerra di indipendenza dell'Estonia, Tief fu il Comandante del battaglione Kalevlaste Malev formato nel 1918 da membri della Societ\u00e0 sportiva Kalev. Finita la guerra consegu\u00ec la laurea in Legge all'Universit\u00e0 di Tartu, nel 1921. Consulente legale nel consiglio della Banca d'Estonia, fece pratica come avvocato in studi legali privati. Eletto al III Riigikogu, nel 1926, ricopr\u00ec la carica di Ministro degli Affari Sociali dal 1926 al 1927. Nel 1928 fu nominato Ministro della Giustizia. Nel 1932 venne nuovamente eletto nel V Parlamento estone.\nIl Governo di Otto Tief nel 1944.\nDurante i diversi giorni tra il ritiro delle truppe di occupazione naziste e il furibondo attacco dell'Armata Rossa sovietica, il facente funzione di Presidente J\u00fcri Uluots, nomin\u00f2 Tief come Primo ministro e gli chiese di formare un governo il 18 settembre del 1944. Tief poi emise una dichiarazione ristabilendo l'indipendenza dell'Estonia sulle basi della legale \"continuit\u00e0 giuridica\", e fece un eroico tentativo di organizzare una difesa nazionale contro l'incombente arrivo dell'invasione dell'Armata Rossa, che piomb\u00f2 immediatamente sulla capitale estone, Tallinn, il 22 settembre 1944.\nConseguenze.\nOtto Tief non fece in tempo a rifugiarsi e venne arrestato dalle autorit\u00e0 sovietiche il 10 ottobre 1944. Nel 1945 venne condannato a dieci anni di detenzione ai lavori forzati, deportato nei gulag siberiani. Rientrato in Estonia nel 1956, fu costretto a ripartire per l'Ucraina fino al 1965, quando gli fu permesso di ritornare nei baltici, appena fuori dal confine estone, in Lettonia. Dopo la sua morte, avvenuta il 5 marzo 1976, il KGB non permise la sepoltura del corpo dello statista nel Cimitero Nazionale a Tallinn.\nL'Estonia restaur\u00f2 la sua sovranit\u00e0 ed indipendenza nazionale nel 1991. I resti di Tief furono trasferiti nel cimitero nazionale della capitale nel 1993, alla presenza delle pi\u00f9 alte cariche istituzionali dello Stato estone e con una larga folla che intervenne alla cerimonia ufficiale per ricordarlo ed onorarlo.\nIl Significato simbolico di Tief.\nTief ebbe il potere solo per un breve periodo di tempo, e i suoi sforzi vennero rapidamente sopraffatti dall'invasione dell'Armata Rossa e dalla conseguente rioccupazione sovietica dell'Estonia. Tuttavia le azioni di Tief ebbero un immenso significato simbolico e legale: come la sua proclamazione del restauro dell'indipendenza dell'Estonia ed il conseguente innalzamento del Tricolore estone sulla cima della torre di Pikk Hermann, che svett\u00f2 sopra Tallinn e sulla sede ufficiale del Governo dell'Estonia, nel quartiere di \"Toompea\". Queste azioni vennero sempre negate dalle affermazioni della storiografia sovietica, secondo cui l'invasione dell'Armata Rossa nel 1944 sul suolo estone, fosse da considerarsi una \"\"Liberazione per l'Estonia\".\".\nNonostante il tentativo di restaurare la sovrana indipendenza del popolo estone, nel settembre del 1944, non ebbe successo, il governo di Tief dimostr\u00f2 alla storia di essere parte integrante e azione indispensabile per la \"continuit\u00e0 de jure\" dell'Estonia, base su cui si fonda l'odierno Stato estone restaurato nel 1991.\nCommemorazione: il Giorno della Resistenza.\nNel febbraio 2007, il Riigikogu decise di commemorare le azioni del governo di Tief proclamando il \"22 settembre come la giornata annuale della Resistenza estone\".\nIl 22 settembre 1944 \u00e8 la data, dopo diversi giorni dalla ritirata delle forze dell'occupazione nazista, in cui l'invasione dell'Armata Rossa piomb\u00f2 su \"Toompea\", centro di potere amministrativo e politico di Tallinn, strappando il tricolore nazionale estone, per rimpiazzarlo con la Bandiera Rossa, un simbolo dell'occupazione straniera sovietica."}
{"id": "3906646", "revid": "1543377", "url": "https://it.wikipedia.org/wiki?curid=3906646", "title": "Grosser Preis des Kantons Aargau 2006", "text": "Il Grosser Preis des Kantons Aargau 2006, quarantatreesima edizione della corsa e valida come evento del circuito UCI Europe Tour 2006 categoria 1.HC, fu disputata il 4 giugno 2006, per un percorso totale di 196\u00a0km. Fu vinta dallo svizzero Beat Zberg, al traguardo con il tempo di 4.48'55\" alla media di 40,704\u00a0km/h.\nPartenza con 110 ciclisti, dei quali 76 portarono a termine il percorso."}
{"id": "3906653", "revid": "339392", "url": "https://it.wikipedia.org/wiki?curid=3906653", "title": "Consiglio della Federazione Russa", "text": ""}
{"id": "3906656", "revid": "121563769", "url": "https://it.wikipedia.org/wiki?curid=3906656", "title": "Aleksandra Panova", "text": "Carriera.\nFa il suo esordio nei tornei del Grande Slam all'Open di Francia 2011, nel doppio assieme a Tat'jana Pu\u010dek, ma viene sconfitta al primo turno. Agli US Open dello stesso anno riesce per la prima volta a vincere un match, al primo turno supera assieme ad Akgul Amanmuradova in tre set Marina Erakovi\u0107 e Tamarine Tanasugarn.\nSempre agli US Open 2011 partecipa alle qualificazioni per il singolare femminile e, dopo aver superato le pi\u00f9 quotate Ol'ga Sav\u010duk e Andrea Hlav\u00e1\u010dkov\u00e1, accede per la prima volta al tabellone principale in singolare. Si trova come avversaria la testa di serie numero otto Marion Bartoli che la elimina in due set.\nAlla Copa Sony Ericsson Colsanitas 2012 arriva in finale sia nel singolo che nel doppio assieme ad Eva Birnerov\u00e1, quella nel singolare \u00e8 la sua prima finale del circuito WTA. Nel doppio riescono a sconfiggere Mandy Minella e Stefanie V\u00f6gele per 6-2, 6-2.\nIn aprile dello stesso anno ottiene un'altra vittoria nel doppio, a Fes infatti trionfa insieme a Petra Cetkovsk\u00e1 con un 3-6, 7-65, [11-9] sulla coppia romena formata da Irina-Camelia Begu e Alexandra Cadan\u021bu.\nNel novembre 2013 viene convocata, per la prima volta nella sua carriera, dal capitano della nazionale russa di Fed Cup in occasione della finale della manifestazione disputata contro l'Italia a Cagliari. Il 2 novembre 2013 gioca la prima partita nella finale di Fed Cup con Roberta Vinci e dopo tre ore e quindici minuti di battaglia, Roberta Vinci supera Aleksandra Panova con il punteggio di 5-7 7-5 8-6 e porta il primo punto nelle casse italiane. La russa era in vantaggio 7-5 5-2 40-15. Dopo aver annullato tre match point nel secondo set, l'azzurra ne ha respinto un altro nel set decisivo.\nAgli Australian Open 2015, affronta la numero 2 del mondo Marija \u0160arapova al secondo turno. Riesce sorprendentemente a portare il match fino al set decisivo, dove spreca due match-points, per poi perdere con il punteggio di 6-1, 4-6, 7-5."}
{"id": "3906658", "revid": "830939", "url": "https://it.wikipedia.org/wiki?curid=3906658", "title": "Charles Le Carpentier", "text": "Biografia.\nGiunto con la famiglia a Rouen all'et\u00e0 di tre anni, Le Carpentier fu, dal 1762 al 1766, allievo di Descamps all\"'\u00c9cole r\u00e9gionale des Beaux-Arts de Rouen\" della quale poi divenne a sua volta docente. Egli studi\u00f2 poi all'\u00e9cole des Beaux-Arts de Paris sotto Doyen.\nRitornato a Rouen nel 1777, dipinse un grande quadro \"Vue du port et de la ville de Rouen\" e disegn\u00f2 degli scorci del paesaggio della Normandia per l'edizione del \"Voyage pittoresque de la France\" di Laborde. Allo scoppio della rivoluzione francese, prese il posto del figlio di Jean-Baptiste Descamps alla direzione dell'\u00c9cole r\u00e9gionale des Beaux-Arts de Rouen. Contribu\u00ec alla fondazione del \"Mus\u00e9e des Beaux-Arts de Rouen\", assieme al suo compatriota Lemonnier, raccogliendo i quadri che erano stati confiscati agli ordini religiosi soppressi dall'Assemblea Nazionale Costituente del 1789. \nLe Carpentier espose sue opere ai Salon del 1801, 1802 e 1805. Fu membro della \"Soci\u00e9t\u00e9 d'\u00c9mulation de Rouen\", dell\u2019\"Acad\u00e9mie des sciences, belles-lettres et arts de Rouen\" dopo il 1815 e socio corrispondente dell'Institut de France nel 1822."}
{"id": "3906661", "revid": "47372689", "url": "https://it.wikipedia.org/wiki?curid=3906661", "title": "Sistema continuo", "text": ""}
{"id": "3906663", "revid": "254059", "url": "https://it.wikipedia.org/wiki?curid=3906663", "title": "Angelo Barbarigo", "text": "Nipote di papa Gregorio XII, era detto il \"Cardinal di Verona\".\nBiografia.\nFu vescovo di Cisamo a partire, probabilmente, dal 1387 per circa un ventennio; sono rimaste poche testimonianze di questo periodo, comunque diede prova di essere un saggio amministratore ed un fedele suddito della Repubblica veneziana.\nSu forte pressione della Repubblica di Venezia, nel settembre 1406 fu nominato vescovo di Verona da papa Innocenzo VII.\nNel 1408 il nuovo papa Gregorio XII lo cre\u00f2 cardinale con il titolo di Santi Marcellino e Pietro, ma continu\u00f2 a mantenere la cattedra veronese. Avendo seguito lo zio papa nelle sue peregrinazioni in Italia, prima a Cividale, poi a Rimini e Gaeta, il papa Alessandro V (di obbedienza pisana) lo priv\u00f2 della sede veronese ed al suo posto nomin\u00f2 Guido Memo, vescovo di Pola.\nPartecip\u00f2 attivamente alla secondo parte del concilio di Costanza e si segnal\u00f2 sia per prudenza che per dottrina; partecip\u00f2 al conclave che elesse papa Martino V e che pose fine allo scisma d'Occidente. L'anno successivo, alla fine del concilio, lasci\u00f2 Costanza per accompagnare il papa nel suo tragitto verso Roma, ma il Barbarigo fu colpito da improvvisa malattia e spir\u00f2 a Ginevra; venne sepolto nella cattedrale cittadina."}
{"id": "3906681", "revid": "154893", "url": "https://it.wikipedia.org/wiki?curid=3906681", "title": "Isola Grossa", "text": ""}
{"id": "3906682", "revid": "1234826", "url": "https://it.wikipedia.org/wiki?curid=3906682", "title": "Trinidad Scorpion", "text": "Il Trinidad Scorpion, noto anche come Scorpione di Trinidad, \u00e8 una cultivar di peperoncino della specie \"Capsicum chinense\", nativo dell'America Centrale e dei Caraibi. Lo ha identificato il \"Chili Pepper Institute\" dell'Universit\u00e0 del New Mexico.\nCaratteristiche.\nOriginario del distretto di Moruga in Trinidad e Tobago, \u00e8 stato classificato nel marzo del 2011 come il pi\u00f9 piccante al mondo, per poi perdere il posto a favore del Carolina Reaper.Questa variet\u00e0 di peperoncino ha una concentrazione molto elevata di capsaicina, raggiungendo cos\u00ec un grado di piccantezza estremamente elevato: 2.000.231 unit\u00e0 o SHU (Scoville Heat Units) (il terzo, il Naga Viper registra \u201csoli\u201d 1.382.118 SHU).\nIl Trinidad Moruga Scorpion \u00e8 grande approssimativamente come una pallina da golf (dimensioni piuttosto notevoli per un peperoncino di quella specie). La sua piccantezza \u00e8 cos\u00ec alta (il succo capsico ha persino irritato le mani dei ricercatori passando attraverso i guanti in lattice) che l'assaggio, suggeriscono gli studiosi, dovrebbe essere fatto con estrema cautela. Esso infatti potrebbe provocare seri dolori in quanto all'inizio dell'assaggio pare non dia subito gli effetti precedentemente descritti."}
{"id": "3906683", "revid": "1305772", "url": "https://it.wikipedia.org/wiki?curid=3906683", "title": "Volovo", "text": ""}
{"id": "3906692", "revid": "1543377", "url": "https://it.wikipedia.org/wiki?curid=3906692", "title": "Dolore in ipocondrio", "text": "Il dolore in ipocondrio che si prova durante le esercitazioni sportive non ha un nome specifico che si sia imposto all'uso comune in italiano. Spesso si parla di \"dolore al fianco\". Il disturbo \u00e8 ben localizzato.\nDato che con tutta probabilit\u00e0 si tratta di un fenomeno univoco, in diverse lingue la manifestazione del dolore - soggettivamente percepito come un morso o una fitta - ha un suo nome specifico, per esempio \"side stitch\" in inglese o \"point de c\u00f4t\u00e9\" in francese.\nEziologia.\nIl fenomeno interessa soprattutto soggetti poco allenati o pi\u00f9 anziani, in genere durante la pratica della corsa e del nuoto, pi\u00f9 raramente del ciclismo.\nPer quanto riguarda le cause, sono state avanzate le ipotesi pi\u00f9 disparate e spesso anche in palese contraddizione tra di loro, dato che per esempio si parla sia di milza (dolore a sinistra) sia di fegato (dolore a destra). Fra le tante, la maggiormente accreditata \u00e8 l'ipotesi che si tratti di una sorta di crampo del muscolo diaframma, non sufficientemente rifornito di ossigeno. Tra le altre, viene elencata una sollecitazione eccessiva del peritoneo o dei legamenti dei visceri.\nContromisure.\nNonostante non ne sia ancora chiarita la causa, \u00e8 consigliabile ridurre l'intensit\u00e0 dell'esercizio o fare una pausa quando si sente questo tipo di dolore. Adattando l'intensit\u00e0 e la durata degli esercizi alla propria condizione sportiva, il fenomeno - considerato in genere benigno e passeggero - sar\u00e0 meno frequente, ma non per questo meno intenso."}
{"id": "3906702", "revid": "787565", "url": "https://it.wikipedia.org/wiki?curid=3906702", "title": "Gabriel-Fran\u00e7ois Doyen", "text": "Biografia.\nNipote e figlio di tappezzieri reali, lavor\u00f2 nella bottega di Carle van Loo. Ottenne il prix de Rome nel 1748. Entr\u00f2 a far parte dell'Acad\u00e9mie royale de peinture et de sculpture nel 1759 e divenne professore dal 1776. Ebbe come allievi Jean-Victor Bertin, Olivier Perrin e Pierre-Antoine Mongin. Salv\u00f2 la vita a Jacques-Louis David giungendo in tempo mentre stava per suicidarsi.\nRealizz\u00f2 una serie di dipinti sull\"'Iliade\" da servire come modelli per la Manifattura dei Gobelins.\nPittore del re, lasci\u00f2 la Francia per la Russia nel 1792 (venne dichiarato emigrato nel 1793) dove divenne pittore di Caterina II e dello zar Paolo I: venne nominato direttore dell\"'Accademia di belle arti\" di San Pietroburgo ed esegu\u00ec numerose opere di alto livello artistico. Decor\u00f2 diversi palazzi imperiali e form\u00f2 molti pittori russi."}
{"id": "3906705", "revid": "1305772", "url": "https://it.wikipedia.org/wiki?curid=3906705", "title": "Voznesenskoe", "text": ""}
{"id": "3906709", "revid": "599013", "url": "https://it.wikipedia.org/wiki?curid=3906709", "title": "Luis Vaccaro", "text": "Caratteristiche tecniche.\nGiocava come centromediano o mediano sinistro.\nCarriera.\nClub.\nVaccaro inizi\u00f2 la propria carriera nel San Lorenzo: con la maglia di tale club esord\u00ec il 10 aprile 1921 nella partita contro il Ferro Carril Oeste. Le prime due stagioni con il club rosso-blu lo videro giocare con continuit\u00e0, sempre da centromediano, e nel 1923, anno in cui si trasfer\u00ec all'Argentinos, aveva totalizzato 49 presenze nella Primera Divisi\u00f3n della Asociaci\u00f3n Amateurs de Football. Pass\u00f2 poi alla Copa Campeonato, massimo livello della Asociaci\u00f3n Argentina de Football, ottenendo peraltro la convocazione in Nazionale. Nel 1925 fu richiesto dal Boca Juniors, in vista della tourn\u00e9e europea che il club aveva in programma in primavera. Fu pertanto aggregato al Boca, insieme ad altri giocatori provenienti da vari club e ceduti in prestito alla formazione giallo-blu per gli incontri europei (tra essi Roberto Cochrane, Octavio D\u00edaz, Ces\u00e1reo Onzari e Manuel Seoane). Vaccaro disput\u00f2 15 gare nell'ambito di questa \"gira\", sempre da titolare. Torn\u00f2 all'Argentinos nel 1926: gioc\u00f2 12 gare in Copa Campeonato e una, con il San Lorenzo, nell'ultima edizione del torneo della AAm. Nel campionato 1927 presenzi\u00f2 in 30 occasioni, segnando un gol; la Primera Divisi\u00f3n 1928 lo vide giocare 29 partite, con 2 gol. Non prese parte al Concurso Est\u00edmulo 1929, tornando in massima serie nel 1930: in questa competizione fu schierato 31 volte, e realizz\u00f2 1 rete. Gioc\u00f2 poi la prima edizione del campionato professionistico argentino, organizzato dalla Liga Argentina de Football, ottenendo 22 presenze.\nNazionale.\nVaccaro debutt\u00f2 in Nazionale il 30 settembre 1923 a Montevideo contro l', durante il Gran Premio de Honor Uruguayo. Circa un mese dopo, il 29 ottobre, torn\u00f2 a vestire la maglia della selezione argentina durante . Nel corso della manifestazione fu il centromediano titolare, venendo affiancato da M\u00e9dici e Solari. Inizi\u00f2 il 1924 giocando la Copa Newton con l'Uruguay: con la formazione \"celeste\" gioc\u00f2 anche un'amichevole il 21 settembre di quello stesso anno. Durante il Campeonato Sudamericano de Football 1924 presenzi\u00f2 una sola volta, contro il il 12 ottobre, poich\u00e9 l'Argentina utilizz\u00f2 tre diversi centromediani nelle tre gare del torneo: Vaccaro con il Paraguay, Fortunato contro il e Cochrane contro l'Uruguay. Nel 1925 gioc\u00f2 da titolare il Sudamericano di Buenos Aires, sempre nell'abituale ruolo di \"centroj\u00e1s\". Nel 1926 gioc\u00f2 due gare di Copa Rosa Chevallier Boutell e tutto il Sudamericano, tenutosi a Santiago del Cile."}
{"id": "3906710", "revid": "827882", "url": "https://it.wikipedia.org/wiki?curid=3906710", "title": "Vampirus", "text": "Vampirus (\"Peeps\") \u00e8 un romanzo dello scrittore statunitense Scott Westerfeld.\nTrama.\nIl testo narra la storia di Cal Thompson, che all'et\u00e0 di 19 anni \u00e8 diventato \"Pip\" o comunemente detto \"Parassita-positivo\". Questo giovane ragazzo vive a New York e lavora per il Night Watch, ovvero un'organizzazione che salva il mondo da imminenti ondate di parassiti. Il protagonista cerca di capire come mai \u00e8 un portatore sano di questo parassita che fa diventare matte le persone, grazie a Lacey, Cal riuscir\u00e0 a trovare le risposte a ci\u00f2 che cerca."}
{"id": "3906713", "revid": "406204", "url": "https://it.wikipedia.org/wiki?curid=3906713", "title": "Paolo Broccatelli", "text": "Componente dell'organizzazione armata di sinistra denominata Nuove Brigate Rosse, arrestato nel 2003, venne rinviato a giudizio e poi condannato a nove anni di reclusione per associazione sovversiva. Il suo nome di battaglia era \"Beppe\". La sua pena si \u00e8 estinta nel 2012.\nBiografia.\nDopo il diploma si iscrive alla facolt\u00e0 di Scienze Statistiche dell'Universit\u00e0 La Sapienza di Roma, partecipando anche alle lezioni del professor Massimo D'Antona. Dopo poco lascia gli studi per iniziare a lavorare e trova un impiego presso una societ\u00e0 di pulizie (la Smeraldo) appaltatrice del servizio proprio nello stesso ateneo.\nSecondo la Digos, aveva conosciuto l'altro brigatista Mario Galesi (che sarebbe poi morto il 2 marzo 2003 in un conflitto a fuoco con le forze dell'ordine sul treno Roma-Firenze) gi\u00e0 dai tempi dei \"Collettivi degli studenti medi\" e risulta pi\u00f9 volte identificato insieme ad altri soggetti di interesse investigativo dell'Autonomia capitolina, tutti frequentatori del centro sociale \"Blitz\".\nL'arresto.\nL'arresto di Broccatelli avviene il 24 ottobre 2003 nel corso di un blitz delle forze dell'ordine che, con pi\u00f9 di cento perquisizioni in sei regioni, catturano sette sospettati legati alle Nuove Brigate Rosse - Partito Comunista Combattente, nel corso delle indagini riguardanti l'omicidio di Massimo D'Antona partite con l'arresto della brigatista Nadia Desdemona Lioce.\nLe accuse parlano di partecipazione all\"'inchiesta\" preparatoria dell'omicidio D'Antona, ma anche di aver rubato il furgone Nissan Vanette utilizzato come appoggio per l'attentato di via Salaria e di aver effettuato il cambio dei blocchetti delle serrature del furgone stesso.\nNel corso delle indagini che seguiranno verr\u00e0 provato l'utilizzo, da parte di Broccatelli, anche di alcune schede prepagate per comunicare con delle utenze cellulari appartenenti all'Organizzazione, soprattutto nelle settimane precedenti l'attentato. E poi \"nel corso di un pedinamento effettuato il 4 giugno\" annotano ancora gli agenti \"l'indagato viene visto percorrere una particolare sequenza di vie romane, esattamente sovrapponibile alle indicazioni estratte dalla memoria del palmare della Lioce: si tratta evidentemente di un appuntamento tattico.\"\nIl processo D'Antona.\nRinviato a giudizio assieme ad altre sedici persone per l'omicidio di Massimo D'Antona avvenuto a Roma, il 20 maggio 1999, la Corte d'Assise, l'8 luglio 2005, lo assolve in primo grado dall'accusa di concorso nell'omicidio (confermata anche in Appello) e lo condanna a nove anni di reclusione ritenendolo responsabile solo di associazione sovversiva.\nNell'ultimo grado di giudizio, il 28 giugno 2007, la Cassazione conferma e rende definitiva la pena.\nLe coincidenze sull'omicidio di Marta Russo.\nIl giorno in cui Marta Russo venne uccisa, Paolo Broccatelli prestava servizio come inserviente delle pulizie presso la Facolt\u00e0 di Statistica dell'Universit\u00e0 La Sapienza di Roma (da lui frequentata anche come studente), molto vicino al luogo da cui part\u00ec il colpo di pistola che uccise la studentessa. Giovanni Scattone, condannato per l'omicidio e sempre dichiaratosi innocente, assieme ai suoi legali suggerisce di indagare su di lui, ipotizzando che possa essere il vero responsabile (magari con l'intenzione di uccidere qualche altro bersaglio, o per errore), ricordando tra l'altro che il 9 maggio \u00e8 l'anniversario del ritrovamento del corpo di Aldo Moro. Broccatelli non \u00e8 mai stato, comunque, indagato per tale delitto, n\u00e9 ha sporto querela contro Scattone."}
{"id": "3906714", "revid": "287204", "url": "https://it.wikipedia.org/wiki?curid=3906714", "title": "Zoran Milanovic", "text": ""}
{"id": "3906718", "revid": "830939", "url": "https://it.wikipedia.org/wiki?curid=3906718", "title": "Gottlieb Planck", "text": "Biografia.\nDeputato al parlamento del secondo stato dello Hannover (1852) e della Camera dei rappresentanti prussiana (1867), fu tra i principali redattori del \"B\u00fcrgerliches Gesetzbuch\", il codice civile imperiale. Si prodig\u00f2 nell'estensione del codice a tutta la Germania, tanto che \u00e8 considerato il relatore dell'intero codice. La sua opera principale \u00e8 il commento al codice pubblicato in 7 volumi col titolo \"Burgerliches Gesetzbuch nebst Einfuhrungsgesetz\", (Berlin, J. Guttentag, 1898-1908)."}
{"id": "3906719", "revid": "767487", "url": "https://it.wikipedia.org/wiki?curid=3906719", "title": "Julius Wilhelm Planck", "text": "Biografia.\nFu professore di diritto romano, diritto civile e diritto penale nelle seguenti universit\u00e0:\nFu membro dell'Accademia delle scienze prussiana e dell'Accademia delle scienze bavarese e partecip\u00f2 alla stesura del B\u00fcrgerliches Gesetzbuch (Codice Civile) tedesco. Il titolo nobiliare gli fu concesso dalla Baviera nel 1870. Si distinse nell'applicazione del metodo storico allo studio comparato della procedura civile e penale.\nFu padre dello scienziato Max Planck."}
{"id": "3906720", "revid": "466539", "url": "https://it.wikipedia.org/wiki?curid=3906720", "title": "Andrea Riseborough", "text": "Biografia.\nNata a Wallsend, vicino a Newcastle upon Tyne e cresciuta a Whitley Bay, ha studiato alla Newcastle upon Tyne Church High School e ha iniziato a muovere i primi passi nei teatri locali. Studia recitazione e si diploma alla Royal Academy of Dramatic Art nel 2005. Dopo una lunga formazione teatrale e televisiva, l'attrice approda al cinema nel 2007 nella commedia \"Magicians\", parodia di \"The Prestige\" di Christopher Nolan.\nSempre nel 2007 vince un Ian Charleson Award per la sua interpretazione teatrale di Isabella in \"Misura per misura\" e per il ruolo di Julie ne \"La signorina Julie\". Dopo aver recitato nell'episodio pilota di \"Being Human\" nel ruolo di Annie Sawyer, poi interpretato nella serie da Lenora Crichlow, interpreta il ruolo dell'ex Primo ministro inglese Margaret Thatcher nel film televisivo \"Margaret Thatcher: The Long Walk to Finchley\", per cui ottiene una candidatura al British Academy Television Awards.\nNel 2010 lavora in tre film, ossia \"Non lasciarmi\", \"Brighton Rock\" e \"We Want Sex\". Nel 2011 interpreta il ruolo di Wallis Simpson in \"W.E. - Edward e Wallis\" di Madonna e recita al fianco di Michael Sheen in \"Resistance\", mentre nel 2013 \u00e8 protagonista insieme a Tom Cruise del film \"Oblivion\". Nel 2014 fa parte del cast del pluripremiato \"Birdman\" di Alejandro Gonz\u00e1lez I\u00f1\u00e1rritu, nel 2016 recita in \"Animali notturni\", mentre nel 2017 fa parte del cast di \"La battaglia dei sessi\". Sempre nel 2017 prende parte alla quarta stagione della serie britannica \"Black Mirror\", recitando nel terzo episodio, intitolato \"Crocodile\". Nel 2020 \u00e8 la protagonista femminile di \"ZeroZeroZero\", serie tv ideata da Stefano Sollima e prodotta da Sky Atlantic, basata sull'omonimo romanzo di Roberto Saviano.\nDoppiatrici italiane.\nNelle versioni in italiano dei suoi lavori, Andrea Riseborough \u00e8 stata doppiata da:"}
{"id": "3906721", "revid": "1543377", "url": "https://it.wikipedia.org/wiki?curid=3906721", "title": "Grosser Preis des Kantons Aargau 2005", "text": "Il Grosser Preis des Kantons Aargau 2005, quarantaduesima edizione della corsa e valida come evento del circuito UCI Europe Tour 2005 categoria 1.HC, fu disputata il 5 giugno 2005, per un percorso totale di 196\u00a0km. Fu vinta dallo svizzero Alexandre Moos, al traguardo con il tempo di 4h54'39\" alla media di 39,912\u00a0km/h.\nPartenza con 115 ciclisti, dei quali 73 portarono a termine il percorso."}
{"id": "3906725", "revid": "830939", "url": "https://it.wikipedia.org/wiki?curid=3906725", "title": "Gottlieb Jakob Planck", "text": "Biografia.\nConsigliere dell'Alto Concistoro, fu tra i fondatori della tendenza pragmatica nella storia ecclesiastica.\nTra le sue opere pi\u00f9 importanti \"Geschichte der christlich-kirchlichen Gesellschafts-Verfassung\", 5 voll., Hannover, bei den Gebrudern Hahn, 1803-1809, \"Geschichte des Christenthums in der Periode seiner ersten Einf\u00fchrung in die Welt\", 2 voll., G\u00f6ttingen, bey Vandenhoeck und Ruprecht, 1818, \"Ueber die Behandlung, die Haltbarkeit und den Werth des historischen Beweises f\u00fcr die G\u00f6ttlichkeit des Christenthums\", \"ibidem\", 1821."}
{"id": "3906730", "revid": "599013", "url": "https://it.wikipedia.org/wiki?curid=3906730", "title": "Suore domenicane missionarie della Sacra Famiglia", "text": "Le Suore Domenicane Missionarie della Sacra Famiglia (in spagnolo \"Hermanas Dominicas Misioneras de la Sagrada Familia\") sono un istituto religioso femminile di diritto pontificio: le suore di questa congregazione pospongono al loro nome la sigla D.M.S.F.\nStoria.\nLa congregazione fu fondata dal frate domenicano Jos\u00e9 Cueto D\u00edez (1839-1908): eletto vescovo delle Canarie, nel 1891 si insedi\u00f2 a Las Palmas e vi introdusse una comunit\u00e0 di cinque figlie di Cristo Re guidata da suor Pilar Prieto Vidal.\nDesideroso di aggregare la giovane congregazione al terz'ordine domenicano, il 12 giugno 1891 il vescovo Cueto D\u00edez eresse la comunit\u00e0 di Las Palmas in istituto autonomo dando inizio alla congregazione delle Domenicane della Sacra Famiglia.\nA partire dal 1935 le religiose si diffusero soprattutto nell'America meridionale.\nL'istituto ricevette il pontificio decreto di lode il 13 dicembre 1943 e le sue costituzioni furono approvate dalla Santa Sede il 9 gennaio 1954.\nAttivit\u00e0 e diffusione.\nLe suore si dedicano prevalentemente all'istruzione e all'educazione cristiana della giovent\u00f9.\nOltre che in Spagna, sono presenti in Camerun e nelle Americhe (Bolivia, Cile, Colombia, Cuba, Venezuela); la sede generalizia \u00e8 a Madrid.\nAlla fine del 2008 la congregazione contava 242 religiose in 40 case."}
{"id": "3906731", "revid": "729019", "url": "https://it.wikipedia.org/wiki?curid=3906731", "title": "Saiman 204", "text": "Il Saiman 204 R era un monomotore da turismo sportivo ad ala bassa sviluppato dall'azienda italiana Societ\u00e0 Anonima Industrie Meccaniche Aeronautiche Navali (SAIMAN) nei tardi anni trenta del XX secolo.\nDerivato dal Saiman 202, aereo destinato alle scuole di addestramento al volo e all'acrobazia, del quale manteneva la struttura completamente in legno, con coperture in compensato e tela; ne era sostanzialmente la versione a 4 posti dotata di una motorizzazione pi\u00f9 potente, il 6 cilindri in linea raffreddato ad aria Alfa Romeo 115 ed una velatura dall'apertura e superficie alare ridotta."}
{"id": "3906737", "revid": "223320", "url": "https://it.wikipedia.org/wiki?curid=3906737", "title": "Rudi Zerbi", "text": ""}
{"id": "3906739", "revid": "120517929", "url": "https://it.wikipedia.org/wiki?curid=3906739", "title": "Carolyn Hennesy", "text": "Biografia.\nNata a Los Angeles, figlia dello scenografo premio Oscar Dale Hennesy e nipote dell'attrice Barbara Rush. Ha studiato all'American Conservatory Theatre e alla Royal Academy of Dramatic Arts. Inizia la propria carriera verso la fine degli anni ottanta, dividendosi tra il teatro e vari lavori televisivi.\nHa recitato nella quarta stagione della serie televisiva \"Dawson's Creek\", nel ruolo della signora Valentine, e ha ottenuto ruoli di supporto nei film \"Terminator 3 - Le macchine ribelli\", \"Una bionda in carriera\", \"Cambia la tua vita con un click\" e molti altri. \u00c8 stata guest star di numerose serie televisive, tra cui \"That '70s Show\", \"Drake &amp; Josh\" e \"Le cose che amo di te\".\nDal 2007 interpreta il ruolo dell'avvocato Diane Miller nella soap opera \"General Hospital\", per cui ha ottenuto una candidatura ai Premi Emmy. Dal 2009 lavora nella serie TV \"Cougar Town\", nel ruolo di Barbara Corman. \u00c8 apparsa in un episodio di \"C'era una volta\", interpretando la madre del Grillo Parlante.\nParallelamente alla carriera d'attrice, la Hennesy \u00e8 anche una scrittrice. Nel gennaio del 2008 \u00e8 stato pubblicato \"Pandora Gets Jealous\", il primo romanzo di una serie per bambini con protagonista il personaggio di Pandora, a cui sono seguiti altri quattro romanzi. Ha inoltre scritto \"The Secret Life Of Damien Spinelli\".\nNel 2011 ha ottenuto il ruolo della S.ra Chesterfield nella serie televisiva di Disney Channel Jessie. Inoltre nella terza stagione passa da Guest Star a Regular entrando a far parte del cast.\nNel 2012 partecipa alla quinta stagione di \"True Blood\", nel ruolo dell'antica vampira Rosalyn Harris.\nNel 2014 prende parte alla quarta stagione di Revenge, nel ruolo della matrone di una famiglia del Sud e madre di Louise Ellis.\nDoppiatrici italiane.\nDa doppiatrice \u00e8 sostituita da:"}
{"id": "3906743", "revid": "1543377", "url": "https://it.wikipedia.org/wiki?curid=3906743", "title": "Dubai Tennis Championships 2012 - Doppio femminile", "text": "Il doppio femminile del Dubai Tennis Championships 2012 \u00e8 stato un torneo di tennis facente parte del WTA Tour 2012.\nLiezel Huber e Mar\u00eda Jos\u00e9 Mart\u00ednez S\u00e1nchez erano le detentrici del titolo, ma partecipano con partner differenti, rispettivamente con Lisa Raymond e Shahar Peer. La spagnola e la Pe'er sono state eliminate ai quarti di finale da Sania Mirza ed Elena Vesnina.\nLa detentrice Huber ha poi vinto il titolo con la sua connazionale Raymond battendo in finale Sania Mirza ed Elena Vesnina per 6-2, 6-1."}
{"id": "3906746", "revid": "767487", "url": "https://it.wikipedia.org/wiki?curid=3906746", "title": "The Outfield", "text": "Gli Outfield sono stati un gruppo musicale rock inglese, formatosi a Londra nella met\u00e0 degli anni ottanta."}
{"id": "3906748", "revid": "729019", "url": "https://it.wikipedia.org/wiki?curid=3906748", "title": "UFC 64", "text": "UFC 64: Unstoppable \u00e8 stato un evento di arti marziali miste tenuto dalla Ultimate Fighting Championship il 14 ottobre 2006 al Mandalay Bay Events Center di Las Vegas, Stati Uniti.\nRetroscena.\nL'evento prevedeva due incontri per il titolo; trattasi dell'evento che ha dato il la al lungo regno di Anderson Silva come campione dei pesi medi.\nL'incontro per il titolo dei pesi leggeri \u00e8 stato il primo per tale titolo dopo UFC 41 del 2003, dove B.J. Penn e Caol Uno pareggiarono.\nGiusto il giorno precedente all'evento Mike Nickels, che avrebbe dovuto affrontare Keith Jardine, diede forfait per infortunio e di conseguenza l'incontro venne annullato e non sostituito."}
{"id": "3906756", "revid": "61051", "url": "https://it.wikipedia.org/wiki?curid=3906756", "title": "Breguet Bre 695", "text": ""}
{"id": "3906757", "revid": "1924342", "url": "https://it.wikipedia.org/wiki?curid=3906757", "title": "Takin' Off", "text": "Takin' Off \u00e8 il primo album discografico solistico del pianista jazz statunitense Herbie Hancock, pubblicato dalla casa discografica Blue Note Records nell'ottobre del 1962.\nTracce.\nLP.\nTutti i brani sono stati composti da Herbie Hancock."}
{"id": "3906759", "revid": "1730115", "url": "https://it.wikipedia.org/wiki?curid=3906759", "title": "Monster Jam", "text": "Monster Jam era un programma televisivo statunitense, andato in onda in Italia (sull'emittente Italia 1) nel 2005, con il commento di Giacomo \"Ciccio\" Valenti e Christian Recalcati.\nIl programma \u00e8 incentrato sull'omonima serie statunitense di spettacoli motoristici aventi al centro competizioni ed esibizioni freestyle di vari Monster truck.\nNel 2014 \u00e8 andato in onda sul canale Nuvolari.\nNel 2020, gli highlights della stagione 2020 sono stati trasmessi sul canale MS Motor TV.\nEventi.\nGli spettacoli di Monster Jam si svolgono durante tutto l'anno sia in inverno che in estate fra Stati Uniti e Canada. Alcuni spettacoli si svolgono anche in altre parti del mondo, fra cui l'Europa."}
{"id": "3906767", "revid": "729019", "url": "https://it.wikipedia.org/wiki?curid=3906767", "title": "Heinkel He 111 Z", "text": "L'Heinkel He 111 Z \"Zwilling\" era un aereo da traino alianti ad ala bassa prodotto dall'azienda tedesca Ernst Heinkel Flugzeugwerke AG nei primi anni quaranta.\nSviluppato dal bombardiere He 111, fu progettato per poter trainare i grandi alianti da trasporto tattico in dotazione alla Luftwaffe fino alle loro zone di atterraggio."}
{"id": "3906772", "revid": "1543377", "url": "https://it.wikipedia.org/wiki?curid=3906772", "title": "Campionati mondiali completi di pattinaggio di velocit\u00e0 2012", "text": "I Campionati mondiali completi di pattinaggio di velocit\u00e0 2012 sono la 105\u00aa edizione della manifestazione. Si svolgono a Mosca, in Russia, il 18 e il 19 gennaio 2012.\nCampionati maschili.\nL'olandese Sven Kramer ha vinto il suo quinto oro mondiale, riprendendo il titolo strappatogli l'anno precedente dal russo Ivan Skobrev (solo quinto nella classifica generale). Sul podio altri due atleti olandesi, Jan Blokhuijsen e Koen Verweij: \u00e8 la terza volta che i Paesi Bassi conquistano tutte e tre le medaglie maschili, dopo le edizioni del 2000 e del 2003.\nCampionati femminili.\nL'olandese Ireen W\u00fcst ha conservato il titolo vinto l'anno precedente a Calgary, conquistando la sua terza medaglia d'oro mondiale."}
{"id": "3906784", "revid": "190635", "url": "https://it.wikipedia.org/wiki?curid=3906784", "title": "Stock Car", "text": ""}
{"id": "3906786", "revid": "583609", "url": "https://it.wikipedia.org/wiki?curid=3906786", "title": "Canzoni da Les Mis\u00e9rables", "text": ""}
{"id": "3906795", "revid": "729019", "url": "https://it.wikipedia.org/wiki?curid=3906795", "title": "G\u00f6ppingen G\u00f6 4", "text": "Il G\u00f6ppingen G\u00f6 4 \u00e8 un aliante da addestramento biposto sviluppato dall'azienda tedesca Schempp-Hirth Flugzeugbau negli anni trenta e prodotto nelle versioni pi\u00f9 evolute fino agli anni cinquanta.\nSucceduto al G\u00f6 3, \u00e8 caratterizzato dall'insolita configurazione a due posti affiancati ed \u00e8 stato l'ultimo aliante della Luftwaffe usato, solo parzialmente e per scopi addestrativi, durante il periodo della Seconda guerra mondiale.\nStoria del progetto.\nNegli anni trenta i progettisti Wolf Hirth ed Ulrich H\u00fctter decidono di disegnare un nuovo modello di aliante destinato alla formazione dei piloti di volo a vela. Per facilitare i compiti dell'istruttore i due ingegneri idearono un modello che, a differenza del G\u00f6 2 precedentemente realizzato, aveva una cabina di pilotaggio a posti affiancati invece di essere posizionati in tandem. Questo inevitabilmente aumentava gli ingombri trasversali del modello a scapito delle prestazioni per cui, al fine di mantenere la fusoliera pi\u00f9 stretta possibile, si realizz\u00f2 un incavo nella radice alare dove posizionare spalla e braccio di ciascun membro dell'equipaggio riuscendo a mantenere la misura a soli 92 cm.\nIl modello, identificato dall'azienda G\u00f6 4 come suggerito dalle convenzioni Reichsluftfahrtministerium (RLM), manteneva la struttura convenzionale dei modelli di aliante dell'epoca: struttura in legno, semiali anch'esse realizzate in legno ricoperte di tessuto con radici alari rinforzate con calce imbevuta di tela.\nIl prototipo venne portato in volo per la prima volta nel novembre 1937 dove conferm\u00f2 le buone prestazioni previste in sede progettuale. Il modello, identificato dall'azienda G\u00f6 4 come suggerito dalle convenzioni Reichsluftfahrtministerium (RLM), venne avviato, dopo averne ricevuto l'autorizzazione dall'RLM nel 1939, alla produzione in serie il che comport\u00f2, per il volume di produzione raggiunto, l'apertura di un nuovo stabilimento a Kirchheim unter Teck lasciando la sede storica a G\u00f6ppingen oramai troppo piccola.\nLa produzione, protrattasi inizialmente fino al 1943, si attest\u00f2 su circa 100 esemplari prima che la situazione bellica tedesca costringesse l'azienda a sospenderla. Al termine della seconda guerra mondiale le restrizioni imposte alla nuova entit\u00e0 nazionale, la Germania Ovest, impedirono la ripresa delle attivit\u00e0 delle aziende aeronautiche tedesche, tuttavia nel 1950 l'azienda ripropose il modello sul mercato e la produzione riusc\u00ec ad essere riavviata. Tra il 1951 ed il 1954 vennero realizzati gli ultimi 21 esemplari.\nImpiego operativo.\n. Ma il G\u00f6 4 venne utilizzato perlopi\u00f9 per l'addestramento al volo a vela nei vari aeroclub civili tedeschi e nel Nationalsozialistisches Fliegerkorps (NSFK) durante il periodo prebellico e nel dopoguerra."}
{"id": "3906796", "revid": "547034", "url": "https://it.wikipedia.org/wiki?curid=3906796", "title": "Giochi mondiali 2013", "text": "I Giochi mondiali 2013, nona edizione della competizione, si sono tenuti tra il 27 luglio e 4 agosto 2013 a Cali, in Colombia; questa \u00e8 stata la prima citt\u00e0 latinoamericana ad aver ospitato l'evento.\nOriginariamente la manifestazione venne assegnata alle citt\u00e0 tedesche di Duisburg e D\u00fcsseldorf, ma a causa della grande recessione le sedi non raggiunsero il finanziamento richiesto, rinunciando ai loro diritti come organizzatori e passando l'onore alla citt\u00e0 colombiana.\nMedagliere.\nMedagliere dal sito web ufficiale dei risultati dei Giochi mondiali 2013, che include anche il pattinaggio di velocit\u00e0 su strada.\nNota: all'ungherese Istvan Kalmar, medaglia d'argento nei pesi medi di sumo maschile, \u00e8 stata tolta la medaglia dopo la positivit\u00e0 al controllo antidoping."}
{"id": "3906797", "revid": "1522738", "url": "https://it.wikipedia.org/wiki?curid=3906797", "title": "Schuyler Van Alen", "text": "Schuyler Chase Van Alen \u00e8 il personaggio principale della saga di \"Sangue blu\", della scrittrice statunitense Melissa de la Cruz.\nIl personaggio.\nSchuyler Chase Van Alen scopre all'et\u00e0 di quindici anni di essere un vampiro, quando entra a far parte della Congrega. Ma, a differenza degli altri, lei \u00e8 una mezzo sangue (figlia di un sangue blu e un sangue rosso), sebbene sia la sua parte da vampiro a prendere il sopravvento."}
{"id": "3906799", "revid": "125047396", "url": "https://it.wikipedia.org/wiki?curid=3906799", "title": "Linea A (metropolitana di Los Angeles)", "text": "La linea A, precedentemente nota come linea blu (), \u00e8 una linea metrotanviaria facente parte della metropolitana di Los Angeles che collega Downtown Los Angeles, con capolinea presso la stazione di 7th Street/Metro Center, a Downtown Long Beach, dove termina con un cappio di ritorno, passando attraverso South Los Angeles, Watts, Willowbrook, Compton e Carson.\nVenne aperta Il 14 luglio 1990, come prima linea della metropolitana di Los Angeles, e fu successivamente estesa due volte, nel settembre 1990 verso sud e il 15 febbraio 1991 verso nord, assumendo l'attuale percorso.\nIncrocia le linee B e D nella stazione di 7th Street/Metro Center, la linea E nelle stazioni di 7th Street/Metro Center e Pico e la linea C nella stazione di Willowbrook/Rosa Parks.\nStoria.\nIl servizio sul percorso dell'attuale linea A ebbe inizio nel 1902, come parte della rete tranviaria \"Pacific Electric Railway\". Nel 1958, la Pacific Electric Railway e la \"Los Angeles Railway\" furono fuse nella \"Los Angeles Metropolitan Transit Authority\" che nel 1961 chiuse la linea e la sostitu\u00ec con una linea autobus.\nL'attuale linea fu quindi aperta il 14 luglio 1990, come prima linea della metropolitana di Los Angeles. Il progetto, costato 877 milioni di dollari, venne curato dalla \"Rail Construction Corporation\", oggi una sussidiaria della Los Angeles County Metropolitan Transportation Authority, che fu creata nel 1993 dalla fusione della \"Southern California Rapid Transit District\" e della \"Los Angeles County Transportation Commission\".\nNei piani originali, la linea avrebbe dovuto continuare fino a Union Station, tuttavia la realizzazione del prolungamento venne sospesa a tempo indeterminato nel 1998. Alcuni lavori ebbero inizio proprio nel 1998 a Pasadena ma vennero in seguito bloccati e ripresi solo nel 2000, dopo che un disegno legge proposto dal deputato Adam Schiff cre\u00f2 una nuova autorit\u00e0 per occuparsi dei lavori. All'apertura questa sezione prese per\u00f2 il nome di linea oro in quanto non vi era alcuna connessione diretta tra il suo capolinea meridionale e la linea A.\nAll'inizio, la linea era predisposta per treni a due casse, ma l'aumento dell'utenza oltre le previsioni port\u00f2 successivamente, tra il 2001 e il 2003, all'allungamento delle banchine di 19 stazioni per accogliere treni a tre casse, con un costo complessivo di 11 milioni di dollari. In seguito, nel 2006, furono introdotti gli annunci automatici nelle stazioni, dopo la loro introduzione con successo sulle linee verde e oro nel 2004.\nA fine 2014, \u00e8 stata avviata un revisione sessennale della linea dal costo di 1,2 miliardi di dollari. I binari, la linea area e le sottostazioni elettriche saranno sostituiti e le stazioni rinnovate. I miglioramenti includono anche 78 nuovi treni e un aggiornamento dei treni attualmente in servizio, ad un costo rispettivamente di 739 e 130 milioni di dollari. Nel luglio 2015 sono stati completati i lavori di rinnovamento delle stazioni.\nServizio.\nPercorso.\nLa linea A della metropolitana di Los Angeles si sonda tra Downtown Los Angeles e Downtown Long Beach, con una lunghezza complessiva di 35,4\u00a0km e 22 stazioni. Il capolinea nord della linea si trova presso la stazione sotterranea di 7th Street/Metro Center e da qui la linea si dirige verso sud al di sotto di Flower Street, condividendo i binari con la linea E. Dopo essere salite in superficie, le due linee divergono presso l'incrocio tra Washington Boulevard e Flower Street: la linea E continua su Flower Street mentre la linea A si dirige a est su Washington Boulevard e devia poi verso sud su Long Beach Avenue seguendo il tracciato della vecchia linea della \"Pacific Electric Railway\" fino alla stazione di Willow, dopo la quale continua su Long Beach Boulevard. La linea termina infine con un cappio di ritorno che percorre Long Beach Boulevard, 1st Street, Pacific Avenue e 8th Street.\nOrari e frequenze.\nLa linea \u00e8 attiva approssimativamente tra le 4:45 e l'una del giorno dopo. Di venerd\u00ec e sabato l'orario di servizio \u00e8 invece ulteriormente prolungato fino alle 2:00. Da luned\u00ec a venerd\u00ec la frequenza delle corse nelle ore di punta \u00e8 di 6 minuti, che scende a 12 nelle altre fasce orarie; nei fine settimana la frequenza oscilla tra i 12 e i 15 minuti mentre di notte \u00e8 generalmente pari a circa 10 minuti. Inoltre, durante le ore di punta alcuni treni vengono limitati a Willow.\nMateriale rotabile.\nLa linea A utilizza 69 treni prodotti dalla Nippon Sharyo (P865 e P2020) e dalla Siemens (P2000). Anche se la maggior parte dei treni utilizzati \u00e8 a tre casse per via dell'elevata utenza della linea, treni a due casse sono anche utilizzati di notte e la mattina dei fine settimana, quando l'utenza \u00e8 minore. Quando la linea fu aperta nel 1990, venivano utilizzati soltanto 54 P865, mentre 15 P2020 furono introdotti in seguito nel 2000, quando la linea verde inizi\u00f2 ad utilizzare soltanto P2000.\nAttualmente, 66 dei 69 treni sono in livrea gialla e bianca; quella passata era invece con linee celesti, blu chiaro, blu scuro e rosse su sfondo bianco. Inoltre, nel 2000, i treni numero \"109\" e \"148\" furono dipinti con una speciale livrea rossa per celebrare l'anniversario della \"Pacific Electric Railway\". Proprio il treno 148 ha debuttato nell'agosto 2013 con una nuova livera che sar\u00e0 destinata a diventare quella dell'intera flotta della LACMTA.\nProgetti.\nLa Los Angeles County Metropolitan Transportation Authority si sta attualmente occupando della costruzione del Regional Connector, una linea metropolitana che collegher\u00e0 le linee A ed E, dal loro capolinea presso 7th Street/Metro Center, alla linea oro, nei pressi della stazione di Little Tokyo/Arts District. Una volta terminato il progetto, la linea A sar\u00e0 in grado di attraversare Downtown Los Angeles ed arrivare alla citt\u00e0 di Azusa, come previsto nei piani originari degli anni 1990.\nSecondo i piani della Los Angeles County Metropolitan Transportation Authority, la nuova linea A sar\u00e0 attiva tra Long Beach e Azusa, utilizzando quelle che sono la sezione nord della linea oro e l'attuale linea A, mentre la nuova linea oro sar\u00e0 attiva tra Santa Monica e East Los Angeles, utilizzano la sezione est dell'attuale linea oro e fondendosi con la linea E.\nLa costruzione del progetto ha avuto inizio il 30 settembre 2014, con la posa della prima pietra, e dovrebbe essere terminato secondo le attuali previsioni entro il 2020.\nSicurezza.\nDal 1990, pi\u00f9 di 180 automobilisti o pedoni sono stati uccisi nei passaggi a livello della linea con in totale pi\u00f9 di 800 collisioni, rendendo la linea A la pi\u00f9 mortale delle linee ferroviarie del paese. Nel 1998, la LAMTA affid\u00f2 alla Booz Allen Hamilton Inc uno studio sul problema per cercare delle soluzioni efficienti; in particolare lo studio evidenzi\u00f2 come l'alta utenza era uno dei fattori dominanti:\nAltri fattori identificati furono: l'alto densit\u00e0 di popolazione nelle aree attraversate dalla linea che comporta un maggiore traffico pedonale lungo i binari, le verit\u00e0 socio-economiche della comunit\u00e0 lungo la linea che creano difficolt\u00e0 di comprendere le campagne per la sicurezza pubblica, la frustrazioni dei conducenti a causa della lentezza del traffico che comporta l'assunzione di maggiori rischi nel comportamento e infine la condivisione con il traffico merci del tratto tra le stazioni di Washington e Willow che permette ai treni di arrivare ad una velocit\u00e0 massima di 89\u00a0km/h.\nIl tasso di incedenti \u00e8 diminuito in seguito all'introduzione di sbarre a protezione dei passaggi a livello nella tratta tra Washington e Del Amo e sono state installate anche telecamere per il controllo dei pedoni, tuttavia il tasso di collisione e morte \u00e8 ancora molto alto se paragonato a linee simili."}
{"id": "3906805", "revid": "309289", "url": "https://it.wikipedia.org/wiki?curid=3906805", "title": "Ugra", "text": ""}
{"id": "3906807", "revid": "122971793", "url": "https://it.wikipedia.org/wiki?curid=3906807", "title": "Alessandro Pratesi", "text": "Biografia.\nLaureato in Letteratura latina all'Universit\u00e0 di Roma \"La Sapienza\", fu professore di Paleografia e diplomatica all'Universit\u00e0 di Bari. \nDal 1966, e fino al pensionamento, fu docente delle stesse materie all'universit\u00e0 di Roma, dove fu preside della Scuola speciale per archivisti e bibliotecari dal 1970 al 1974. \nNegli anni dal 1982 al 2003 fu anche docente alla Scuola vaticana di paleografia diplomatica e archivistica.\nTra le affiliazioni, vi era quella al Centro italiano di studi sull'alto medioevo di Spoleto e la presidenza del Centro studi internazionali Giuseppe Ermini di Ferentino. \nFu socio dell'Istituto di Studi romani e membro della Commissione internazionale di paleografia.\nFu collaboratore del \"Dizionario Biografico degli Italiani\", edito dall'Istituto dell'Enciclopedia italiana Treccani, e dell\"'Enciclopedia Cattolica\".\nMor\u00ec nel 2012, all'et\u00e0 di 89 anni.\nPer gli studi abruzzesi, Pratesi intraprese l'allestimento della edizione critica del \"Chronicon Casauriense\", dell'abbazia di San Clemente a Casauria, opera terminata poi dal collaboratore Paolo Cherubini."}
{"id": "3906809", "revid": "1543377", "url": "https://it.wikipedia.org/wiki?curid=3906809", "title": "Luigi Sileoni", "text": "\u00c8 stato Presidente della provincia di Macerata dal 1990 al 1995, ultimo presidente della Democrazia Cristiana.\nNel corso del suo mandato, ha promosso l'istituzione del Parco Nazionale dei Monti Sibillini e la riqualificazione di varie zone rurali della provincia di Macerata.\nFino al 1985 era stato dirigente dell'Azienda sanitaria locale. Poi, dal 1985 al 1990, consigliere del comune di Macerata eletto nella DC e, nello stesso periodo, assessore alla Cultura.\nEletto nel 1990 consigliere della provincia di Macerata (il pi\u00f9 votato della DC), fu eletto dal Consiglio appena costituito Presidente della Provincia. Ricoprendo tale ruolo,ha costituito l'Eurobic per sostenere gli imprenditori maceratesi all'estero mediante joint venture con alcuni paesi dell'Europa dell'Est (in particolare con Kiev). Istitu\u00ec il Centro di riproduzione della Razza Bovina Marchigiana.\nDal 1994 al 1999 fu componente del Comitato Economico e Sociale dell'Unione europea.\n\u00c8 scomparso nel 2012 all'et\u00e0 di 72 anni a seguito di una lunga malattia."}
{"id": "3906815", "revid": "124271412", "url": "https://it.wikipedia.org/wiki?curid=3906815", "title": "Mario Chiesa (ciclista)", "text": "Professionista dal 1988 al 1997, dal 1998 al 2018 ha ricoperto la carica di direttore sportivo per numerosi team professionistici.\nCarriera.\nCominci\u00f2 a gareggiare all'et\u00e0 di nove anni, e dopo la trafila delle categorie giovanili pass\u00f2 professionista nel 1988 con la divisa della Carrera, squadra diretta dal bresciano Davide Boifava. Con questa formazione gareggi\u00f2 per nove stagioni, fino al 1996, svolgendo prevalentemente ruoli di gregariato a favore di capitani come Roberto Visentini, Stephen Roche, Guido Bontempi, Claudio Chiappucci e Marco Pantani.\nTra i \"pro\" vinse solo una corsa, il 45\u00ba Trofeo Matteotti nel 1990 a Pescara, in solitaria e battendo Franco Ballerini e Stefano Giuliani. Partecip\u00f2 comunque a numerose edizioni del Giro d'Italia e del Tour de France; nelle tappe in cui era libero di fare la sua corsa cerc\u00f2 spesso di andare in fuga ma non ottenne mai successi parziali. Lasci\u00f2 l'attivit\u00e0 agonistica al termine della stagione 1997, nella quale gareggi\u00f2, ancora sotto la guida di Boifava, con i colori della Asics-CGA.\nDopo il ritiro dalle corse rimase nell'ambiente del ciclismo professionistico ricoprendo cariche di direttore sportivo; tra gli altri collabor\u00f2 per tre stagioni con Giancarlo Ferretti alla Fassa Bortolo e per quattro con Roberto Amadio alla Liquigas. Dal 2010 al 2014 fu nello staff tecnico della Katusha, squadra ProTour russa, per poi collaborare con i team IAM Cycling, Bahrain-Merida e Israel Cycling Academy."}
{"id": "3906820", "revid": "298229", "url": "https://it.wikipedia.org/wiki?curid=3906820", "title": "Migliori prestazioni statunitensi nei 200 metri piani", "text": "La lista delle migliori prestazioni statunitensi nei 200 metri piani raccoglie i migliori risultati di tutti i tempi degli atleti statunitensi nella specialit\u00e0 dei 200 metri piani.\nMaschili outdoor.\n\"Statistiche aggiornate all'11 gennaio 2022.\"\nFemminili outdoor.\n\"Statistiche aggiornate all'11 gennaio 2022.\"\nMaschili indoor.\n\"Statistiche aggiornate all'11 gennaio 2022.\"\nFemminili indoor.\n\"Statistiche aggiornate al 26 febbraio 2022.\""}
{"id": "3906823", "revid": "1632387", "url": "https://it.wikipedia.org/wiki?curid=3906823", "title": "Takehito Shimizu", "text": "Biografia.\nNel corso degli anni novanta Shimizu fece parte di numerose band, tra cui JOE-ERK, HYBRID e MAJESTY. Nella seconda met\u00e0 del 2001 entr\u00f2 negli H\u039bL, in sostituzione di Yuta Nakano; con loro pubblic\u00f2 il loro secondo full-length e gli ultimi tre singoli della band, prima di separarsi dalla band nel 2007 e venire sostituito da Mayuko Maruyama. Da solista collabor\u00f2 molto con Daisuke Asakura come compositore. Nel frattempo \u00e8 anche entrato a far parte degli access, come membro di supporto."}
{"id": "3906824", "revid": "125995332", "url": "https://it.wikipedia.org/wiki?curid=3906824", "title": "Tonino Milite", "text": "Biografia.\nStudi\u00f2 a Milano presso l'Accademia di Brera, e negli anni settanta inizi\u00f2 la sua carriera come illustratore; in seguito divenne collaboratore di Bruno Munari. Nel 1981 ide\u00f2 una versione della bandiera arcobaleno simbolo della pace. \nNegli anni '80 ha lavorato come maestro elementare nella scuola milanese intitolata a Martin Luther King (nel quartiere QT8), realizzando con i propri alunni installazioni artistiche all'interno della scuola ed in altri spazi della citt\u00e0.\nNel 1997 pubblic\u00f2 il suo primo libro di poesie, \"Dubi ti amo\".\nDall'anno 2000 ha esposto le sue opere pittoriche presso il Salone d'Onore della Triennale di Milano, l'Universit\u00e0 Bocconi, il Mart di Rovereto, il Museo d'arte della Svizzera Italiana di Lugano e Palazzo Sormani di Milano.\nNel 2001 Garzanti pubblic\u00f2 una sua opera sulla copertina del tomo \"Il Novecento\" della \"Storia della Letteratura Italiana\".\nLe sue opere trascendono la tradizione per approdare in un mondo molto particolare, che \u00e8 parzialmente legato alla realt\u00e0 e parzialmente legato alla fantasia in un miscuglio di colori, sensazioni, emozioni che si completano a vicenda, rincorrendosi come le note che compongono un'armonia.\nSposato con Gemma Capra, la vedova del commissario Luigi Calabresi, ha cresciuto i figli di questa, tra cui il giornalista Mario Calabresi, che ha intitolato uno dei suoi libri, l'autobiografico \"Spingendo la notte pi\u00f9 in l\u00e0\", con il titolo di una poesia di Milite.\nRiposa al Cimitero Maggiore di Milano."}
{"id": "3906826", "revid": "116160084", "url": "https://it.wikipedia.org/wiki?curid=3906826", "title": "L'erede misterioso", "text": "L'erede misterioso (\"13 Dead End Drive\" in Nord America) \u00e8 un gioco da tavolo che, come Cluedo, riproduce l'atmosfera tipica dei gialli. \u00c8 edito da MB in Italia nel 1993.\nVisione d'insieme.\nZia Agata, una ricca e riservata vedova, \u00e8 appena trapassata. La sua fortuna \u00e8 stata presa di mira da un gruppo di 12 persone, costituito dai suoi amici, dai membri della servit\u00f9 e dalla sua amata gatta, Dida. Ma solo uno di loro potr\u00e0 ereditarla e Zia Agata nominer\u00e0 il suddetto erede appendendone il ritratto nel salone principale del suo maniero. Per assicurarsene, i nostri protagonisti devono \"eliminare\" i loro rivali con le trappole situate nella villa, prima che arrivi un detective ad indagare sulla situazione. Chi di loro sar\u00e0 l'erede?\nSvolgimento del gioco.\nPrima di iniziare bisogna montare i fogli di cartone simulanti le pareti, e costruire e posizionare le trappole. Alla fine del gioco li si smonta quasi integri, pronti per altre partite.\nServe un certo numero di giocatori, che possono andare da 2 a 4.\nIl mazzo di carte si divide in tre parti: 29 carte-maniero (sul retro con il profilo di quest'ultimo), 13 ritratti (con una figura umana stilizzata) e 12 carte-personaggio (con un punto interrogativo). Le carte-maniero sono di tre tipi: carte-trappola, carte jolly e carte-detective; le prime raffigurano una o due trappole, le seconde tutte le trappole che il giocatore pu\u00f2 usufruire, le terze i movimenti che il Detective deve fare per raggiungere la casa. I ritratti, dopo essere stati mischiati, vanno posti dentro la cornice, con la carta di Zia Agata in primo piano. Le carte-personaggio vanno distribuite tra i giocatori e corrispondono alle pedine sul tavolo; i giocatori possono guardarle, ma non mostrarle agli altri. Se i giocatori sono 4, vanno distribuite a loro 3 carte, se invece sono 3 o 2 le carte devono essere 4.\nLe pedine dei futuri ereditari vanno posti nel salone centrale, sulle caselle di partenza corrispondenti alle sedie rosse intorno al disegno del tavolo. Quella del Detective va posta fuori dal maniero, all'inizio della stradina che porta all'ingresso.\nInizia il gioco. Si toglie per prima cosa il ritratto della Zia Agata, svelando quello di colui che pi\u00f9 probabilmente potr\u00e0 diventare suo erede. Il giocatore con la pedina corrispondente al ritratto deve uscire dalla villa per aggiudicarsi la vasta fortuna. Durante la partita si avvicenderanno vari ritratti e il giocatore deve strategicamente lasciare quello delle proprie pedine o eliminare quelli corrispondenti alle pedine avversarie. Per stabilire chi inizia la partita si tirano i due dadi. Vince chi ha ottenuto il punteggio pi\u00f9 alto.\nUn turno inizia quando un giocatore lancia i dadi e inizia a muovere due pedine. Ad ogni dado corrisponde un certo numero di caselle per ogni pedina (ad esempio, se si fa 4 e 6, una pedina si muove di 4 caselle, l'altra di 6). Qualsiasi pedina pu\u00f2 essere mossa, anche quelle dei giocatori, quindi utile per mascherare le proprie pedine o eliminare quelle dell'avversario. A volte capitano dei numeri doppi e il giocatore ha 2 scelte, entrambe non obbligatorie: cambiare il ritratto dell'erede e infilarlo in fondo al mazzo, o muovere una sola pedina sfruttando il punteggio totale ottenuto con il lancio dei dadi. Il turno finisce dopo aver spostato le pedine.\nLe pedine possono spostarsi per le caselle corrispondenti alle mattonelle del maniero con movimenti verticali e orizzontali, ma non diagonali. Non possono fermarsi, n\u00e9 sorpassare caselle occupate da altre pedine o dai mobili raffigurati sul tabellone di gioco, n\u00e9 attraversare i muri. Le uniche eccezioni sono i tappeti e le sedie rosse (quando si viene bloccati dalle pedine), il resto degli ostacoli vanno aggirati. Tutte le pedine non si sposteranno una seconda volta prima che tutte le altre non abbiano lasciato le loro caselle di partenza.\nVi sono 5 caselle-passaggio segreto nelle vicinanze delle trappole. Sul tabellone vengono disegnate come delle botole di legno. Il giocatore pu\u00f2 usarle per mandare le pedine direttamente sulle caselle-trappola. Il movimento tra una botola e l'altra verr\u00e0 conteggiato di 1.\nLe caselle-trappola sono quelle contrassegnate da un teschio colorato e si trovano nelle vicinanze delle trappole. Quando una pedina si ferma su di essa, il giocatore di quella pedina deve pescare dal mazzo delle carte-maniero. Se una delle carte pescate corrisponde alla carta-trappola corrispondente alla casella-trappola dove \u00e8 finita la pedina o ad una carta jolly, allora si pu\u00f2 attivare la trappola. Il giocatore pu\u00f2 anche decidere di non attivarla e si conserver\u00e0 la carta per giocarla successivamente. Le trappolo azionate vengono risistemate, pronte a scattare per altre occasionali vittime.\nSe invece il giocatore pesca una carta-detective, deve obbligatoriamente far muovere la pedina del Detective di 1. Se il Detective raggiunge la casa, la partita termina immediatamente.\nLe pedine assassinate vengono eliminate dal gioco e quindi rimosse. Se nel corso della partita compare il ritratto di una delle vittime questo va rimosso.\nI giocatori hanno la possibilit\u00e0 di bluffare l'avversario, muovendo tutte le pedine per sviare i sospetti dalle proprie o addirittura spostarsi le proprie pedine sulle caselle-trappola e assicurarsi cos\u00ec delle carte-trappola da usare in seguito.\nUn giocatore vince la partita quando:\nIn una partita a 2 giocatori vi sono alcune differenze. Alla distribuzione delle carte-personaggio (4 per giocatore), vanno distribuite altre 2 carte ciascuno, usate come riserva. Entrambi i giocatori non devono guardare assolutamente queste ultime 2 carte, nemmeno se uno di loro perde tutte le pedine. Quando arriver\u00e0 tale momento, il gioco continuer\u00e0 a proseguire fino al suo termine, qui in precedenza descritto. Si aggiudica la vittoria chi possiede la carta corrispondente alla pedina vincente; se ci\u00f2 non succede per entrambi, i giocatori dovranno svelare le loro carte di riserva. Vincer\u00e0 il giocatore che possiede la carta corrispondente alla pedina vincente."}
{"id": "3906830", "revid": "298229", "url": "https://it.wikipedia.org/wiki?curid=3906830", "title": "Migliori prestazioni statunitensi nei 100 metri piani", "text": "La lista delle migliori prestazioni statunitensi nei 100 metri piani raccoglie i migliori risultati di tutti i tempi degli atleti statunitensi nella specialit\u00e0 dei 100 metri piani.\nMaschili.\n\"Statistiche aggiornate all'11 gennaio 2022.\"\nFemminili.\n\"Statistiche aggiornate all'11 gennaio 2022.\""}
{"id": "3906832", "revid": "709565", "url": "https://it.wikipedia.org/wiki?curid=3906832", "title": "Ingenua", "text": "L\u2019ingenua (francese: \"ing\u00e9nue\") \u00e8 un personaggio tipo della letteratura, del cinema e del teatro. Il termine indica quei personaggi femminili che, per la loro giovinezza, bellezza e mancanza di astuzia, si trovano spesso in situazioni pericolose e complicate. L'ingenua \u00e8, infatti, bella, candida, giovane, verginale e, appunto, naif. In quanto tale, l'ingenua \u00e8 spesso vittima di altri personaggi, spesso il \"Millantatore\". La figura dell'ingenua spesso coincide con quella della damigella in pericolo. A causa della sua et\u00e0, questo personaggio non \u00e8 ancora sposato, ma vive con il padre o, comunque, un'altra figura spiccatamente paterna. La ragazza ha spesso occhi grandi \u201cda cerbiatto\u201d, quasi da bambina. La \"femme fatale\" \u00e8 in netta contrapposizione con il personaggio dell'ingenua. \nL'ingenua \u00e8 spesso un personaggio di una storia d'amore. Ovviamente, visto il personaggio, non si parla di amore carnale e/o sessuale, bens\u00ec di un amore puro e casto. Il personaggio dell'ingenua \u00e8 simile a quello della ragazza della porta accanto.\nNel musical e nell'opera, il ruolo dell'ingenua \u00e8 ricoperto da un soprano lirico."}
{"id": "3906836", "revid": "328934", "url": "https://it.wikipedia.org/wiki?curid=3906836", "title": "OPLAN 34-A", "text": ""}
{"id": "3906841", "revid": "404449", "url": "https://it.wikipedia.org/wiki?curid=3906841", "title": "Niccol\u00f2 Bonsignori", "text": "Figlio del banchiere Bonifazio, fratello di Orlando Bonsignori, che fond\u00f2 la Gran Tavola dei Bonsignori, il suo nome \u00e8 legato alla storia politica pi\u00f9 che all'attivit\u00e0 commerciale.\nBiografia.\nL'ascesa politica.\nNel 1271 Siena vide instaurarsi un governo oligarchico composto da mercanti guelfi, che escluse dal governo della citt\u00e0 le grandi casate, fra le quali i Bonsignori. Questo spinse Niccol\u00f2 a diventare in breve tempo capo dei ghibellini.\nNel 1279 Niccol\u00f2 fu capitano dei Senesi nell'assedio di Castiglion d'Orcia. Nello stesso anno fu nominato Cavaliere. \nNel 1281 il podest\u00e0 di Siena Matteo Rosso Orsini lo esili\u00f2 per la sua posizione politica.\nVenne nominato Vicario Imperiale dall'imperatore Enrico VII di Lussemburgo, di cui era fidato consigliere. Assistette all'incoronazione imperiale a Roma e qui l'imperatore lo fece diventare senatore. In seguito dovette abbandonare il Campidoglio inseguito dai Colonna e dagli Orsini. Segu\u00ec l'imperatore fino alla sua morte. \nIn alcuni testi il cognome risulta Bonsignore.\nVita mondana.\nIl Bonsignori era sposato con Margherita, figlia del conte Ildebrandino Aldobrandeschi di Santa Fiora, il quale fece poi parte del piccolo contingente di cavalieri che Niccol\u00f2 guid\u00f2 all'assedio della sua citt\u00e0, in seguito all'esilio, il 13 luglio del 1281. \nDante Alighieri nella Commedia, al Canto XXIX dell'Inferno, cita Niccol\u00f2 come colui che, appartenente ad una cosiddetta Brigata spendereccia, usava arrostire fagiani e capponi al fuoco di garofani. Questa Brigata spendereccia di cui effettivamente Niccol\u00f2 faceva parte, era una societ\u00e0 formata da dodici ricchi giovani senesi, che in dieci mesi riuscirono a sperperare denaro e propriet\u00e0 familiari in orge e gozzoviglie. Noti e chiacchierati fra i contemporanei e nel secolo a venire erano anche i festini che organizz\u00f2 il Bonsignori in occasione della nomina a cavaliere nel 1279.\nLa famiglia.\nSuoi figli furono Conte, che disered\u00f2 e Filippo, il cui figlio prese il nome del nonno, Niccol\u00f2."}
{"id": "3906842", "revid": "767487", "url": "https://it.wikipedia.org/wiki?curid=3906842", "title": "Kamil' Agalarov", "text": "Caratteristiche tecniche.\nAgalarov \u00e8 un interno di centrocampo, che pu\u00f2 giocare sia come terzino sinistro sia come esterno sinistro."}
{"id": "3906847", "revid": "56620", "url": "https://it.wikipedia.org/wiki?curid=3906847", "title": "Consumer to Business", "text": ""}
{"id": "3906854", "revid": "1305772", "url": "https://it.wikipedia.org/wiki?curid=3906854", "title": "J\u00f3nsi", "text": ""}
{"id": "3906855", "revid": "1543377", "url": "https://it.wikipedia.org/wiki?curid=3906855", "title": "Louis Adolphus Duhring", "text": "Generalmente poco noto, \u00e8 ricordato in campo specialistico per la descrizione della dermatite erpetiforme di Duhring (1884) che apr\u00ec nuove prospettive nella dermatologia ottocentesca.\nMembro fondatore dell\"'American Dermatological Society\" (1876) fu per lungo tempo insegnante all'Universit\u00e0 della Pennsylvania e patriota unionista."}
{"id": "3906867", "revid": "516508", "url": "https://it.wikipedia.org/wiki?curid=3906867", "title": "Socialdemocratici di Croazia", "text": ""}
{"id": "3906876", "revid": "1851848", "url": "https://it.wikipedia.org/wiki?curid=3906876", "title": "Ireen W\u00fcst", "text": "Il 12 febbraio 2006, all'et\u00e0 di 19 anni, ha vinto la medaglia d'oro nei 3000 metri alle Olimpiadi invernali di , diventando cos\u00ec la pi\u00f9 giovane campionessa olimpica olandese nella storia.\nCarriera.\nEsordisce a livello \"senior\" nel novembre 2003, con due noni posti ai campionati olandesi su distanza singola. Nel 2005 vince la medaglia d'oro ai campionati mondiali juniores. Nella stagione 2005-2006 vince tre ori ai campionati olandesi su distanza singola, qualificandosi per le Olimpiadi di Torino. Ai giochi conquista l'oro nei 3000 metri e il bronzo nei 1500. Nel 2007, a Heerenveen, vince per la prima volta i campionati mondiali completi, poi conquista due medaglie d'oro, nei 1000 e nei 1500 metri ai mondiali su distanza singola di Salt Lake City. Nel 2008 vince il titolo di campionessa europea e conquista l'oro nell'inseguimento a squadre ai Mondiali di Nagano.\nNel 2010, ai Giochi di Vancouver, vince ancora una medaglia d'oro, stavolta nei 1500 metri. Nel 2011 conquista il suo secondo titolo ai Mondiali completi di Calgary, confermandosi poi l'anno dopo a Mosca. Ireen W\u00fcst durante la premiazione alle Olimpiadi del 2010 a Vancouver, dove conquist\u00f2 l'oro nei 1500 metri, baci\u00f2 sulla bocca la sua compagna, nella vita e nella squadra, la pattinatrice di short track Sanne van Kerkhof.\nLe due pattinatrici erano tra i sette atleti apertamente gay che hanno partecipato alle Olimpiadi invernali del 2014. Nel 2014 sale sul podio in tutte e 5 le gare dei Giochi di So\u010di a cui prende parte. Vince due medaglie d'oro, nei 3000 metri e nell'inseguimento a squadre, e tre medaglie d'argento, nei 1000, 1500 e 5000 metri. Dopo la vittoria nei 3000 metri il Presidente russo Vladimir Putin ha abbracciato l'atleta, dichiaratamente lesbica, facendo cos\u00ec un gesto distensivo, dopo le polemiche per la legge russa contro la propaganda omosessuale. L'incontro \u00e8 avvenuto a Casa Olanda, dove la pattinatrice festeggiava l'oro con la famiglia reale olandese."}
{"id": "3906887", "revid": "339392", "url": "https://it.wikipedia.org/wiki?curid=3906887", "title": "Contee d'Irlanda", "text": ""}
{"id": "3906888", "revid": "339392", "url": "https://it.wikipedia.org/wiki?curid=3906888", "title": "Contee dell'Isola di Irlanda", "text": ""}
{"id": "3906891", "revid": "1543377", "url": "https://it.wikipedia.org/wiki?curid=3906891", "title": "OnGameNet Starleague", "text": "La OnGameNet Starleague, conusciuta brevemente come OSL, \u00e8 stato un torneo professionale del videogioco \"\" e, da luglio del 2012, un torneo di StarCraft II. \u00c8 trasmesso dal canale televisivo OnGameNet in Corea del Sud.\nStoria.\nLa Starleague inizia come un programma di Tooniverse, grazie alla popolarit\u00e0 di StarCraft in Corea del Sud ed al successo della trasmissioni di competizioni videoludiche. Successivamente, essa viene trasferita su un canale dedicato, OnGameNet.\nLa Starleague inizia ad attirare molte attenzioni con l'avvento di Lim Yo-Hwan, conosciuto come Boxer, che tra il 2001 e il 2002 si aggiudica due OSL, oltre a due ulteriori finali.\nCon la crescita di popolarit\u00e0 della competizione, i giocatori iniziano ad organizzarsi in diversi team, e nel 2003 viene creata una competizione a squadra, detta Proleague, da affiancare ad essa.\nNel 2012 OnGameNet decide di sospendere il torneo di Brood War, e di sostituirlo, senza cambiarne il nome, con un torneo di StarCraft II. Questo torneo viene per\u00f2 sospeso dopo due stagioni.\nGolden Mouse.\nIl vincitore di almeno tre OSL riceve un premio aggiuntivo, detto Golden Mouse. Solo 4 giocatori sono riusciti ad aggiudicarselo:\nOltre al Golden Mouse, OnGameNet ha annunciato di voler assegnare anche il Platinum Mouse e il Diamond Mouse, rispettivamente per la vittoria di 5 e 7 OSL. Nessuno ha per\u00f2 ancora reclamato il premio."}
{"id": "3906893", "revid": "775504", "url": "https://it.wikipedia.org/wiki?curid=3906893", "title": "MBCGame StarCraft League", "text": "La MBCGame Starcraft League, conosciuta brevemente come MSL, \u00e8 un torneo professionistico del videogioco StarCraft:Brood War. Inizialmente conosciuta come KPGA Tour, cambia nome nel 2003 ed inizia ad essere trasmessa dal canale televisivo MBCGame, in Corea del Sud. Dal 1\u00ba febbraio 2012, il canale MBCGame viene sostituito, e con esso termina la MSL."}
{"id": "3906895", "revid": "594360", "url": "https://it.wikipedia.org/wiki?curid=3906895", "title": "Lim Yo-hwan", "text": "Soprannominato The Emperor dai suoi fan, \u00e8 uno dei giocatori pi\u00f9 conosciuti, con un fan club di oltre 600.000 membri, e una compilation delle sue migliori giocate pubblicata in DVD in Corea del Sud. Nel 2010, si \u00e8 ritirato da Brood War per passare a StarCraft II, dove ha fondato un team, gli SlayerS. Nel 2012 \u00e8 diventato coach del team SK Telecom T1.\nBiografia.\nBoxeR inizia la sua carriera utilizzando la razza Terran. Raggiunge l'apice del successo tra il 2001 e il 2002: in questo periodo vince i due titoli annuali ai World Cyber Games, dove batte in finale ElkY e YellOw; conquista due OnGameNet Starleague consecutive ai danni di Jinnam e di YellOw, a cui seguono due successive finali, in cui viene sconfitto da GARIMTO e da Reach; inoltre, si aggiudica il primo KPGA Tour, con una vittoria in finale ancora contro YellOw. In questo periodo, rimane al primo posto del per 17 mesi. Grazie a questo periodo di dominio viene soprannominato Emperor dai suoi fan.\nDopo il 2003 Boxer raggiunge altre due finali dell'OSL, senza per\u00f2 riuscire a vincere il titolo: viene infatti battuto prima da iloveoov e successivamente da Anytime.\nNel 2004 il team creato da Lim Yo-Hwan viene sponsorizzato dalla SK Telecom, prendendo il nome di SK Telecom T1, e BoxeR arriva a guadagnare fino a 400.000$ all'anno.\nNell'Aprile 2006, annuncia di aver ricevuto la richiesta di prestare servizio nelle forze armate, dove rester\u00e0 fino a dicembre del 2008, quando ritorna alla SK Telecom T1.\nNel 2010 BoxeR rinuncia alla sua carriera in StarCraft:Brood War per passare a StarCraft II, dove fonda un proprio team, gli SlayerS. Nel 2012, Lim Yo-Hwan torna come coach in SK Telecom T1, e pochi mesi dopo il suo team viene sciolto."}
{"id": "3906896", "revid": "115785009", "url": "https://it.wikipedia.org/wiki?curid=3906896", "title": "Catena Kesch-Ch\u00fcealphorn-Grialetsch", "text": "La Catena Kesch-Ch\u00fcealphorn-Grialetsch (in tedesco \"Kesch-Ch\u00fcealphorn-Grialetsch-Kette\") \u00e8 un massiccio montuoso delle Alpi dell'Albula. Si trova in Svizzera (Canton Grigioni). Prende il nome dalle tre montagne pi\u00f9 significative: il Piz Kesch, il Ch\u00fcealphorn ed il Piz Grialetsch.\nCollocazione.\nSecondo le definizioni della SOIUSA la Catena Kesch-Ch\u00fcealphorn-Grialetsch ha i seguenti limiti geografici: Passo Fl\u00fcela, Engadina, Val d'Alvra, Passo dell'Albula, fiume Albula, fiume Landwasser, Davos, Passo Fl\u00fcela.\nEssa raccoglie la parte nord-orientale delle Alpi dell'Albula.\nClassificazione.\nLa SOIUSA definisce la Catena Kesch-Ch\u00fcealphorn-Grialetsch come un supergruppo alpino e vi attribuisce la seguente classificazione:\nSuddivisione.\nLa Catena Kesch-Ch\u00fcealphorn-Grialetsch viene suddivisa in quattro gruppi e otto sottogruppi:\nMontagne.\nLe montagne principali appartenenti alla Catena Kesch-Ch\u00fcealphorn-Grialetsch sono:"}
{"id": "3906898", "revid": "298229", "url": "https://it.wikipedia.org/wiki?curid=3906898", "title": "Migliori prestazioni statunitensi nel salto con l'asta", "text": "La lista delle migliori prestazioni statunitensi nel salto con l'asta raccoglie i migliori risultati di tutti i tempi degli atleti statunitensi nella specialit\u00e0 del salto con l'asta.\nMaschili outdoor.\n\"Statistiche aggiornate all'11 gennaio 2022.\"\nFemminili outdoor.\n\"Statistiche aggiornate all'11 gennaio 2022.\"\nMaschili indoor.\n\"Statistiche aggiornate al 5 febbraio 2022.\"\nFemminili indoor.\n\"Statistiche aggiornate all'11 gennaio 2022.\""}
{"id": "3906899", "revid": "1571097", "url": "https://it.wikipedia.org/wiki?curid=3906899", "title": "Penelope Wilton", "text": "Biografia.\nPenelope Wilton nasce a Scarborough, figlia della danzatrice ed ex attrice Alice Travers e dell'uomo d'affari Clifford Wilton. \u00c8 la nipote degli attori Bill Travers e Linden Travers e cugina dell'attore Richard Morant. Ha due sorelle, Rosemary e Linda, che hanno frequentato con lei il convento di Newcastle upon Tyne al quale la madre aveva precedentemente insegnato. Prima del debutto televisivo, ha recitato in teatro. Nel 2004 \u00e8 entrata nell'Ordine dell'Impero Britannico, mentre nel 2016 viene resa Dama Comandante dell'Ordine dell'Impero Britannico per i servizi al teatro.\nCarriera.\nDebutta a teatro nel 1969 mentre la carriera televisiva comincia nel 1972, recitando in seguito in due produzioni della BBC su Shakespeare, \"Othello\" e \"King Lear\". Il suo nome diventa noto, per\u00f2, quando recita al fianco di Richard Briers nella serie \"Ever Decreasing Circles\", che dura dal 1984 al 1989.\nAl cinema, prende parte ai film \"La donna del tenente francese\" (1981), \"Grido di libert\u00e0\" (1987), \"Iris - Un amore vero\" (2001), \"Calendar Girls\" (2003), \"L'alba dei morti dementi\" (2004), \"Orgoglio e pregiudizio\" (2005), \"Match Point\" (2005) e \"History Boys\" (2006).\nNel 2005, Wilton appare varie volte come guest star nella serie \"Doctor Who\"; tra il 2010 e il 2015, interpreta Isobel Crawley nella serie televisiva \"Downton Abbey\". Nel 2015 vince il Laurence Olivier Award alla miglior attrice per \"After Midnight\".\nVita privata.\nNel 1975 sposa l'attore Daniel Massey, che le d\u00e0 una figlia nel 1977 e dal quale divorzia nel 1984. Nel 1991 sposa Sir Ian Holm, ma divorziano nel 2001.\nDoppiatrici italiane.\nNelle versioni in italiano dei suoi film, Penelope Wilton \u00e8 stata doppiata da:"}
{"id": "3906907", "revid": "1784938", "url": "https://it.wikipedia.org/wiki?curid=3906907", "title": "Fran\u00e7ois Buzot", "text": "Biografia.\nNato nell'Eure, studi\u00f2 giurisprudenza e allo scoppio della rivoluzione francese esercitava la professione di avvocato nella sua citt\u00e0 natale. Nel 1789 venne eletto deputato agli Stati Generali dove divenne noto per le sue opinioni radicali. Chiese la nazionalizzazione di tutti i beni della Chiesa cattolica e il diritto a detenere e portare le armi.\nDopo lo scioglimento della Assemblea nazionale costituente, Buzot torn\u00f2 ad \u00c9vreux, dove venne nominato presidente del tribunale criminale.\nNel 1792 venne eletto deputato alla Convenzione nazionale e si un\u00ec ai Girondini sotto l'influenza della sua amica Madame Roland, divenuta poi la sua amante. Buzot entr\u00f2 in polemica con il principale avversario dei girondini, Jean-Paul Marat, e chiese l'istituzione della Guardia Nazionale per difendere la Convenzione contro i \"sanculotti\". La sua proposta venne accettata ma non and\u00f2 mai in vigore ed i parigini lo scelsero come bersaglio del loro odio. \nNel processo a re Luigi XVI, Buzot vot\u00f2 in favore della pena capitale, ma con l'appello al popolo e la posposizione dell'esecuzione (\"sursis\"). Ottenne la condanna a morte pronunciata contro i membri \"emigrati\" della casa di Borbone, che non avrebbero dovuto tornare in Francia, e contro chiunque avesse chiesto il ristabilimento della monarchia. Allo stesso tempo, si oppose a Georges Danton e ai Montagnardi e respinse la creazione di un Comitato di salute pubblica e dei Tribunali rivoluzionari (ma si astenne quando la questione del processo a Marat venne portata dai Girondini).\nProscritto con i Girondini, il 2 giugno 1793, fugg\u00ec rifugiandosi nel dipartimento del Calvados in Normandia, dove contribu\u00ec all'organizzazione di un'insurrezione girondina contra la Convenzione, che venne stroncata poco dopo.\nLa Convenzione lo process\u00f2, e decret\u00f2 che \"la casa occupata da Buzot dovr\u00e0 essere demolita, e mai pi\u00f9 ricostruita su questo terreno, dove dovr\u00e0 essere innalzata una colonna su cui dovr\u00e0 essere scritto: \u00abQui era il santuario di Buzot, furfante che, nella veste di rappresentante del popolo, cospirava per il rovesciamento della Prima Repubblica francese \u00bb\".\nEgli fugg\u00ec assieme a J\u00e9r\u00f4me P\u00e9tion de Villeneuve a Saint-\u00c9milion, vicino a Bordeaux, e vi rimase nascosto. Entrambi poi si suicidarono con un colpo di pistola nella foresta che circondava la localit\u00e0. I loro miseri corpi vennero rinvenuti, due giorni dopo, il 20 giugno, mezzo sbranati dai lupi, da sanculotti di Castillon facendo una battuta generale dalla parte di Saint-Magne.\nEgli lasci\u00f2 delle \"Memorie\", pubblicate nel 1823."}
{"id": "3906908", "revid": "196390", "url": "https://it.wikipedia.org/wiki?curid=3906908", "title": "Kamil Agalarov", "text": ""}
{"id": "3906915", "revid": "110157", "url": "https://it.wikipedia.org/wiki?curid=3906915", "title": "Benzoato di calcio", "text": "Il benzoato di calcio \u00e8 il sale di calcio dell'acido benzoico. A temperatura ambiente si presenta come una polvere bianca inodore.\nUso come additivo.\nIl benzoato di calcio trova impiego nell'industria alimentare come conservante (il suo codice \u00e8 E213), e il suo uso alimentare \u00e8 approvato nell'Unione europea, negli Stati Uniti, in Australia e in Nuova Zelanda..\nSi usa prevalentemente su cibi lievemente acidi, e le sue qualit\u00e0 di conservante sono migliori con un pH superiore a 5. A causa della sua azione fungicida, si pu\u00f2 trovare anche nella frutta.. Ferma la crescita di muffe e lievito. "}
{"id": "3906917", "revid": "1305772", "url": "https://it.wikipedia.org/wiki?curid=3906917", "title": "Robinson (programma televisivo)", "text": "Robinson \u00e8 un programma televisivo andato in onda dal 9 marzo al 25 maggio 2012, in prima serata su Rai 3, condotto da Luisella Costamagna.\nLa trasmissione.\n\u00c8 un programma d'informazione e di approfondimento incentrato sull'attualit\u00e0 ed il costume. Si raccontano i fatti che hanno suscitato maggior interesse nel corso della settimana. Spazio \u00e8 dedicato anche alla satira con le incursioni di Antonio Cornacchione.\nGli autori sono Luisella Costamagna, Alberto Di Risio, Fernando Masullo, Luca Marcenaro, Anna Pagliaro, Andrea Pennacchioli e Flavio Soriga.\nProduttore esecutivo del programma \u00e8 Eleonora De Angelis.\nNel corso della trasmissione ci sono collegamenti in diretta con i \"luoghi di ritrovo collettivo\". Questi gruppi di ascolto sono coordinati da Flavio Soriga. C'\u00e8, inoltre, una collaborazione con \"Blob\" e \"Spinoza\".\nCuriosit\u00e0.\nIl nome del programma \u00e8 tratto dall'isola di Robinson Crusoe. Costamagna ha spiegato le ragioni di questa scelta:\"\u00c8 una metafora dei tempi in cui viviamo dato che se \u00e8 vero che l'isola di Robinson Crusoe era ricca di piante e frutti, ma pure lui fece una gran fatica per sopravvivere\".\nDopo la prima puntata del programma, molto scalpore ha suscitato l'intervista di Luisella Costamagna all'ex ministro Mara Carfagna, con diverse critiche, ma anche apprezzamenti, per il modo in cui \u00e8 stata condotta l'intervista dalla Costamagna.\nAscolti.\nIl programma, per esplicita affermazione del direttore di rete Di Bella, aveva l'obiettivo di superare lo share del 2-4%, ossia il risultato dei film e telefilm programmati dalla rete il venerd\u00ec sera nei mesi precedenti."}
{"id": "3906918", "revid": "521591", "url": "https://it.wikipedia.org/wiki?curid=3906918", "title": "Arma giocattolo", "text": ""}
{"id": "3906929", "revid": "1598", "url": "https://it.wikipedia.org/wiki?curid=3906929", "title": "Real Casa dei Matti di Palermo", "text": "La Real Casa dei Matti di Palermo (oggi Ospedale psichiatrico Pietro Pisani) era un luogo di cura delle malattie psichiatriche, fondato il 10 agosto 1824 dal barone del Regno delle Due Sicilie Pietro Pisani. Assunse il titolo onorifico regio con decreto del 21 agosto 1825 firmato da Re Francesco I delle Due Sicilie. Esso rappresenta uno dei primi esempi in Europa di struttura psichiatrica espressamente dedicata a questo scopo, ed \u00e8 stato tra i pionieri dell'applicazione dei metodi di cura basati sull'approccio psicologico prevalente rispetto a quello farmacologico.\nStoria.\nNel 1824 il barone Pietro Pisani, gi\u00e0 deputato a diverse cariche pubbliche, ottenne dal luogotenente generale in Sicilia, marchese Pietro Ugo, l'autorizzazione a costruire una casa di cura dedicata espressamente alle patologie psichiatriche.\nInizialmente collocata nell'ex-noviziato dei Padri Teresiani ai Porrazzi, la struttura crebbe a tal punto da suscitare il lusinghiero apprezzamento pubblico, tanto che il \"Giornale dell'Intendenza\" di Palermo scrisse nel 1825: \"lo spedale dei matti (...) affidato alle cure di un deputato pieno di filantropiche idee, ha grandemente migliorato il suo aspetto e si \u00e8 gi\u00e0, merc\u00e9 l'aumento delle risorse, incamminato per quella perfezione che dovr\u00e0 un giorno portarlo al livello dei primi stabilimenti di materia esistenti in Europa\".\nContrariamente a quanto avveniva nella maggior parte delle strutture europee consimili, nella Real Casa fu abolita la pratica della segregazione dei malati, dell'uso delle catene e delle bastonature. Al contrario, si diede spazio al cosiddetto \"trattamento morale\", vale a dire all'approccio psicologico basato sulla separazione dei pazienti psichiatrici dagli altri ammalati, dalla loro osservazione, e dall'applicazione terapeutica di divertimenti e svaghi, nonch\u00e9 dell'ergoterapia. Pisani, con la collaborazione del dottor Paladino, mise in pratica l'approccio seguito da eminenti voci della psichiatria dell'epoca, quali Jean-\u00c9tienne Dominique Esquirol, Johann Gaspar Spurzheim (uno dei fondatori della frenologia) e Philippe Pinel.\nAnche la struttura fu concepita in maniera tale da poter riuscire di supporto rispetto al nuovo approccio. Basata su una rigorosa divisione dei sessi, posta immediatamente al di fuori della cerchia urbana di Palermo, era provvista di giardini ed orti, dove i pazienti potevano passare del tempo all'aria aperta e, ove ne fossero capaci, dedicarsi alla coltivazione di alimenti poi usati nell'istituto, secondo il succitato principio ergoterapico.\nAl loro arrivo, i pazienti venivano lavati e cambiati d'abito, ed avviati ad un regime di isolamento dal mondo esterno, se non per le persone dedicate alla loro cura. Tale atteggiamento era derivato dall'osservazione che un ambiente costante e ripetitivo era di giovamento rispetto al ristabilirsi dei pazienti. Anche le visite dei parenti venivano consentite solo nel caso in cui i pazienti fossero praticamente guariti e vicino alla dismissione. Veniva inoltre effettuata una suddivisione tra pazienti \"maniaci\", \"malinconici\", \"imbecilli\" ed \"ebeti\". Ad essi veniva applicato un approccio differenziato, a seconda dell'appartenenza all'una o all'altra categoria.\nI \"maniaci\" venivano tenuti in libert\u00e0, invece che segregati com'era d'uso, anche se sotto stretta sorveglianza. Nel caso in cui scoppiassero in crisi di furore, e rischiassero di nuocere fisicamente a s\u00e9 stessi ed agli altri, venivano costretti in camicie di forza e messi a dormire in amache, cosa che spesso sortiva l'effetto di calmarli.\nPer i \"malinconici\", invece, veniva usato l'approccio di tenerli tutti insieme in un ambiente con le pareti dipinte a fiori di colori vivaci, con finestre ampie e luminose. La terapia applicata consisteva in passeggiate, nell'ergoterapia, nell'ascolto della musica o di brani di poesia. Tale strategia sortiva buoni effetti, tanto che i malati costruirono un piccolo teatro alla greca, e qui venivano tenuti spettacoli e balli, che ne risollevavano la condizione.\n\"Ebeti\" ed \"imbecilli\" erano anch'essi separati dagli altri, e veniva ad essi applicato il medesimo approccio che ai malinconici.\nLa struttura veniva tenuta in condizioni perfette di pulizia, e gli stessi pazienti collaboravano a questo lavoro, nonch\u00e9 alle operazioni di cucina, manutenzione, o persino all'acquisto di quanto necessario.\nOve possibile,i pazienti venivano portati a fare lunghe passeggiate in campagna, e persino a feste campestri, dove essi restavano in grande tranquillit\u00e0.\nL'approccio innovativo del barone Pisani, la grande accoglienza degli ambienti, la serenit\u00e0 dei pazienti, fu riportata da Nathaniel Parker Willis nella sua opera \"The Madhouse to Palermo\", pubblicato su The Metropolitan Magazine, come esempio da seguire per le erigende case di cura negli Stati Uniti. Da quest'opera, e grazie anche alla sua amicizia con Willis, Edgar Allan Poe trasse ispirazione per il suo racconto \"The system of Dr. Tarr and Professor Fether\"."}
{"id": "3906936", "revid": "767487", "url": "https://it.wikipedia.org/wiki?curid=3906936", "title": "Le canss\u00f4n dla piola 3", "text": "Le canss\u00f4n dla piola 3 \u00e8 un album discografico del cantante italiano Roberto Balocco, pubblicato nel 1966 dall'etichetta discografica Fonit Cetra.\nLe canzoni del disco sono tratte dallo spettacolo teatrale Canss\u00f4n &amp; tradissi\u00f4n.\nOrganizzazione teatrale e discografica di Aldo Landi\nCollaborazione musicale di Giancarlo Chiaramello.\nIn quarta di copertina la nota di Carla Perotti:\n\"Una voce gentile, una chitarra garbata, una invenzione attenta ai temi della nostalgia, dell'umorismo, della protesta sociale: un \"long play\" restituisce al pubblico Roberto Balocco, con un linguaggio che \u00e8 ancora una volta quello delle \"piole\", di un'allegria in cui la luce maliziosa dello scherzo brilla insieme ad un'intensa commozione popolare. Il modo in cui egli compone le sue esperienze con l'incastro snello e sicuro della tradizione rivela una capacit\u00e0 di espressione poetica che consente alla canzone di testimoniare la bellezza e la verit\u00e0 del folklore. Alle elaborazioni di antichi temi tradizionali si accompagnano arie e testi inediti di quello che \u00e8 l'interprete pi\u00f9 schietto e sensibile della canzone piemontese, chino con la sua bonaria ironia, con la sua sorridente generosit\u00e0, sulla tavola che egli veste delle arguzie e dei colori di una inimitabile fantasia.\"\nTracce.\nLATO A\nLATO B"}
{"id": "3906946", "revid": "767487", "url": "https://it.wikipedia.org/wiki?curid=3906946", "title": "Trofeo Matteotti 2011", "text": "Il Trofeo Matteotti 2011, sessantacinquesima edizione della corsa e valida come evento dell'UCI Europe Tour 2011 categoria 1.1, si svolse il 31 luglio 2011 su un percorso totale di circa 195\u00a0km. Fu vinto dall'italiano Oscar Gatto che termin\u00f2 la gara in 4h48'29\", alla media di 40,55\u00a0km/h.\nAl traguardo 48 ciclisti portarono a termine il percorso."}
{"id": "3906949", "revid": "6923", "url": "https://it.wikipedia.org/wiki?curid=3906949", "title": "Barth\u00e9l\u00e9my Toguo", "text": "Biografia.\nDal 1989 studia ad Abidjan in Costa d'Avorio, poi prosegue la propria formazione in Europa (Grenoble, D\u00fcsseldorf, Parigi). Tornato in Camerun lavora alla progettazione del Bandjoun Station, un centro espositivo e di formazione di arte contemporanea. Nell'ottobre 2021, la direttrice generale dell'UNESCO Audrey Azoulay ha nominato Barth\u00e9l\u00e9my Toguo Artista per la pace dell'UNESCO."}
{"id": "3906950", "revid": "539155", "url": "https://it.wikipedia.org/wiki?curid=3906950", "title": "Concerto per violino e orchestra n. 1 (Prokof'ev)", "text": "Il Concerto per violino n. 1 in Re maggiore \u00e8 il primo di due concerti per violino di Sergej Sergeevi\u010d Prokof'ev; il musicista lo scrisse fra il 1916 e il 1917. Fu rappresentato per la prima volta solo parecchi anni dopo la composizione, nel 1923.\nStoria.\nQuando scoppi\u00f2 la Rivoluzione di febbraio, Prokof'ev si trovava a Pietrogrado e salut\u00f2 con entusiasmo la fine del regime zarista. Non potendo pi\u00f9 spostarsi all'estero per tenere concerti, si dedic\u00f2 intensamente alla composizione; inizialmente si trasfer\u00ec nelle vicinanze della citt\u00e0 per poi raggiungere la madre, nel mese di agosto, nel Caucaso a Kislovodsk per timore degli eccessi dei moti rivoluzionari. Qui il musicista si dedic\u00f2 alla composizione della Sinfonia Classica, delle \"Visions fugitives\" per pianoforte e termin\u00f2 il primo \"Concerto per violino\" che aveva gi\u00e0 iniziato nel 1916.\nA causa dei problemi nati con i disordini rivoluzionari, il Teatro Mariinskij dovette eliminare alcune rappresentazioni; fu sospesa anche la prima esecuzione del \"Concerto per violino\" di Prokof'ev per la mancanza di un violino solista. Il compositore nel frattempo si esib\u00ec in diversi concerti, ma il suo desiderio era partire per gli Stati Uniti dove un mecenate, l'industriale Cyrus McCornick conosciuto in precedenza, aveva promesso di agevolarlo nella carriera grazie alle sue conoscenze nel mondo musicale. Prokof'ev chiese il permesso per l'espatrio che gli fu concesso e part\u00ec il 7 maggio 1918 per gli USA con l'intenzione di restare per qualche mese; passarono invece ben nove anni prima che egli toccasse ancora il suolo russo per una serie di concerti \nNell'ottobre del 1923 Prokof'ev, pochi giorni dopo il suo matrimonio, da Ettal in Baviera raggiunse il direttore d'orchestra Serge Koussevitzky a Parigi per la prima del suo concerto. Nel 1918 l'interprete avrebbe dovuto essere il violinista polacco Pawe\u0142 Kocha\u0144ski, amico del compositore e suo consulente per la parte tecnica. Per la prima del 18 ottobre all'Op\u00e9ra la parte solistica fu proposta a diversi violinisti di fama, tra cui Bronis\u0142aw Huberman, ma nessuno volle accettare l'incarico; il direttore fin\u00ec con affidare la parte al primo violino dell'orchestra, Marcel Darrieux. Il 1\u00ba giugno del 1924 il \"Concerto per violino\" venne eseguito nuovamente al Festival di Praga con la direzione di Fritz Reiner e interpretato magistralmente da Joseph Szigeti.\nStruttura e analisi.\nL'articolazione dei movimenti \u00e8 opposta rispetto a quella tradizionale, dato che il concerto inizia e finisce con i tempi lenti, mentre al centro viene posto un breve movimento veloce:\nLe reazioni del mondo musicale alla prima parigina del \"Concerto per violino\" fu manovrata soprattutto dal Gruppo dei Sei per cui Prokof'ev provava una schietta antipatia; fu in primo luogo Georges Auric a denigrare il concerto definendolo \"artificiale e mendelssohniano\", sottolineando come, secondo loro, il brano di Prokof'ev non fosse a passo con i tempi.\nCerto \u00e8 che degli echi rivoluzionari di quegli anni non traspar\u00ec nulla nella musica di Prokof'ev scritta allora; anzi, la \"Sinfonia Classica\" \u00e8 tutt'altro che un'opera rivoluzionaria con i suoi aspetti neobarocchi e neoclassici; anche nel \"Concerto per violino\" il musicista non cerc\u00f2 alcuna provocazione, Il suo lavoro \u00e8 elegante, dalle connotazioni melodiche ampie e di un lirismo intimo \nIl primo movimento, insolitamente un \"Andantino\", \u00e8 un cantabile cesellato finemente; le sonorit\u00e0 \"sognanti\" del violino giungono a toccare , soprattutto nella parte finale, le note pi\u00f9 acute dello strumento, accompagnate da un'orchestra sempre un po' in secondo piano, quasi sommessa.\nLo \"Scherzo\" ha invece toni ironici, quasi sarcastici, come nel miglior Prokof'ev; \u00e8 un brano rapido, divertente, dove il ritmo riprende un ruolo importante. La partitura gioca su salti di intervalli e su un contrasto timbrico fra i pizzicati del violino e le sonorit\u00e0 degli ottoni, sempre accompagnati dalle percussioni.\nIl tempo finale, \"Moderato\", riprende l'aspetto lirico del primo movimento; l'orchestra assume un valore pi\u00f9 importante dialogando intensamente col solista, passando quindi a un \"Allegro moderato\" fino alla conclusione.\nOrganico.\nViolino solista, ottavino, due flauti, due oboi, due clarinetti, due fagotti, quattro corni, due trombe, basso tuba, timpani, tamburo, tamburello basco, arpa, archi."}
{"id": "3906956", "revid": "15756", "url": "https://it.wikipedia.org/wiki?curid=3906956", "title": "Will Alsop", "text": "Biografia.\nDopo un anno di studi di Belle Arti Presso il Northampton College of Art, frequenta per cinque anni l'Architectural Association di Londra . Durante il quarto anno di corso partecipa al concorso per il Centro Georges Pompidou ottenendo il secondo posto dietro il progetto vincitore di Renzo Piano Richard Rogers e Gianfranco Franchini. In questa occasione Alsop, ancora studente, chiese al suo tutor Dennis Crompton di iscriversi al suo posto non avendo i requisiti per partecipare, fu questo il suo primo tentativo di porre nel mondo reale la sua visione di architettura nell'ambito della risoluzione di problemi urbani di forte impatto.\nGrazie ad una borsa di studio trascorre il quinto anno alla British School di Roma, esperienza, per Alsop, fortemente formativa.\nDurante gli anni all'Architectural Association di Londra lavora per un breve periodo presso lo studio di Maxwell Fry e Jan Drew, pionieri dell'architettura modernista inglese. \nRisultarono assai pi\u00f9 importanti per la sua formazione i quattro anni trascorsi nello studio dell'architetto inglese Cedric Price a Londra. L'impiego nello studio di Price fu la sua prima esperienza professionale dopo la laurea. \nVerso la fine degli anni settanta entra a far parte, in qualit\u00e0 di architetto, dei Riverside Studios sotto la direzione artistica di David Gotthard.\nNegli anni settanta entra in societ\u00e0 con John Lyall fondando lo studio Alsop &amp; Lyall con sede a Londra.\nNel 1991 fonda con l'architetto di Amburgo Jan Stormer lo studio Alsop &amp; Stormer, attivo per tutti gli anni novanta."}
{"id": "3906958", "revid": "287204", "url": "https://it.wikipedia.org/wiki?curid=3906958", "title": "Metropolitana di Valparaiso", "text": ""}
{"id": "3906962", "revid": "767487", "url": "https://it.wikipedia.org/wiki?curid=3906962", "title": "Heinrich Luden", "text": "Biografia.\nFrequent\u00f2 la Domschule und Athenaeum di Brema, successivamente si iscrisse all'Universit\u00e0 Georg-August di Gottinga dove studi\u00f2 teologia. Inizialmente approfond\u00ec gli studi con lo storico August Ludwig von Schl\u00f6zer, prosegu\u00ec con Johannes von M\u00fcller, il quale gli consigli\u00f2 di dedicarsi agli studi storici. Nel 1804 fu assunto come insegnante privato nella casa di Christoph Wilhelm Hufeland. Un anno dopo scrisse una tesi su Christian Thomasius. Scrisse, inoltre, biografie su Hugo Grotius nel 1806 e Sir William Temple nel 1808.\nNel 1806 fu nominato professore associato di storia e nel 1810 professore di storia presso l'Universit\u00e0 di Jena. Si dedic\u00f2 alla storia tedesca, nella speranza di poter creare una coscienza nazionale tedesca. Scrisse quindi numerose opere sull'unit\u00e0 e sulla libert\u00e0.\nDurante le sue lezioni presso l'Universit\u00e0 di Jena, non manc\u00f2 mai di pronunciare ai suoi studenti l'importanza della sovranit\u00e0 popolare, influenzato sicuramente dai pensieri illuministi francesi, tra tutti ovviamente Jean-Jacques Rousseau.\nNel 1820 venne nominato deputato presso il Granducato di Sassonia-Weimar-Eisenach, rimanendone uno dei membri pi\u00f9 attivo fino al 1832. Dopo i decreti di Karlsbad, che proibivano tendenze liberali e nazionali in Germania, gli fu proibito di tenere conferenze. Tra i suoi allievi pi\u00f9 famosi vi fu anche lo storico Johannes Voigt.\nLa sua opera principale rimane la \"Storia del popolo tedesco\", pubblicata con la speranza di creare un sentimento nazionale in tutta la Germania."}
{"id": "3906963", "revid": "71433", "url": "https://it.wikipedia.org/wiki?curid=3906963", "title": "Sasha (cantante tedesco)", "text": ""}
{"id": "3906967", "revid": "603019", "url": "https://it.wikipedia.org/wiki?curid=3906967", "title": "Piz \u00dcertsch", "text": "Il Piz \u00dcertsch (3.268\u00a0) \u00e8 una montagna delle Alpi dell'Albula nelle Alpi Retiche occidentali. Si trova nel Canton Grigioni (Svizzera).\nCaratteristiche.\nLa montagna \u00e8 collocata poco a nord del Passo dell'Albula nel comune di Berg\u00fcn."}
{"id": "3906969", "revid": "287204", "url": "https://it.wikipedia.org/wiki?curid=3906969", "title": "Dick Brave &amp; The Backbeats", "text": ""}
{"id": "3906970", "revid": "729019", "url": "https://it.wikipedia.org/wiki?curid=3906970", "title": "Denise Pardo", "text": "Dopo aver collaborato a varie testate, nell'aprile del 1987 \u00e8 assunta come praticante a L'Espresso dove prima si occupa di cronaca e di costume, poi di attualit\u00e0, informazione e politica.\nNel 1993 dopo l'omonima inchiesta pubblicata sul settimanale, scrive il libro \"\"Razza cafona\" edito da Tullio Pironti. Nel maggio del 2009 pubblica \"La piovra Rai\"\" edito da Bompiani.\nNel 2001 firma la rubrica \"Mass media\" che tratta di informazione, comunicazione ed editoria; appuntamento fisso della rubrica le \"Affettuosit\u00e0 giornalistiche\" che segnalano gli scambi di cortesie della categoria.\nNel dicembre 2006 lascia L'Espresso e passa a Panorama diretto da Pietro Calabrese come inviata e rubrichista di \"Lobby continua\". Nel febbraio 2008 torna a L'Espresso.\nNel 2005 viene insignita del premio giornalistico il \"Premiolino\".\nNel 2011 vince il Premio Satira Politica Forte dei Marmi per il giornalismo.\nDal febbraio 2011 firma la rubrica \"Pantheon\"."}
{"id": "3906973", "revid": "154639", "url": "https://it.wikipedia.org/wiki?curid=3906973", "title": "Johann Heinrich Alsted", "text": "Insegn\u00f2 filosofia a Herborn (1610) e teologia ad Alba Iulia (1629); onvinto sostenitore di Giovanni Calvino, predic\u00f2 la predestinazione e il millenarismo sostenendo filosoficamente il Ramismo.\nFu maestro e precettore del Comenius (1611-1613).\nAlsted \u00e8 considerato il maggior enciclopedista del Rinascimento. Nel 1608 pubblic\u00f2 un \"Cursus philosophici\" che ebbe successo e fu ripubblicato nel 1620 con il titolo \"Cursus philosophici encyclopedia\". L'opera verr\u00e0 notevolmente ampliata e diventer\u00e0 la \"Encyclopaedia septem tomis distincta\" nel 1630, e verr\u00e0 anch'essa ripubblicata, in quattro volumi, nel 1649 con il titolo di \"Scientiarum omnium encyclopaediae\"."}
{"id": "3906974", "revid": "599013", "url": "https://it.wikipedia.org/wiki?curid=3906974", "title": "Asti spumante metodo classico", "text": "Asti spumante metodo classico \u00e8 una tipologia del vino a DOCG Asti.\nZona di produzione.\nLa prima delimitazione della zona di produzione dell'Asti risale al 1932.\nErano compresi 45 comuni: Acqui Terme (AL), Alice Bel Colle (AL), Asti, Bistagno (AL), Bubbio (AT), Calamandrana (AT), Calosso (AT), Camo (CN), Canelli (AT), Cassinasco (AT), Cassine (AL), Castagnole delle Lanze (AT), Castel Boglione (AT), Castel Rocchero (AT), Castelletto Molina (AL), Castelnuovo Belbo (AT), Castiglione Tinella (CN), Cessole (AT), Coazzolo (AT), Cossano Belbo (CN), Costigliole d'Asti (AT), Fontanile (AT), Grognardo (AL), Incisa Scapaccino (AT), Loazzolo (AT), Mango (CN), Maranzana (AT), Moasca (AT), Mombaruzzo (AT), Monastero Bormida (AT), Montabone (AT), Neive (CN), Neviglie (CN), Nizza Monferrato (AT), Quaranti (AT), Ricaldone (AL), Rocchetta Belbo (CN), San Marzano Oliveto (AT), Santo Stefano Belbo (CN), Sessame (AT), Strevi (AL), Terzo (AL), Treiso (CN), Trezzo Tinella (CN), Vesime (AT), Visone (AL).\nA questi si sono aggiunti Rocchetta Palafea(AT), Alba, Santa Vittoria d'Alba(CN), Serralunga d'Alba (CN) (nel 1967) e Castino (CN), Perletto (CN), San Giorgio Scarampi(AT) (nel 1976).\nTecniche di produzione.\nI vigneti possono insistere esclusivamente su terreni collinari. Per i nuovi impianti e i reimpianti la densit\u00e0 non pu\u00f2 essere inferiore a 4.000 ceppi/ha. Le forme di allevamento consentite sono a controspalliera. \u00c8 vietata ogni pratica di forzatura ed anche l'irrigazione di soccorso.\nTutte le operazioni di vinificazione debbono essere effettuate nella zona DOC.\nLa rifermentazione, da effettuarsi con il metodo champenoise, non pu\u00f2 avere una durata inferiore a nove mesi.\nStoria.\nIl Moscato bianco \u00e8 un vitigno antico, proveniente dal bacino orientale del Mediterraneo. La diffusione di queste uve \u00e8 dovuta al particolare gusto dolce che si otteneva facendole appassire.\nA partire dal Trecento, il vino dolce aromatico divenne molto ricercato, e grazie principalmente ai commerci che Venezia aveva nel Mediterraneo orientale si diffuse nella penisola italiana con il nome di \"vino greco\".\nNel 1511, l'uva \u00e8 citata come \"Muscatellum\" negli statuti di La Morra,\ne nel 1597, sono richieste talee di Moscato alla comunit\u00e0 di Santo Stefano Belbo da parte del duca di Mantova.\nGiovan Battista Croce, milanese, si trasfer\u00ec in Piemonte alla fine del XV secolo, gioielliere del Duca di Savoia Carlo Emanuele I, pu\u00f2 essere considerato, secondo Renato Ratti, il fondatore della branca enologica piemontese che ha dato origine ai vini dolci, aromatici e poco alcolici tra i quali primeggia il Moscato d'Asti.\nProprietario di un vigneto tra Montevecchio e Candia, il Croce produsse alcuni vini ottenuti da sperimentazioni da lui stesso eseguite e pubblicate in un libro dal titolo \" Della eccellenza e diversit\u00e0 dei vini che sulla montagna di Torino si fanno e del modo di farli\" (stampato nel 1606).\nIn questo manuale Giovan Battista Croce tratt\u00f2 di alcune tecniche ancora attuali al giorno d'oggi dalla \"spremitura\", alla \" purificazione\", che consiste di asportare tutte le sostanze impure dal vino (sostanze pectiche e mucillaginose), fino all'uso del\" freddo\" per bloccare la fermentazione.\nLa divulgazione di queste notizie, permise lo sviluppo del \"vino bianco\" in tutto il Piemonte e l'affermazione di questo sui mercati mondiali.\nIl Consorzio per la tutela dell'Asti.\nIl Consorzio per la tutela dell'Asti \u00e8 stato ufficialmente costituito il 17 dicembre 1932 e venne riconosciuto nel 1934.\nNato con l'intento di definire la zona d'origine, il vitigno, la tecnica di preparazione e la tipologia finale, oggi ha il compito anche di promuovere la conoscenza e la diffusione dell'Asti in tutto il mondo, oltre che vigilare sulle caratteristiche qualitative.\nNel caso che il prodotto sia ritenuto non idoneo, il marchio consortile non viene concesso.\nLa sede del Consorzio \u00e8 in Piazza Roma 10 ad Asti nel \"Palazzo Gastaldi\"."}
{"id": "3906975", "revid": "554633", "url": "https://it.wikipedia.org/wiki?curid=3906975", "title": "James H. Doolittle", "text": ""}
{"id": "3906978", "revid": "287204", "url": "https://it.wikipedia.org/wiki?curid=3906978", "title": "Colle della Cremosina", "text": "Il colle della Cremosina (\"Cremusina\" in piemontese) \u00e8 un valico montano tra le province di Novara e di Vercelli.\nGeografia.\nIl passo dalla Cremosina \u00e8 percorso dalla \"Strada Provinciale della Cremosina\"; collega la zona ai Laghi alla Valsesia ed \u00e8 una meta ambita per il motociclismo. La strada sottopassa con una galleria il punto di valico vero e proprio, sul quale sorge un oratorio dedicato a San Bernardo, con una breve galleria."}
{"id": "3906980", "revid": "468892", "url": "https://it.wikipedia.org/wiki?curid=3906980", "title": "Proclarush", "text": ""}
{"id": "3906981", "revid": "468892", "url": "https://it.wikipedia.org/wiki?curid=3906981", "title": "P3R-272", "text": ""}
{"id": "3906982", "revid": "74801", "url": "https://it.wikipedia.org/wiki?curid=3906982", "title": "Claes Alstr\u00f6mer", "text": "Figlio del noto industriale Jonas Alstr\u00f6mer, fu discepolo di Linneo. Comp\u00ec lunghi viaggi in Europa, dove catalog\u00f2 instancabilmente nuove piante.\nFu nominato per meriti scientifici presidente dell'Accademia delle scienze di Stoccolma.\nIl 7 dicembre 1783 divenne socio dell'Accademia delle scienze di Torino."}
{"id": "3906985", "revid": "767487", "url": "https://it.wikipedia.org/wiki?curid=3906985", "title": "Trofeo Matteotti 2010", "text": "Il Trofeo Matteotti 2010, sessantaquattresima edizione della corsa e valida come evento dell'UCI Europe Tour 2010 categoria 1.1, si svolse il 1\u00ba agosto 2010 su un percorso totale di circa 188,5\u00a0km. Fu vinto dall'italiano Riccardo Chiarini che termin\u00f2 la gara in 4h36'09\", alla media di 40,956\u00a0km/h.\nPartenza con 121 ciclisti, dei quali 51 portarono a termine il percorso."}
{"id": "3906987", "revid": "15756", "url": "https://it.wikipedia.org/wiki?curid=3906987", "title": "Pratica performativa", "text": "Uno degli aspetti artistici di maggior impatto che ha caratterizzato il XX secolo \u00e8 stato ci\u00f2 che con termine preciso si definisce \"Pratica performativa\". Tale definizione pu\u00f2 racchiudere in s\u00e9 svariati procedimenti la cui base \u00e8 generalmente il coinvolgimento del corpo dell'autore, dello spettatore o di entrambe le parti: un effetto della distruzione del quadro nello spazio e nel tempo, caratteristica di tutto il Novecento.\nPremesse storiche e culturali.\nSi potrebbe far risalire la definizione di Pratica performativa al \"Grande vetro\" di Marcel Duchamp e ai suoi ready made, ma ancor pi\u00f9 indietro alle Demoiselles d'Avignon di Pablo Picasso che trasformando chi guarda in un cliente, inglobano virtualmente lo spettatore. Dalla stessa linea portante hanno preso corpo lo sviluppo dell'arte ambientale e quello dell'installazione, nonch\u00e9 quell'attenzione al processo, all'arte vista nel suo farsi pi\u00f9 che nel suo risultato finito, che \u00e8 stata una delle sue costanti soprattutto nel secondo dopoguerra. La storiografia ha distinto in modo piuttosto netto le manifestazioni di questo genere: happening, Fluxus, performance art, body art, arte relazione; i confini di tali definizioni sono per\u00f2 sufficientemente sfumati da consentire una rilettura del fenomeno dividendolo in due ceppi principali, a partire de differenze di metodo. In primo luogo, da una matrice romantica che accentua il ruolo dell'interiorit\u00e0 dell'artista nascono quadri, sculture o azioni fatti d'impulso, una premessa di questo pu\u00f2 essere individuata in pratiche surrealiste come lo sgocciolamento di Max Ernst e Andr\u00e9 Masson, precedentemente diretto dal dripping di Jackson Pollock e di tutta l'action painting. Questa via si contamina con un'altra, la manipolazione del proprio corpo che vediamo negli autoritratti fotografici di autori come Marcel Duchamp, Claude Cahun, Salvador Dal\u00ed. L'esposizione di s\u00e9 segue intenti diversi, ora tesi a sottolineare il narcisismo dell'autore, ora diretti a ridefinire i confini dell'identit\u00e0 personale e il suo possibile disperdersi; talvolta meno direttamente esistenziali e riguardanti il ruolo dell'individuo nell'epoca della massa. Dal ceppo delle serate futuriste e dadaiste nasce invece l'assunzione in quanto opera di manifestazioni di gruppo rivolte a stupire i borghesi e a creare un processo in cui il singolo autore stimola la partecipazione collettiva e consente che la propria opera abbia margini indefiniti, su cui \u00e8 appunto il pubblico a decidere.\nDal quadro gestuale alle prime azioni.\nUn famoso film di Hans Namuth mostra Jackson Pollock mentre dipinge in un inconscio di cui l'artista era ben consapevole: per anni aveva seguito una terapia analitica junghiana che, come noto, pone l'accento sull'impulso creativo come mezzo per superare le nevrosi. Pollock rivoluziona totalmente il gesto pittorico, posiziona il supporto sul pavimento, concepisce lo spazio figurativo come un all over, senza centro o gerarchie interne. Accettando la diffusione delle immagini del suo atelier palesa quanto all'artista fosse chiara la novit\u00e0 del suo metodo. La nuova pittura ha quindi rotto qualsiasi distinzione tra arte e vita, il pittore \u00e8 diventato quindi un attore, e lo spettatore deve pensare e se stesso usando il vocabolo dell'azione. Da qui, ovvero dal gesto che prende sempre maggior importanza, si arriva all'atteggiamento pi\u00f9 scanzonato di Piero Manzoni nel cui lavoro l'io si espande in modo cos\u00ec parossistico da diventare volutamente grottesco, le sue stesse impronte digitali, impresse su uova, passano al pubblico che, nella performance \"Mangiare L'arte\", era invitato a cibarsene. Critica all'idea, che nell'arte l'artista debba \"esprimere s\u00e9 stesso\", Manzoni inscatola e vende le sue feci: doppio gioco che da un lato irride ma dall'altro afferma il valore del corpo.\nL'Aktionismus viennese.\nTra malattia mentale e rito si collocano le attivit\u00e0 dell'Aktionismus viennese, debitore della temperie inquieta e decadente della Mitteleuropa. Lontani dalle burle di Manzoni gli azionisti dimostrano se stessi nelle condizioni pi\u00f9 estreme. Hermann Nitsch si \u00e8 fatto crocifiggere e ricoprire di sangue nella \"First Action\"(1962, Vienna); pi\u00f9 tardi, ha scuoiato e dissanguato agnelli in una sorta di chiesa-teatro dedicata a riti orgiastici situata nell'antico costello di Schloss Prinzedorf. Il tutto per dimostrare quanto vicini siano la colpa e la possibile redenzione morale, recuperando anche se in chiave brutale una matrice del cristianesimo primitivo\nIl contributo di Joseph Beuys.\nL'unico performer che \u00e8 riuscito a generare un rapporto empatico con il pubblico \u00e8 stato il tedesco Joseph Beuys, il cui lavoro peraltro sfugge a qualsiasi catalogazione precisa: la sua pratica non a caso \u00e8 stata assorbita anche da Fluxus e dal settore degli happening inteso in senso lato e decisamente personale. Meno crudo nelle immagini generate rispetto agli austriaci, ma mosso da una simile volont\u00e0 di sottolineare l'aspetto rituale e addirittura sciamanico delle azioni artistiche, ha comunque rappresentato il massimo punto di riferimento per l'ambito performativo in area tedesca e probabilmente europea. L'artista ha trasformato la sua vita in un messaggio salvifico di ricchi spunti cristologici."}
{"id": "3906988", "revid": "1748167", "url": "https://it.wikipedia.org/wiki?curid=3906988", "title": "Jakob Alt", "text": "Abilissimo vedutista, si interess\u00f2 a panorami di Danubio, Alpi e Venezia, talvolta utilizzando la litografia."}
{"id": "3906993", "revid": "486946", "url": "https://it.wikipedia.org/wiki?curid=3906993", "title": "Senato (Irlanda)", "text": ""}
{"id": "3906995", "revid": "1305772", "url": "https://it.wikipedia.org/wiki?curid=3906995", "title": "Carlo Alberto Redi", "text": "Alunno del collegio Ghislieri, Redi \u00e8 professore ordinario di Zoologia presso l'universit\u00e0 di Pavia e professore a contratto presso l'Istituto Universitario di Studi Superiori. Accademico dei Lincei e socio onorario della \"societ\u00e0 genetica del Cile\", \u00e8 autore di articoli scientifici e libri.\nBiografia.\nOttiene il diploma di scuola media superiore in chimica nel 1968 ed \u00e8 nominato cavaliere dello Studio (Palazzo della Civilt\u00e0 Italiana); vince un posto di alunno del Collegio Ghislieri. Nel 1972 si laurea con lode in Scienze Biologiche. Nel 1975 \u00e8 professore incaricato di embriologia presso l'universit\u00e0 di Pavia. Dal 1990 \u00e8 professore ordinario di zoologia nella stessa universit\u00e0; dal 1994 al 1997 \u00e8 direttore del Dipartimento di Biologia Animale e nel biennio 1995-1997 \u00e8 rappresentante dei Direttori di Dipartimento nel Senato Accademico Integrato dell'Universit\u00e0 di Pavia.\nNel 2004 \u00e8 cofondatore dell'European Centre for Law, Science and New Technologies con sede all'Universit\u00e0 di Pavia.\nAltri incarichi.\nNegli anni 2000 \u2013 2002, membro della Commissione Nazionale di Studio sulla utilizzazione delle cellule staminali, presieduta da Renato Dulbecco. Dal 2006 al 2010 \u00e8 direttore Scientifico della Fondazione IRCCS Policlinico San Matteo su nomina dell'allora Ministro Livia Turco. \u00c8 managing editor dell'European Journal Histochemistry. Nel 2007 \u00e8 nominato membro del Comitato Nazionale Biosicurezza, Bioterrorismo e Scienze della Vita.\nRisultati scientifici.\nLe sue pi\u00f9 rilevanti conquiste scientifiche sono avvenute nell'ambito della genomica funzionale. La sua ricerca \u00e8 rivolta allo studio della composizione ed organizzazione della cromatina di spermatozoi ed ovociti nei mammiferi ed ai meccanismi epigenetici della regolazione del genoma nel corso delle prime fasi dello sviluppo embrionale e della riprogrammazione genetica dei nuclei somatici. Particolare attenzione \u00e8 dedicata al rinnovo delle cellule staminali germinali sia embrionali che in adulto in modelli animali di subfertilit\u00e0 determinati da patologie cromosomiche. \u00c8 stato a capo del gruppo di ricerca che con il professor Ry\u016bz\u014d Yanagimachi ha partecipato alla clonazione del primo topo, Cumulina.\nTra i risultati degni di particolare attenzione, la determinazione dei tempi di sostituzione delle protamine nel corso della formazione del pronucleo maschile; lo sviluppo di un modello molecolare della fusione Robertsoniana; il ritrovamento di una nuova popolazione di topolini Robertsoniani in Seveso (originatasi in pochi anni) e molti altri ancora\nHa pubblicato articoli di carattere non tecnico su quotidiani e riviste (quali La Repubblica, Corriere della Sera, La Stampa, Sapere, Le Scienze, Newton)."}
{"id": "3906997", "revid": "28057", "url": "https://it.wikipedia.org/wiki?curid=3906997", "title": "Rudolf von Alt", "text": "Biografia.\nAllievo di suo padre Jacob von Alt, s'iscrisse all'Accademia di belle arti di Vienna. Rudolf von Alt divenne un noto acquerellista che, con tocco felice e lieto, dipinse vedute, durante i suoi viaggi in Europa.\nViaggi\u00f2, per ragioni di studio e di formazione artistica, in Italia, in Belgio e in Svizzera. Anche in Austria trov\u00f2 spunti per le sue vedute acquarellate. Ebbe la commissione, da parte del governo austriaco, di dipingere monumenti significativi, in citt\u00e0 europee. \nIn particolar modo sono noti i suoi panorami di Vienna, che ne descrivono lo sviluppo architettonico nel corso dell'Ottocento. Particolare fama spetta anche alle sue vedute di Crimea.\nAll'attivit\u00e0 di pittore un\u00ec quella di acquafortista. Il fratello Franz Alt fu anch'egli pittore."}
{"id": "3906998", "revid": "104485", "url": "https://it.wikipedia.org/wiki?curid=3906998", "title": "Adriano Sartorio Mezavilla", "text": ""}
{"id": "3907002", "revid": "5585", "url": "https://it.wikipedia.org/wiki?curid=3907002", "title": "Survivor Series 1987", "text": "Survivor Series 1987 fu la prima edizione di Survivor Series, un pay-per-view organizzato dalla World Wrestling Federation. Si svolse il Giorno del Ringraziamento, il 26 novembre 1987, e si tenne presso il Richfield Coliseum a Richfield Township, Contea di Summit, Ohio.\nIl main event fu un Survivor Series match, dove il team di Andr\u00e9 the Giant sconfisse quello di Hulk Hogan, quando Andr\u00e9 eliminat\u00f2 l'ultimo membro rimasto del gruppo avversario, ovvero Bam Bam Bigelow. L'intero undercard fu caratterizzato da 3 Survivor Series match in cui il team di Randy Savage sconfisse quello di Wayne Farris e la squadra di The Fabulous Moolah sconfisse quella di Sensational Sherri. Inoltre Strike Force (Tito Santana e Rick Martel), The Young Stallions (Paul Roma e Jim Powers), The Fabulous Rougeaus (Jacques e Raymond Rougeau), The Killer Bees (Jim Brunzell e B. Brian Blair), e The British Bulldogs (Davey Boy Smith e Dynamite Kid) sconfissero The Hart Foundation (Bret Hart e Jim Neidhart), The Islanders (Haku e Tama), Demolition (Ax e Smash), The Bolsheviks (Nikolai Volkoff e Boris Zhukov) e The Dream Team (Greg Valentine e Dino Bravo) (con Johnny Valiant, Slick, Jimmy Hart, Bobby Heenan e Mr. Fuji).\nSviluppo.\n\"Survivor Series\" fu creato principalmente perch\u00e9 la rivalit\u00e0 tra Hulk Hogan e Andr\u00e9 The Giant aveva riscosso molta fama e per questo Vince McMahon cre\u00f2 un nuovo PPV, in modo che i due potessero avere la loro \"resa dei conti\". Altro fatto collegato a questo PPV fu un conflitto tra due delle principali federazioni di Wrestling: la NWA e la WWF. Infatti contemporaneamente a Survivor Series andava in onda \"Starrcade\", PPV della NWA. Vince McMahon minacci\u00f2 cos\u00ec i canali televisivi, ricattandoli con la possibile non messa in onda di WrestleMania IV se al posto di \"Survivor Series\" fosse stato trasmesso \"Starrcade\", riuscendo quasi completamente nel suo intento, dato che circa tutte le emittenti trasmisero \"Survivor Series\".\nStoryline.\nIl feud principale a Survivor Series fu caratterizzato dalla rivalit\u00e0 tra Andr\u00e9 the Giant, One Man Gang, King Kong Bundy, Butch Reed e Rick Rude (con Slick e Bobby Heenan) contro Hulk Hogan, Paul Orndorff, Don Muraco, Ken Patera e Bam Bam Bigelow. Nel gennaio 1987, Hogan ricevette un trofeo per il suo terzo anno come WWF Champion, mentre il migliore amico di Hogan, Andr\u00e9, ricevette un trofeo minore rispetto a quello di Hogan, per essere imbattuto nella WWF da 15 anni. Hogan si congratul\u00f2 con il suo amico e gli disse che lui era il vero campione di tutto il mondo. Andr\u00e9 sorprendentemente se ne and\u00f2 prima che Hogan avesse finito il discorso. Nel mese di febbraio, Andr\u00e8 dichiar\u00f2 che il suo nuovo manager sarebbe stato Bobby Heenan. Quando Hogan lo venne a sapere, lo preg\u00f2 di lasciare Heenan perch\u00e9 egli era un uomo malvagio. Andr\u00e9 a quel punto gli disse che voleva sfidarlo a WrestleMania III. Egli poi strapp\u00f2 la sua maglia con il famosissimo logo \"Hulkamania\" e la sua catenina d'oro, diventando istantaneamente un Heel. Ci\u00f2 culmin\u00f2 nello storico match a WrestleMania III, dove Hogan sconfisse Andr\u00e9 mantenendo il titolo. Durante il match, Hulk stabil\u00ec un record, infatti aveva eseguito una Scoop slam su un avversario di circa 520 libbre. Il 22 agosto 1987 a Prime Time Wrestling, Paul Orndorff licenzi\u00f2 Bobby Heenan come suo manager quando venne a sapere che Heenan avrebbe voluto rappresentare Rick Rude, sostituendo Orndorff. Orndorff nomin\u00f2 Oliver Humperdink come suo nuovo manager, ed inizi\u00f2 un feud con Rude. Billy Graham fu coinvolto in un feud con Butch Reed, che si concluse dopo solo un match. One Man Gang interfer\u00ec nel match colpendo Graham con una big splash sul pavimento fuori dal ring. Don Muraco a quel punto intervenne in aiuto di Billy. A causa dell'attacco di One Man Gang, Graham non pot\u00e9 partecipare al main event di Survivor Series, e fu sostituito da Muraco. Ken Patera rest\u00f2 coinvolto in un feud con Bobby Heenan e con la Heenan Family e divent\u00f2 uno dei \"buoni\", e fu scelto per essere il quarto membro del team di Hogan. Molti manager heel volevano rappresentare Bam Bam Bigelow, ma egli scelse Oliver Humperdink come suo manager, facendo quindi il suo debutto nella WWF come face. Poi anche lui entr\u00f2 nel team di Hulk Hogan.\nRandy Savage era un heel fin dal suo debutto in WWF nell'estate del 1985. Poi divent\u00f2 un babyface alla fine del 1987, dopo che il WWF Intercontinental Champion The Honky Tonk Man afferm\u00f2 di essere il pi\u00f9 grande campione intercontinentale di sempre. Ci\u00f2 port\u00f2 ad una faida tra Savage e Honky, che gener\u00f2 il turn face di Savage. Il 3 ottobre 1987 a \"Saturday Night's Main Event\", Savage sfid\u00f2 Honky per il WWF Intercontinental Champion vincendo per squalifica. Il titolo quindi rimase a Honky Tonk Man, perch\u00e9 se il campione in carica perde per squalifica perde l'incontro, ma non il titolo. Harley Race vinse il torneo King of the Ring ed era cos\u00ec fiero di questo che si fece chiamare \"The King\" e portava una corona e un mantello regale. Jim Duggan non era d'accordo con questo, e quindi i due iniziarono una faida, in cui Duggan vinse la maggior parte dei match. Poi Jake Roberts inizi\u00f2 un feud con Honky Tonk Man dopo che Honky lo colp\u00ec con una chitarra in un'edizione di \"Snake Pit\", portando al turn face di Roberts. In seguito furono decisi i partecipanti del Five-on-five Survivor Series elimination match a Survivor Series, ovvero Andr\u00e9 the Giant, One Man Gang, King Kong Bundy, Butch Reed e Rick Rude (con Bobby Heenan e Slick) contro Hulk Hogan, Paul Orndorff, Don Muraco, Ken Patera e Bam Bam Bigelow (con Oliver Humperdink).\nEvento.\nIl primo match di Survivor Series 1987 fu un Five-on-five Survivor Series elimination match. Randy Savage, Jake Roberts, Ricky Steamboat, Brutus Beefcake, e Jim Duggan affrontarono il WWF Intercontinental Champion The Honky Tonk Man, Hercules, Danny Davis, Ron Bass, e Harley Race. Il team di Savage fu accompagnato dalla moglie di quest'ultimo, Miss Elizabeth, mentre la squadra di Honky fu accompagnata da Bobby Heenan e Jimmy Hart. Beefcake e Hercules iniziarono il match prima di Duggan e Race. Duggan butt\u00f2 Race fuori dal ring e lo segu\u00ec, e alla fine vennero contati fuori entrambi. Poi Beefcake elimin\u00f2 Ron dopo aver eseguito una High Knee. Honky esegu\u00ec la sua Shake, Rattle and Roll su Beefcake e lo schien\u00f2, eliminandolo, portando il match a un 3 vs 3. Roberts poi esegu\u00ec un DDT su Davis e nel team di Honky rimasero solamente due uomini, Honky ed Hercules. Savage poi esegu\u00ec un Savage Elbow, e Honky rimase l'unico membro della sua squadra. Dopo essere stato dominato da Savage, Roberts e Steamboat per un paio di minuti, Honky esegu\u00ec un atomic drop dalla terza corda e corse fuori dal ring con Jimmy Hart e con la sua cintura, perdendo per count-out. Alla fine quindi Savage, Roberts e Steamboat furono i superstiti del match.\nIl match successivo fu tra il team di The Fabulous Moolah, composto da Rockin' Robin, Velvet McIntyre, The Jumping Bomb Angels (Itsuki Yamazaki e Noriyo Tateno) e la stessa Moolah, contro la WWF Women's Champion Sensational Sherri, le WWF Women's Tag Team Champions The Glamour Girls (Leilani Kai &amp; Judy Martin), Donna Christianello, e Dawn Marie. McIntyre elimin\u00f2 Christianello schienandola dopo una victory roll. Robin esegu\u00ec una crossbody su Marie e la schien\u00f2. Poi Sherri entr\u00f2 nel ring dopo lo schienamento di Marie e colp\u00ec Robin con un vertical suplex schienandola, portando alla prima eliminazione del gruppo capitanato da Moolah. Le Glamour Girls eseguirono una double clothesline su Moolah e Judy Martin schien\u00f2 Moolah eliminandola. McIntyre schien\u00f2 Sherri dopo una victory roll pin. Poi Leilani Kai schien\u00f2 McIntyre dopo una electric chair drop. Yamazaki poi esegu\u00ec una dalla diving crossbody dalla terza corda su Kai e la schien\u00f2, eliminandola. Tateno colp\u00ec con un braccio teso volante Martin e la inchiod\u00f2 al tappeto per vincere la contesa. Le Jumping Bomb Angels divennero le uniche sopravvissute della squadra di Moolah.\nIl terzo fu un Twenty-man tag team Survivor Series elimination match. Se un wrestler di un tag team fosse stato eliminato, anche il suo compagno sarebbe stato eliminato. La sfida vedeva coinvolti i WWF Tag Team Champions Strike Force (Tito Santana e Rick Martel), The Young Stallions (Paul Roma e Jim Powers), The Fabulous Rougeaus (Jacques e Raymond Rougeau), i The Killer Bees (Jim Brunzell e B. Brian Blair), e i British Bulldogs (Davey Boy Smith e Dynamite Kid) contro The Hart Foundation (Bret Hart e Jim Neidhart), The Islanders (Haku e Tama), i Demolition (Ax e Smash), The Bolsheviks (Nikolai Volkoff e Boris Zhukov), e The New Dream Team (Greg Valentine e Dino Bravo). Santana esegu\u00ec un flying forearm smash e lo schien\u00f2 eliminando lui e quindi il suo compagno. Jacques cerc\u00f2 di eseguire una diving crossbody su Ax ma non lo colp\u00ec e fu da lui schienato. Il partner di Ax, Smash, fu squalificato e quindi i Demolition furono eliminati. Neidhart poi schien\u00f2 Santana eliminando gli Strike Force e Haku schien\u00f2 Dynamite Kid e quindi anche i British Bulldogs. Poi fu il turno di Roma e Valentine. Roma esegu\u00ec una diving sunset flip su Valentine schienando ed eliminando il Dream Team. Poi entrarono nel ring Bret Hart e Jim Brunzell. Tama esegu\u00ec un dropkick su Hart e poi Brunzell schien\u00f2 Hart eliminando la Hart Foundation. Brian Blair schien\u00f2 Tama con una Sunset Flip eliminando quindi i The Islanders. Alla fine quindi i sopravvissuti furono i Killer Bees e gli Young Stallions.\nIl main event fu un Five-on-five Survivor Series elimination match, dove Andr\u00e9 the Giant, One Man Gang, King Kong Bundy, Butch Reed, e Rick Rude affrontarono il WWF Champion Hulk Hogan, Paul Orndorff, Don Muraco, Ken Patera, e Bam Bam Bigelow. Muraco in principio non avrebbe dovuto partecipare al match, infatti sostitu\u00ec Billy Graham. Egli avrebbe dovuto essere un componente del team di Hogan, ma si ritir\u00f2 a causa di un infortunio all'anca subito durante un match contro Reed. Hogan elimin\u00f2 Reed dopo aver eseguito una leg drop su di lui. Patera fu eliminato dopo che One Man Gang gli esegu\u00ec una 747 Splash. Successivamente, Orndorff (che era da poco diventato face) e Rude cominciarono un feud sul fatto di chi avesse un fisico migliore; Orndorff poi fu eliminato via roll-up a causa di un'interferenza di Bundy. Muraco (che era recentemente diventato anche lui un face) entr\u00f2 nel ring ed esegu\u00ec una powerslam su Rick e lo schien\u00f2, eliminandolo, e a quel punto Muraco esegu\u00ec un'altra 747 Splash e lo schien\u00f2. One Man Gang e Bundy cominciarono a dominare Bigelow. Tuttavia, Bigelow riusc\u00ec a colpire Andr\u00e8 (che entr\u00f2 nel ring dopo che Gang e Bundy indebolirono Bigelow) e a dare il cambio a Hogan. Egli inizi\u00f2 subito ad avere la meglio su Andr\u00e9 ed esegu\u00ec una running elbow smash, ma poi fu tirato fuori dal ring da Bundy; e il \"The Immortal\" non riusc\u00ec a rientrare nel ring prima che l'arbitro arrivasse a 10. Hogan rientr\u00f2 sul ring per discutere con gli arbitri, ma il ring announcer Howard Finkel inform\u00f2 il pubblico che se Hogan non avesse lasciato subito il ring, la squadra di Andre avrebbe vinto automaticamente il match. Bigelow, l'unico membro rimasto del team di Hogan, elimin\u00f2 Bundy e One Man Gang dopo che egli fall\u00ec un tentativo di 747 Splash. Bigelow alla fine venne eliminato da Andr\u00e8, dopo che egli lo colp\u00ec con un Butterfly Suplex. Dopo il match, Hogan torn\u00f2 sul ring e attacc\u00f2 il gigante, colpendolo con la sua cintura e facendolo cadere fuori dal ring.\nConseguenze.\nHulk Hogan e Andr\u00e9 the Giant continuarono il loro feud per il WWF Championship. Poi Andr\u00e9 attacc\u00f2 Hogan in una puntata di Saturday Night's Main Event, soffocando il campione fino a che egli fu praticamente privo di sensi, e poco dopo, Ted DiBiase annunci\u00f2 la sua alleanza con Andr\u00e9 per aiutarlo a vincere il titolo contro Hulk nel loro re-match. A Royal Rumble 1998 (la prima edizione di Royal Rumble), il 24 gennaio del 1988, Hogan e Andr\u00e9 firmarono un contratto per una rivincita di WrestleMania III, quando Hogan batt\u00e9 Andr\u00e8. Il re-match ebbe luogo a WWF The Main Event il 5 febbraio 1988 dove Andr\u00e9 polemicamente sconfisse Hogan per il WWF Championship. Tuttavia, il suo regno fu di breve durata. In realt\u00e0, egli fu il pi\u00f9 breve campione WWF di tutti i tempi, infatti fu campione per meno di un minuto. Il presidente WWF Jack Tunney rese vacante il titolo, e lo mise in palio in un torneo a 14 uomini a WrestleMania IV, e il vincitore avrebbe vinto il titolo vacante. Con l'aiuto dell' ex campione Hogan, Randy Savage sconfisse DiBiase nella finale del torneo.\nSavage continu\u00f2 a combattere contro The Honky Tonk Man per il WWF Intercontinental Championschip, ma senza successo. Invece Savage vinse il titolo WWF a WrestleMania IV, sconfiggendo DiBiase nell'ultimo turno vincendo il titolo. Honky tenne il titolo intercontinentale per 454 giorni consecutivi, facendo un nuovo record, fino a SummerSlam 1988 quando fu schienato da The Ultimate Warrior.\nI Tag Team Champions Strike Force difesero con successo contro i The Hart Foundation prima di iniziare un feud con i Demolition nell'inverno del 1987.\nRisultati.\nMatch ad eliminazione.\n1\n2\n3\n4"}
{"id": "3907003", "revid": "599013", "url": "https://it.wikipedia.org/wiki?curid=3907003", "title": "Moscato d'Asti vendemmia tardiva", "text": "Moscato d'Asti vendemmia tardiva \u00e8 un vino a DOCG\nZona di produzione.\nLa prima delimitazione della zona di produzione dell'Asti risale al 1932. Erano compresi 45 comuni : Acqui Terme (AL), Alice Bel Colle (AL), Asti, Bistagno (AL), Bubbio (AT), Calamandrana (AT), Calosso (AT), Camo (CN), Canelli (AT), Cassinasco (AT), Cassine (AL), Castagnole delle Lanze (AT), Castel Boglione (AT), Castel Rocchero (AT), Castelletto Molina (AL), Castelnuovo Belbo (AT), Castiglione Tinella (CN), Cessole (AT), Coazzolo (AT), Cossano Belbo (CN), Costigliole d'Asti (AT), Fontanile (AT), Grognardo (AL), Incisa Scapaccino (AT), Loazzolo (AT), Mango (CN), Maranzana (AT), Moasca (AT), Mombaruzzo (AT), Monastero Bormida (AT), Montabone (AT), Neive (CN), Neviglie (CN), Nizza Monferrato (AT), Quaranti (AT), Ricaldone (AL), Rocchetta Belbo (CN), San Marzano Oliveto (AT), Santo Stefano Belbo (CN), Sessame (AT), Strevi (AL), Terzo (AL), Treiso (CN), Trezzo Tinella (CN), Vesime (AT), Visone (AL).\nA questi si sono aggiunti Rocchetta Palafea(AT), Alba, Santa Vittoria d'Alba(CN), Serralunga d'Alba (CN) (nel 1967) e Castino (CN), Perletto (CN), San Giorgio Scarampi(AT) (nel 1976).\nTecniche di produzione.\nI vigneti possono insistere esclusivamente su terreni collinari. Per i nuovi impianti e i reimpianti la densit\u00e0 non pu\u00f2 essere inferiore a 4.000 ceppi/ha. Le forme di allevamento consentite sono a controspalliera. \u00c8 vietata ogni pratica di forzatura ed anche l'irrigazione di soccorso.\nTutte le operazioni di vinificazione debbono essere effettuate nella zona DOC.\nDeve essere sottoposto ad un periodo di affinamento di almeno un anno, calcolato a decorrere dal momento della preparazione\nStoria.\nIl Moscato bianco \u00e8 un vitigno antico, proveniente dal bacino orientale del Mediterraneo. La diffusione di queste uve \u00e8 dovuta al particolare gusto dolce che si otteneva facendole appassire.\nA partire dal Trecento, il vino dolce aromatico divenne molto ricercato, e grazie principalmente ai commerci che Venezia aveva nel Mediterraneo orientale si diffuse nella penisola italiana con il nome di \"vino greco\".\nNel 1511, l'uva \u00e8 citata come \"Muscatellum\" negli statuti di La Morra,\ne nel 1597, sono richieste talee di Moscato alla comunit\u00e0 di Santo Stefano Belbo da parte del duca di Mantova.\nGiovan Battista Croce, milanese, si trasfer\u00ec in Piemonte alla fine del XV secolo, gioielliere del Duca di Savoia Carlo Emanuele I, pu\u00f2 essere considerato, secondo Renato Ratti, il fondatore della branca enologica piemontese che ha dato origine ai vini dolci, aromatici e poco alcolici tra i quali primeggia il Moscato d'Asti.\nProprietario di un vigneto tra Montevecchio e Candia, il Croce produsse alcuni vini ottenuti da sperimentazioni da lui stesso eseguite e pubblicate in un libro dal titolo \" Della eccellenza e diversit\u00e0 dei vini che sulla montagna di Torino si fanno e del modo di farli\" (stampato nel 1606).\nIn questo manuale Giovan Battista Croce tratt\u00f2 di alcune tecniche ancora attuali al giorno d'oggi dalla \"spremitura\", alla \" purificazione\", che consiste di asportare tutte le sostanze impure dal vino (sostanze pectiche e mucillaginose), fino all'uso del\" freddo\" per bloccare la fermentazione.\nLa divulgazione di queste notizie, permise lo sviluppo del \"vino bianco\" in tutto il Piemonte e l'affermazione di questo sui mercati mondiali.\nIl Consorzio per la tutela dell'Asti.\nIl Consorzio per la tutela dell'Asti \u00e8 stato ufficialmente costituito il 17 dicembre 1932 e venne riconosciuto nel 1934.\nNato con l'intento di definire la zona d'origine , il vitigno, la tecnica di preparazione e la tipologia finale, oggi ha il compito anche di promuovere la conoscenza e la diffusione dell'Asti in tutto il mondo, oltre che vigilare sulle caratteristiche qualitative.\nNel caso che il prodotto sia ritenuto non idoneo, il marchio consortile non viene concesso.\nLa sede del Consorzio \u00e8 in Piazza Roma 10 ad Asti nel \"Palazzo Gastaldi\"."}
{"id": "3907006", "revid": "125139822", "url": "https://it.wikipedia.org/wiki?curid=3907006", "title": "Rafael Altamira y Crevea", "text": "Insegn\u00f2 a Oviedo e a Madrid (1914) e per meriti storiografici fu nominato (1929) socio straniero dei Lincei.\nBiografia.\nNel mese di luglio 1882 si \u00e8 trasferito all'Universit\u00e0 di Valencia dove ha studiato legge e dove \u00e8 diventato amico di Vicente Blasco Ib\u00e1\u00f1ez. Nella capitale conobbe Joaqu\u00edn Sorolla, Azor\u00edn, Teodoro Llorente e il professor Eduardo Soler, che lo ha messo in contatto con Francisco Giner de los R\u00edos, Manuel Bartolom\u00e9 Coss\u00edo e Joaqu\u00edn Costa, tra gli altri. In quella giovane et\u00e0, nacque in lui il piacere delle lettere naturalistiche e scrivere \"Cuentos de Levante\" e il suo romanzo \"Reposo\".\nNel 1886, si rec\u00f2 a Madrid per il suo dottorato. Nel 1888, Nicol\u00e1s Salmer\u00f3n gli diede l'opportunit\u00e0 di far parte della redazione di \"La Justicia\", giornale del Partito Repubblicano centralista che successivamente diriger\u00e0. Firmava i suoi articoli come \"\u00c1ngel Guerra.\" A Madrid lavora come segretario presso il Museo della Formazione Primaria (poi Museo pedag\u00f3gico nacional) e divenne anche direttore del Bollettino dell'Istituto libera della Pubblica Istruzione. Nel 1891, ha pubblicato \"La ense\u00f1anza de la historia\". Nel marzo 1895, ha creato e co-diretto con Luis Ruiz Contreras la \"Revista Cr\u00edtica de Historia y Literatura Espa\u00f1olas\". \nNel 1897 insegn\u00f2 presso l'Universit\u00e0 di Oviedo. Nel 1898, per celebrare il terzo anniversario dell'universit\u00e0, la facolt\u00e0 decide di organizzare un viaggio per recuperare i legami tra la Spagna e le Americhe. Il viaggio si svolge tra il giugno 1909 e il marzo 1910. Durante questi nove mesi visit\u00f2 l'Argentina, l'Uruguay, Cile, Per\u00f9, Messico, Stati Uniti e Cuba, dando con successo circa 300 conferenze presso le universit\u00e0 e centri culturali, collaborando con editori, politici, insegnanti e studenti delle universit\u00e0 e la formulazione di accordi di scambio per partenariati, nuove pubblicazioni e prossime conferenze. Tutto il suo viaggio \u00e8 menzionato nel libro \"Mi viaje a Am\u00e9rica\". \nAl suo ritorno, venne nominato ispettore generale della Pubblica Istruzione nel mese di gennaio. In questo ruolo, miglior\u00f2 la situazione economica e professionale degli insegnanti, ha rinnovato il controllo tecnico, dotandolo di un corpo femminile, inesistente finora, ha riformato gli studi di insegnamento ed era particolarmente preoccupato del strutture fisiche delle scuole. Allo stesso tempo, ha cercato di introdurre metodologie didattiche innovative. Nel 1913 present\u00f2 le sue dimissioni a causa della pressione politica.\nNel 1914 ottenne la cattedra di \"Historia de las Instituciones Pol\u00edticas y Civiles de Am\u00e9rica\" presso l'Universit\u00e0 Centrale di Madrid. Nel 1916, fu nominato senatore per l'Universit\u00e0 di Valencia nella lista del Partito liberale guidato dal conte di Romanones.\nNonostante la sua intensa attivit\u00e0 internazionale nel corso di questi anni, non abbandon\u00f2 la sua cattedra a Madrid, dove insegn\u00f2 e continu\u00f2 le sue pubblicazioni, soprattutto sul diritto internazionale e del pacifismo. \n\u00c8 stato nominato per il Premio Nobel per la Pace nel 1933.\nAllo scoppio della guerra civile spagnola nel 1936, Altamira part\u00ec per i Paesi Bassi, dove continu\u00f2 la sua opera come giudice permanente del Tribunale dell'Aia. Tuttavia, l'invasione tedesca dei Paesi Bassi nel 1940 lo costrinsero a rifugiarsi nella citt\u00e0 di Bayonne. Ci rimase fino al 1944, anno in cui scapp\u00f2 di nuovo a causa dell'avanzata tedesca. Dopo un breve soggiorno in Portogallo, dove collabora con l'Universit\u00e0 di Coimbra, si rec\u00f2 presso la Columbia University di New York. Uno strano incidente, che gli procur\u00f2 una frattura dell'anca durante il viaggio, lo costringe a cambiare la sua destinazione e si stabil\u00ec definitivamente a Citt\u00e0 del Messico, dove furono esiliate le sue figlie, Pilar e Nela. Nonostante la sua et\u00e0 avanzata, insegn\u00f2 presso l'Universit\u00e0 Nazionale del Messico. Nel 1951, fu ancora una volta candidato per il Premio Nobel per la Pace, un onore che non ha ottenuto in quanto mor\u00ec il 1\u00ba giugno dello stesso anno a Citt\u00e0 del Messico."}
{"id": "3907008", "revid": "256896", "url": "https://it.wikipedia.org/wiki?curid=3907008", "title": "A\u1e63\u00edk\u00f2", "text": "L'a\u1e63\u00edk\u00f2 \u00e8 un genere di musica africana. Caratterizzato da ritmo sostenuto, prende il nome dallo strumento con cui si suona, un tamburo di pelle di pecora, piatto e quadrato, da colpire a mani piene o con delle bacchette.\nSimile alla musica sakara nigeriana, ne rappresenta la versione cristiana. Si \u00e8 sviluppata originariamente come una forma sincretica di \"street drumming\" nelle citt\u00e0 portuali dell'Africa Occidentale Britannica, per poi (anni venti) diffondersi anche all'interno del territorio yoruba, come ad Abeokuta o Ibadan. Lo scrittore nigeriano Isaac O. Delano fornisce una descrizione dettagliata di un ensemble a\u1e63\u00edk\u00f2 nel suo romanzo degli anni trenta \"The soul of Nigeria\":\n\u00abAnother popular native dance is the \"Ashiko\". It is not a Yoruba dance in its origin, but was imported from Sierra Leone or somewhere that way. The \"Ashiko\" dance is chiefly performed by Christian people, and has only one kind of music, rather quicker than the \"Sakara\"...and resembles a fox-trot. No stringed instruments are employed, only drums and carpenter's saw, used occasionally to make a kind of noise on its sharp edge, as an embellishment to \"Ashiko\" drum music. Sometimes a bottle is also used, a nail beating time on it, for the same purpose. The drummers, five in number, all beat similar drums, and produce a continuous volume of music. The dancing is done by pairs, two ladies and two gentlemen facing each other. The drummers sing as in the \"Sakara\" dance with chorus boys, but on one else sings with them\u00bb."}
{"id": "3907009", "revid": "287204", "url": "https://it.wikipedia.org/wiki?curid=3907009", "title": "Alea (gioco)", "text": "Alea \u00e8 un antico gioco da tavolo, di perizia e dadi, predecessore del gioco della \"tabula\", entrambi progenitori del backgammon.\nSia \"alea\" che \"tabula\" appaiono in stretta relazione con il gioco noto come \"Ludus duodecim scriptorum\": quest'ultimo, per\u00f2, prevedeva una tavola con 36 caselle (3x12 con una fila centrale), anzich\u00e9 24 (2x12, con le sole file laterali), caratteristica, quest'ultima, degli altri tre giochi\nStoria.\nSembra ci sia un nesso tra il gioco dei dadi e l'astragalomanzia. Svetonio, infatti, parlando dell'imperatore romano, Augusto, riferisce:\nIn un'altra lettera ancora Svetonio racconta: \nScrivendo alla figlia, Augusto, le diceva:\nSi sa che l'alea era molto diffusa ed era il gioco preferito dall'imperatore romano Claudio: Svetonio narra di come l'imperatore non riuscisse a privarsene nemmeno durante i viaggi, tanto da portarne un tavoliere attaccato al carro durante gli spostamenti.\nAl pari del \"tabula\", il gioco dell\"'alea\" and\u00f2 incontro a deprecazioni e divieti ecclesiastici (canone 79 del Concilio di Elvira, Spagna, 307 d.C.; Isidoro di Siviglia, \"Etymologiae\", XVIII)) e civili (Codice Giustinianeo, 739\u2011742 d.C.)."}
{"id": "3907011", "revid": "400694", "url": "https://it.wikipedia.org/wiki?curid=3907011", "title": "Bud Fisher", "text": "Biografia.\nBud Fisher nacque il 3 aprile del 1885 (alcune fonti indicano come data di nascita il 1884). Abbandon\u00f2 gli studi all'Universit\u00e0 di Chicago al terzo anno per lavorare come illustratore presso il San Francisco Chronicle dove il 15 novembre 1907 inizi\u00f2 la pubblicazione della sua principale creazione, la striscia \"A. Mutt\", poi diventata Mutt and Jeff, che gli diede enorme fama. Fisher introdusse importanti innovazioni grazie a Mutt and Jeff, la prima delle quali fu la titolarit\u00e0 del copyright. Grazie ad essa riusc\u00ec ad usufruire pienamente dei diritti giuridici ed economici derivanti dalla pubblicazione cos\u00ec come dall'uso del marchio, diventando il primo autore di fumetti a guadagnare moltissimo dalla sua creazione. Altra importante novit\u00e0 furono le caratteristiche scelte per i protagonisti, due americani maschi della classe media, differenti dai personaggi che apparivano sulle pagine domenicali, le cui storie erano di norma rivolte ad un pubblico di bambini. Questa trasformazione cambi\u00f2 radicalmente le tematiche dei fumetti, ormai sempre meno ancorate a personaggi astratti e sempre pi\u00f9 calati in ambientazioni e situazioni reali. In tal senso gioc\u00f2 un ruolo chiave l'affermazione della striscia a fumetti feriale in bianco e nero che, affiancandosi alla pagine domenicali a colori, consent\u00ec una maggiore diffusione del fumetto fra i lettori di quotidiani.\nBud Fischer mor\u00ec all'et\u00e0 di 69 anni nel 1954 e riposa nel cimitero di Woodlawn nel Bronx .\nVita privata.\nBud Fischer grazie ai suoi guadagni riusc\u00ec ad acquistare una scuderia di cavalli da corsa,passione che aveva in comune con i suoi Mutt and Jeff."}
{"id": "3907012", "revid": "287204", "url": "https://it.wikipedia.org/wiki?curid=3907012", "title": "Catena G\u00fcglia-Err-Bravuogn", "text": "La Catena G\u00fcglia-Err-Bravuogn (in tedesco \"G\u00fcglia-Err-Bravuogn-Kette\") \u00e8 un massiccio montuoso delle Alpi dell'Albula. Si trova in Svizzera (Canton Grigioni).\nPrende il nome dal Piz Julier (detto anche \"Piz G\u00fcglia\"), dal Piz d'Err e dal Gruppo dei Pizs da Bravuogn.\nCollocazione.\nSecondo le definizioni della SOIUSA la Catena G\u00fcglia-Err-Bravuogn ha i seguenti limiti geografici: Passo del Settimo, Val Sursette, fiume Albula, Passo dell'Albula, Val d'Alvra, alta Engadina, Passo del Maloja, Passo del Settimo.\nEssa raccoglie la parte sud-occidentale delle Alpi dell'Albula.\nClassificazione.\nLa SOIUSA definisce la Catena G\u00fcglia-Err-Bravuogn come un supergruppo alpino e vi attribuisce la seguente classificazione:\nSuddivisione.\nLa Catena G\u00fcglia-Err-Bravuogn viene suddivisa in tre gruppi e otto sottogruppi:\nMontagne.\nLe montagne principali appartenenti alla Catena G\u00fcglia-Err-Bravuogn sono:"}
{"id": "3907014", "revid": "111792820", "url": "https://it.wikipedia.org/wiki?curid=3907014", "title": "Stella (Goethe)", "text": "Stella \u00e8 una tragedia in 5 atti di Johann Wolfgang von Goethe. Fu scritta una prima volta tra febbraio e aprile 1775 e rappresentata al Nationaltheater di Amburgo l'8 febbraio 1776 quando portava il sottotitolo \"Ein Schauspiel f\u00fcr Liebende\" (che significa \"commedia per amanti\", infatti non aveva finale tragico), quindi ripresa in mano negli anni 1803-05 e portata a termine per la prima di Weimar del 15 gennaio 1806. La stampa fu del 1816.\nTrama.\nAtto primo.\nGiungono all'Albergo della Posta la signora C\u00e4cilie Sommer e sua figlia Lucie che deve entrare a servizio dalla baronessa Stella, donna che abita sola da quando il suo uomo l'ha abbandonata. Anche C\u00e4cilie rammenta alla figlia con dolore come il marito l'abbia lasciata molti anni prima, quando Lucie era ancora bambina. Presso lo stesso albergo giunge anche Fernando, che dopo anni vuole ricongiungersi con Stella. Fernando, non visto dalla madre della ragazza, incontra Lucie e prova per lei simpatia.\nAtto secondo.\nLucie, accompagnata dalla madre, \u00e8 introdotta presso Stella per prendere servizio. La padrona di casa accoglie con gioia le due donne, cui racconta le sue pene d'amore, instaurando con C\u00e4cilie un profondo rapporto di empatia. Tuttavia, quando Stella mostra il ritratto dell'uomo che ha l'abbandonata C\u00e4cilie vi riconosce il suo sposo - nonch\u00e9 padre di Lucie -, senza rivelare a Stella la verit\u00e0. Lucie sostiene che l'effigiato somigli molto al signore con cui ha appena parlato; Stella ordina allora di farlo venire da lei e si ritira nella propria stanza. C\u00e4cilie comprende la situazione, rivela alla figlia chi sia Fernando e decidere di lasciare immediatamente la citt\u00e0 insieme a Lucie.\nAtto terzo.\nFernando si ricongiunge con Stella; entrambi manifestano la gioia di essersi ritrovati e nel frattempo giunge la notizia che C\u00e4cilie e Lucie hanno predisposto ogni cosa per la loro partenza. Stupita, Stella chiede all'amato di trattenere le due donne, mentre lei lo aspetter\u00e0 in giardino. Fernando, cos\u00ec, incontra sua moglie, e, commosso e turbato, le chiede perdono per averla abbandonata. Fernando le dice che scapperanno insieme, ma in realt\u00e0 non sa decidere a quale donna votarsi.\nAtto quarto.\nFernando rivela a Stella chi sono le due donne e perch\u00e9 sta per abbandonarla di nuovo. Stella sviene.\nAtto quinto.\nC\u00e4cilie si dichiara disposta a rinunciare a lui e vuole che Fernando resti con Stella. La prima versione finiva con una specie di \"m\u00e9nage \u00e0 trois\", accettato dalle due donne, e con la ripresa di un corteggiamento velato del padre verso la figlia. La seconda versione invece termina con Stella che si avvelena e Fernando disperato che si spara, la prima dicendo alle altre due donne di assistere piuttosto lui, morendo sola.\nAlcune rappresentazioni pi\u00f9 recenti hanno preferito rispolverare la prima versione, pi\u00f9 paradossale e ironica. \u00c8 stata portata in teatro anche con i due finali in sequenza."}
{"id": "3907019", "revid": "73843", "url": "https://it.wikipedia.org/wiki?curid=3907019", "title": "Thomas Crawford", "text": "Fu uno dei primi importanti scultori degli Stati Uniti; visse a lungo a Roma. Il suo primo lavoro fu un gruppo di \"Orfeo e Cerbero\" eseguito nel 1839, acquistato per l'ateneo di Boston ed esposto al Museum of Fine Arts.\nFu allievo di Bertel Thorvaldsen e apr\u00ec uno studio a Roma, dove realizz\u00f2 la maggior parte delle sue opere.\nLa produzione successiva presenta una serie di gruppi, figure solitarie e bassorilievi, tra i quali spiccano \"Davide trionfante\", alla National Gallery of Art, \"Adamo ed Eva\", \"Ebe e Ganimede\", una statua in bronzo di Beethoven, collocata al New England Conservatory e una statua di James Otis, che adorna la cappella del Mount Auburn Cemetery a Cambridge.\nNel 1849 lo Stato di Virginia commission\u00f2 all'artista un monumento per la citt\u00e0 di Richmond. Crawford si rec\u00f2 a Roma e inizi\u00f2 l'opera: una stella a cinque punte, ognuna delle quali sormontata da una statua di personalit\u00e0 virginiane, come Patrick Henry e Thomas Jefferson; sulla stella si erge un plinto che sostiene la statua equestre di George Washington.\nUn'altra famosa opera \u00e8 la \"statua della libert\u00e0\", conosciuta anche come \"La Libert\u00e0 armata\" (Armed Freedom), che orna il vertice della cupola del Campidoglio a Washington. Nella stessa citt\u00e0 realizz\u00f2 il frontone e le porte in bronzo del senato.\nThomas Crawford fu padre dello scrittore Francis Marion Crawford e della commediografa Anne Crawford Flexner."}
{"id": "3907021", "revid": "339392", "url": "https://it.wikipedia.org/wiki?curid=3907021", "title": "Province d'Irlanda", "text": ""}
{"id": "3907022", "revid": "767487", "url": "https://it.wikipedia.org/wiki?curid=3907022", "title": "Trofeo Matteotti 2008", "text": "Il Trofeo Matteotti 2008, sessantatreesima edizione della corsa e valida come evento dell'UCI Europe Tour 2008 categoria 1.1, si svolse il 20 luglio 2008 su un percorso totale di circa 188,5\u00a0km. Fu vinto dall'italiano Paolo Bettini che termin\u00f2 la gara in 4h45'00\", alla media di 39,684\u00a0km/h.\nPartenza con 133 ciclisti, dei quali 35 portarono a termine il percorso."}
{"id": "3907023", "revid": "287204", "url": "https://it.wikipedia.org/wiki?curid=3907023", "title": "Georg von Vincke", "text": "Biografia.\nNasce nei pressi di Hagen nella residenza di \"Haus Busch\", figlio del nobile prussiano \"Ludwig von Vincke\".\nDal 1828 al 1832 studia giurisprudenza presso la Humboldt-Universit\u00e4t zu Berlin di Berlino e la Universit\u00e0 Georg-August di Gottinga. Dopo un anno di leva volontaria comincia a lavorare presso i tribunali di Berlino, Minden e M\u00fcnster. Nonostante una condanna nel 1833 per essersi sottratto ad un duello, prosegue la sua attivit\u00e0 al tribunale di Minden.\nDal 1837 al 1848 \u00e8 deputato ad Hagen. Nel 1843 \u00e8 deputato nel parlamento della Vestfalia e nel 1847 \u00e8 gi\u00e0 uno dei politici liberali pi\u00f9 in vista fra i deputati delle regioni del Reno e della Vestfalia alla dieta prussiana.\nNel 1848 sposa la contessa \"Helene von der Schulenburg\", di soli 21 anni.\nDal 20 maggio 1848 al 24 maggio 1849 \u00e8 delegato all'Assemblea di Francoforte, mentre l'anno successivo fu deputato alla seconda Camera prussiana. Qui svolse un ruolo chiave di coesione fra il parlamento di Francoforte e quello prussiano. Inizialmente fra i conservatori, nel 1852 pass\u00f2 alla Sinistra.\nIl 25 maggio 1852 venne a duello con pistola con Otto von Bismarck. Il duello termin\u00f2 senza che nessuno dei partecipanti ricevesse ferite.\nNel 1859 divenne portavoce dei liberali moderati, che si chiamarono di conseguenza \"Partei Vincke\". Sostenne la politica della \"Neue Aera\" ed entr\u00f2 in conflitto con la politica conservatrice di Bismarck.\nDal 1867 al 1869 fu deputato al \"Reichstag des Norddeutschen Bundes\"."}
{"id": "3907026", "revid": "47381048", "url": "https://it.wikipedia.org/wiki?curid=3907026", "title": "Disuguaglianza di Clausius-Duhem", "text": ""}
{"id": "3907027", "revid": "539155", "url": "https://it.wikipedia.org/wiki?curid=3907027", "title": "Valses nobles et sentimentales (Ravel)", "text": "Valses nobles et sentimentales \u00e8 una raccolta di otto valzer per pianoforte composti da Maurice Ravel nel 1911.\nStoria.\nRavel compose all'inizio del 1911 una serie di otto valzer per pianoforte ispirandosi chiaramente a Franz Schubert, autore attorno al 1823-1824 di due raccolte di composizioni battezzate \"Valses sentimentales\" e \"Valses nobles\". Ravel stesso disse: \" Il titolo \"Valses nobles et sentimentales\" esprime a sufficienza la mia intenzione di comporre una sequenza di valzer sul modello di Schubert. Al virtuosismo su cui si fondava \"Gaspard de la nuit\", segue una scrittura nettamente pi\u00f9 tratteggiata, che indurisce le armonie e mette in luce i rilievi della musica\". Ravel affid\u00f2 a Durand il manoscritto per la pubblicazione che avvenne sempre nel 1911. La prima esecuzione ebbe luogo il 9 maggio 1911 nel corso di una serata organizzata dalla Soci\u00e9t\u00e9 Musicale Ind\u00e9pendante alla \"Salle Gaveau\" a Parigi; l'interprete fu Louis Aubert, al quale peraltro Ravel aveva dedicato la composizione. La Soci\u00e9t\u00e9 aveva preso l'iniziativa di proporre nuove composizioni senza indicare il nome dell'autore. Il pubblico non grad\u00ec la musica, troppo diversa dalle aspettative, e si espresse con fischi esagerati. Ravel, seduto in platea, in incognito, si divert\u00ec nel vedere alcuni convinti sostenitori della sua musica farsi beffe \"di quei valzer aciduli e sghembi\"; egli per di pi\u00f9 aveva un vicino che fischiava a pi\u00f9 non posso; il compositore, con grande spirito, mostr\u00f2 all'uomo una chiave insegnandogli a soffiarvi attraverso ottenendo cos\u00ec un fischio fortissimo.. In seguito a questo episodio Ravel appose ironicamente sulla partitura delle \"Valses\" una frase di Henri de R\u00e9gnier: \"Le plaisir d\u00e9licieux et toujours nouveau d'une occupation inutile\" (Il piacere delizioso e sempre nuovo di un'occupazione inutile)\nL'anno successivo Ravel pubblic\u00f2 la trascrizione per orchestra delle \"Valses\" pensata inizialmente per un'azione coreografica di cui il soggetto e lo scenario furono scritti dall'autore stesso. Nacque un balletto intitolato \"Ad\u00e9la\u00efde, ou le langage des fleurs\" (Adelaide, o il linguaggio dei fiori) rappresentato al Th\u00e9\u00e2tre du Ch\u00e2telet di Parigi il 22 aprile 1912 con la coreografia di Ivan Clustine, le scene e i costumi di Jacques Dr\u00e9sa; l'Orchestre Lamoureux era diretta dallo stesso Ravel, nel ruolo di Ad\u00e9la\u00efde si esib\u00ec Natalija Trouhanova. La partitura del balletto era uguale a quella sinfonica che fu presentata in prima esecuzione il 15 febbraio 1912 al Casino di Parigi con la direzione di Pierre Monteux. \nAnalisi.\nOgnuno degli otto brani costituisce un'interpretazione particolare del valzer viennese di cui Ravel stravolge gli stereotipi tradizionali, in particolare la linearit\u00e0 del caratteristico tempo ternario con sovrapposizioni ritmiche ambigue. Scrive Restagno che l'intenzione di Ravel in questi pezzi \u00e8 \"quella di intaccare il clich\u00e9 del valzer\" e il musicista attua questo proposito proprio sulla figura ritmica caratteristica del 3/4; sposta gli accenti, affida alla mano sinistra la parte tematica e alla destra quella di accompagnamento, sovrappone ritmi ternari e binari. Dopo la scrittura virtuosistica di \"Gaspard de la nuit\" le \"Valses\" indicano la volont\u00e0 dell'autore, come egli stesso ha detto, di realizzare una semplificazione nella sua opera pianistica creando, per\u00f2, al tempo stesso, una nuova armonia, pi\u00f9 aspra anche se lineare, dagli inusutati accostamenti politonali. La melodia caratteristica dei valzer viene qui per\u00f2 solo accennata, frantumata ed \u00e8 priva di qualsiasi abbellimento. La struttura formale dei valzer \u00e8 relativamente semplice, essendo fondamentalmente costruita su due temi che si alternano; l'ottavo brano, \"\u00c9pilogue\", \u00e8 come un compendio dei temi presenti nei valzer precedenti che appaiono e scompaiono fino a dissolversi. \u00c8 inoltre da rimarcare come il settimo pezzo, \"Moins vif\", con la sua vorticosa accentuazione ritmica, preannunci sensibilmente La valse che Ravel scriver\u00e0 circa dieci anni dopo.\nGli otto valzer sono stati scritti per essere eseguiti in sequenza, quasi senza soluzione di continuit\u00e0 (esecuzione che sar\u00e0 poi della versione orchestrale); non avrebbe senso estrapolarne uno per eseguirlo singolarmente; i brani sono come otto momenti diversi che si legano con frammenti presenti sempre da un pezzo all'altro, come fossero anelli di una catena che uniti gli uni agli altri ripropongono continue sollecitazioni."}
{"id": "3907028", "revid": "729019", "url": "https://it.wikipedia.org/wiki?curid=3907028", "title": "Annibale Gonzaga", "text": "Fu principe di Bozzolo e comandante della citt\u00e0 di Vienna.\nBiografia.\nEra figlio di Ferrante Gonzaga di Gazzuolo (linea dei Gonzaga di Sabbioneta e Bozzolo) e di Isabella Gonzaga di Novellara. Entr\u00f2 al servizio imperiale, fu il comandante della citt\u00e0 di Vienna e fu feldmaresciallo nel Consiglio aulico austriaco.\nSi un\u00ec all'esercito imperiale e nel 1634 era divenuto colonnello di un reggimento. Fece una rapida carriera anche grazie alle sue origini e fu uno dei comandanti nella battaglia di N\u00f6rdlingen. Nel 1640 divenne comandante della citt\u00e0 di Vienna. Tre anni pi\u00f9 tardi divenne colonnello della guardia della citt\u00e0.\nNegozi\u00f2 nel 1641 a Goslar con i rappresentanti del circolo imperiale della Bassa Sassonia circa la fine della guerra. Comand\u00f2 nel 1642 l'ala destra dell'esercito imperiale nella battaglia di Breitenfeld. Un anno dopo fu al comando di un esercito imperiale in Ungheria.\nFu scudiero capo nel 1655 alla corte imperiale. e comand\u00f2 le truppe inviate dall'imperatore in Ungheria nel 1658. Nel 1660 fu generale di artiglieria, maresciallo di campo e consigliere segreto e fu inviato come ambasciatore a Berlino presso Federico Guglielmo di Brandeburgo. Partecip\u00f2 al trattato di Oliva. Dal 1666 fu presidente del consiglio di guerra e consigliere dell'imperatrice vedova Eleonora Gonzaga-Nevers, con la quale era imparentato.\nQuando mor\u00ec fu sepolto nella chiesa dei Francescani di Vienna.\nDiscendenza.\nNel 1636 spos\u00f2 Maria Edvige di Sassonia-Lauenburg, figlia di Francesco II di Sassonia-Lauenburg e nacquero due figli:\nDopo la morte nel 1644 di Maria Edvige, Annibale si rispos\u00f2 con Maria Barbara Cs\u00e1ky de K\u00f6r\u00f6sszegh et Adorj\u00e1n, contessa di Cs\u00e1ky nel 1646. Dal matrimonio nacquero quattro figli e figlie diversi. I figli sono morti prima del loro padre.\nLa prima moglie era appartenuta alla casa reale austriaca e la seconda alla nobilt\u00e0 ungherese."}
{"id": "3907029", "revid": "123186280", "url": "https://it.wikipedia.org/wiki?curid=3907029", "title": "Heinrich Friedrich Karl von Stein", "text": "Biografia.\nVita\nStatista prussiano. Direttore del demanio di Hamm (1788), poi presidente superiore del demanio della Vestfalia (1796) e ministro delle Dogane, manifatture e commercio, nonch\u00e9 delle Finanze (1804). Propose una serie di riforme per svecchiare l'apparato burocratico. \nStudi.\nAll'et\u00e0 di 16 anni, nel 1773, intraprese gli studi di diritto e storia presso l'Universit\u00e0 Georg-August di Gottinga. Su di lui ebbe grande influenza lo storico August Ludwig von Schl\u00f6zer, che cercava di mediare tra il pensiero moderno di Costituzione e i concetti conservatori vetero-tedeschi di libert\u00e0. Inoltre egli studi\u00f2 presso Johann Stephan P\u00fctter, uno dei migliori specialisti della costituzione e della struttura del Sacro Romano Impero. Come allora succedeva spesso, egli termin\u00f2 gli studi nel 1777 senza conseguire la laurea.\nPoich\u00e9 la parte pi\u00f9 consistente del suo studio era stato il diritto, egli svolse per alcuni mesi l'attivit\u00e0 di praticantato presso il Tribunale della Camera imperiale di Wetzlar.\nCarriera.\nDimesso da ogni carica da Federico Guglielmo III, in seguito ai contrasti sorti per il rifiuto del re a costituire un nuovo gabinetto (gennaio 1807), fu posto dopo la pace di Tilsit a capo dell'apparato amministrativo civile. Fu un grande riformista: elimin\u00f2 la schiavit\u00f9 della gleba e riform\u00f2 il governo. Dotato di tantissimi poteri, procedette alla ricostruzione dello stato con varie riforme: fu soppressa la servit\u00f9 della gleba, concessa la propriet\u00e0 della terra ai contadini, promulgato un nuovo ordinamento comunale, che garant\u00ec alle citt\u00e0 una larga autonomia amministrativa; fu riformato il governo, con l'istituzione di cinque ministeri competenti. Progett\u00f2 intese con Gran Bretagna e Austria e una sollevazione popolare generale nella Germania settentrionale, in Vestfalia e Renania, ma Napoleone, venuto a conoscenza del piano, dichiar\u00f2 con decreto S. nemico della Francia, obbligandolo a lasciare Berlino, fu esiliato. Rifugiatosi dapprima in Austria (1808), poi in Russia (1812), divenne consigliere di Alessandro I di Russia fino alla disfatta di Napoleone, poi perse ogni influenza per il prevalere della reazione. Ritiratosi nelle sue propriet\u00e0 della Vestfalia, non svolse pi\u00f9 nessuna attivit\u00e0 politica (la nomina a consigliere di stato prussiano nel 1827 ebbe mero carattere formale): promosse allora la costituzione della Societ\u00e0 per l'antica storia tedesca e l'edizione dei \"Monumenta Germaniae Historica.\"\nFu membro della Massoneria.\nMonumenta Germaniae Historica\nIn Germania nel 1819 il barone e mecenate Karl Vom Stein progett\u00f2 una pubblicazione analoga a quello che aveva fatto Muratori in Italia. Volle raccogliere i testi storici medievali riguardanti la Germania in latino e in volgare. Per fare questo si serv\u00ec dell\u2019aiuto di vari studiosi, soprattutto di Georg Heinrich Pertzesperto di storia medievale. La collana co\u00ec creata fu intitolata \u201cMonumenta Germaniae Historica\u201d (\u201cTestimonianze storiche della Germania\u201d), conosciuta con la sigla MMGGHH. Questa raccolta consta oggi di circa 500 volumi. La pubblicazione dei Monumenta \u00e8 ancora in corso a Monaco di Baviera."}
{"id": "3907035", "revid": "599013", "url": "https://it.wikipedia.org/wiki?curid=3907035", "title": "Suore domenicane figlie del Santo Rosario", "text": "Le suore domenicane figlie del Santo Rosario, dette di Pompei, sono un istituto religioso femminile di diritto pontificio.\nStoria.\nLe origini della congregazione risalgono al 1896, quando il cardinale Raffaele Monaco La Valletta, su richiesta di Bartolo Longo, invi\u00f2 tre religiose domenicane di Marino a Pompei per dirigere le opere femminili sorte presso il santuario.\nLa comunit\u00e0 fu eretta in istituto religioso dal cardinale Camillo Mazzella il 25 agosto 1897; le Figlie del Santo Rosario ricevettero il pontificio decreto di lode il 2 luglio 1951.\nAttivit\u00e0 e diffusione.\nLe suore si dedicano all'istruzione e all'educazione cristiana della giovent\u00f9, alla confezione di arredi sacri, all'attivit\u00e0 pastorale per i pellegrini.\nOltre che in Italia, sono presenti in Camerun, nelle Filippine, in India e in Indonesia; la sede generalizia \u00e8 a Pompei.\nAlla fine del 2008 la congregazione contava 292 religiose in 25 case."}
{"id": "3907037", "revid": "287204", "url": "https://it.wikipedia.org/wiki?curid=3907037", "title": "Saint Paul (fiume)", "text": "Il Saint Paul \u00e8 un fiume dell'Africa occidentale (Liberia e Guinea), tributario dell'oceano Atlantico.\nHa origine dalla catena montuosa del Fouta Djalon, in territorio guineano, con il nome di \"Nianda\" o \"Diani\"; scorre con direzione mediamente sudoccidentale su tutto il percorso, drenando longitudinalmente la parte settentrionale del territorio liberiano. Sfocia nell'oceano Atlantico pochi chilometri a nord della capitale liberiana Monrovia; in un'isola nel suo estuario \u00e8 localizzato il porto della citt\u00e0. I maggiori affluenti del Saint Paul sono i fiumi \"Via\", \"Wuni\" e \"Tuma\".\nIl fiume ha un regime tipico dell'africa guineana, con clima tropicale a due stagioni; i massimi annui di portata si raggiungono nel periodo agosto-ottobre, che coincide con i massimi pluviometrici, mentre le magre annuali sono tipiche dei mesi invernali (dicembre-marzo), nei quali soffia l'\"harmattan\", vento caldo e secco che soffia dalle zone desertiche dell'interno del continente.\nLe acque del fiume sono utilizzate per la produzione di energia idroelettrica, tramite la centrale di \"Mount Coffee\"."}
{"id": "3907038", "revid": "80339", "url": "https://it.wikipedia.org/wiki?curid=3907038", "title": "Nianda", "text": ""}
{"id": "3907044", "revid": "80339", "url": "https://it.wikipedia.org/wiki?curid=3907044", "title": "Boris Turayev", "text": ""}
{"id": "3907057", "revid": "729019", "url": "https://it.wikipedia.org/wiki?curid=3907057", "title": "Joachim Brendel", "text": "Fu il decimo miglior pilota tedesco al fronte orientale (al pari di Walter Schuck) nonch\u00e9 il diciottesimo in assoluto per numero di vittorie (189, a pari merito con Max Stotz).\nBiografia.\nJoachim Brendel nacque il 27 aprile 1921 a Ulrichshalben, vicino Weimar. Egli inizio la carriera operativa nella Luftwaffe nel 1941 in forza al I gruppo del Jagdgeschwader 51 (51\u00ba stormo caccia \u2013 I./JG 51 \u2013 schierato al fronte orientale) con il grado di \"Leutnant\". Alla quarta missione registr\u00f2 la sua prima vittoria, ma riusc\u00ec a ripetersi solo il 31 marzo 1942 dopo 116 missioni.\nLa carriera di Brendel sub\u00ec un significativo cambiamento all'inizio del 1943: a febbraio aveva un totale di venti vittorie e il 9 luglio ne contava cinquanta; dopo il novantacinquesimo successo venne premiato con la Croce di Cavaliere, a cui si aggiunsero il 14 gennaio 1945 (quando era gi\u00e0 stato promosso \"Hauptmann\" e nominato comandante del III gruppo del JG 51) le fronde di quercia dopo che il 16 ottobre 1944 aveva all'attivo centocinquantasei abbattimenti di aerei nemici.\nBrendel consegu\u00ec la sua ultima vittoria il 25 aprile 1945, terminando la guerra con un totale di 189 vittorie, di cui pi\u00f9 di 90 ai danni degli \u0160turmovik, che lo misero al primo posto nella classifica degli assi del JG 51 al fronte orientale.\nMor\u00ec il 7 luglio 1974 a Colonia, all'et\u00e0 di 53 anni."}
{"id": "3907059", "revid": "767487", "url": "https://it.wikipedia.org/wiki?curid=3907059", "title": "Trofeo Matteotti 2007", "text": "Il Trofeo Matteotti 2007, sessantaduesima edizione della corsa e valida come evento dell'UCI Europe Tour 2007 categoria 1.1, si svolse il 12 agosto 2007 su un percorso totale di circa 188,5\u00a0km. Fu vinto dall'italiano Filippo Pozzato che termin\u00f2 la gara in 4h46'53\", alla media di 39,424\u00a0km/h.\nPartenza con 138 ciclisti, dei quali 51 portarono a termine il percorso."}
{"id": "3907068", "revid": "1573940", "url": "https://it.wikipedia.org/wiki?curid=3907068", "title": "Pteromys", "text": "Pteromys \u00e8 un genere di roditori della famiglia degli Sciuridi che comprende due specie di scoiattoli volanti originarie dell'Eurasia settentrionale.\nTassonomia e distribuzione.\nIl genere comprende le seguenti specie:\nDescrizione.\nIl corpo degli \"Pteromys\" misura 12-22,8\u00a0cm e la coda 10,8-12,7\u00a0cm. In \"P. volans\" il peso si aggira sui 90-170 g. Il pelame \u00e8 lungo, fine e soffice. La colorazione delle regioni superiori varia dal grigio-argento chiaro al grigio-camoscio, mentre le regioni inferiori, la superficie interna delle zampe e del patagio sono bianco-camoscio. La coda \u00e8 generalmente grigia con l'estremit\u00e0 pi\u00f9 scura. Il patagio si estende dai polsi alle caviglie, ma non \u00e8 presente un'ulteriore membrana tra le zampe e la base della coda come nel genere \"Petaurista\". Sebbene la coda sia larga e abbastanza appiattita, non lo \u00e8 quanto nelle due specie di \"Glaucomys\". Gli occhi sono grandi e neri. Le femmine hanno otto mammelle.\nBiologia.\nQuesti scoiattoli abitano le foreste sempreverdi boreali. Sono rigidamente notturni, silenziosi, e si avventurano raramente al suolo. In questo modo, solo poche persone sospettano della loro presenza in una determinata regione, e quindi vengono considerati rari quando invece sono molto numerosi. Trascorrono il giorno nelle cavit\u00e0 degli alberi o in nidi costruiti con muschi e licheni. Questi nidi vengono costruiti alla congiuntura dei rami, su alberi di pino o peccio. Al crepuscolo gli scoiattoli escono dal nido e iniziano a scorrazzare tra le cime degli alberi con rapidi movimenti. Se non riescono a raggiungere un ramo vicino con un semplice salto, si arrampicano pi\u00f9 in alto e planano in direzione dell'obiettivo. Come le specie di \"Glaucomys\", estendono gli arti anteriori e posteriori, allargando cos\u00ec il patagio, s\u00ec da riuscire a planare verso il punto voluto. Al momento di atterrare, si dirigono verso l'alto per aderire meglio al tronco. Sono anche in grado di cambiare direzione in volo. La loro colorazione \u00e8 cos\u00ec simile a quella della corteccia che essi divengono praticamente invisibili, e aderiscono cos\u00ec bene al tronco da sembrare un semplice rigonfiamento della corteccia. La loro dieta consiste di noci, pinoli, gemme e corteccia di alcuni alberi, frutta e, probabilmente, di alcuni insetti.\nTalvolta sullo stesso albero possono essere presenti molti esemplari, appartenenti sempre allo stesso sesso tranne che durante la stagione degli amori. In Finlandia, il nido viene generalmente condiviso da una coppia di adulti. Le nascite avvengono per lo pi\u00f9 in maggio, ma spesso viene prodotta anche una seconda nidiata in giugno o ai primi di luglio; ogni nidiata \u00e8 composta da uno a cinque piccoli, generalmente due o tre, che vengono svezzati dopo sei settimane. La gestazione dura circa quattro settimane. In Corea, un nido scoperto il 28 maggio conteneva due piccoli.\nConservazione.\nIn Europa, \"P. volans\" sta diminuendo di numero, soprattutto a causa delle modificazioni dell'habitat provocate dall'industria del legname. In Siberia la stessa specie viene cacciata per l'utilizzo a scopo commerciale della pelliccia. Entrambe le specie del genere, tuttavia, sono ancora molto diffuse e compaiono sulla Lista Rossa della IUCN tra le specie a rischio minimo."}
{"id": "3907070", "revid": "767487", "url": "https://it.wikipedia.org/wiki?curid=3907070", "title": "The Rise and Fall of The Stylish Kids... OI! Una storia", "text": "The Rise And Fall Of The Stylish Kids... OI! UNA STORIA \u00e8 l'ultimo album della Oi! band Klasse Kriminale.\nFormati e ristampe.\nL'album \u00e8 uscito anche in edizione special digipack con comics album \"OI! Una Storia\""}
{"id": "3907077", "revid": "767487", "url": "https://it.wikipedia.org/wiki?curid=3907077", "title": "Simona Gretchen", "text": "Biografia.\nSimona Darchini nasce a Faenza nel 1987. Inizia la carriera musicale entrando a far parte di diverse band come bassista e come chitarrista.\nNel 2008 decide di dar vita ad un progetto solista. Registra il suo album d'esordio, intitolato \"Gretchen pensa troppo forte\" e pubblicato nel novembre 2009 dalla etichetta discografica indipendente Disco Dada Records e distribuito da Venus. Il disco, che vede la produzione artistica di Lorenzo Montan\u00e0 e la partecipazione di musicisti come Nicola Manzan (Bologna Violenta) e Lorenzo Montan\u00e0 (Tying Tiffany), compare nell'Annuario 2009 de Il Mucchio Selvaggio. L'album si aggiudica la tredicesima edizione del premio \"Fuori dal Mucchio\" come miglior esordio discografico indipendente della stagione 2009/10 e viene inserito, in virt\u00f9 dell'originalit\u00e0 delle composizioni, tra i migliori 50 album rock cantati in italiano del decennio 2001-2010 nel supplemento semestrale Mucchio Extra. I brani dell'album amalgamano trame acustiche vicine al cantautorato folk da un lato, ed elettriche pi\u00f9 marcatamente rock dall'altro, affiancate da liriche cupe di ispirazione darkwave cantate con un'attitudine quasi punk.\nNel 2010 pubblica l'inedito \"Krieg\" contenuto nella compilation \"La leva cantautorale degli anni zero\".\nNel maggio 2011 pubblica il sette pollici \"Venti e tre\" (Trovarobato/Disco Dada Records), in edizione limitata, che contiene il brano omonimo e una cover di \"Venus in Furs\" dei The Velvet Underground. Alle registrazioni partecipano Lorenzo Montan\u00e0 (nel ruolo anche di produttore artistico) e Paolo Mongardi. \"Venti e tre\" si aggiudica la Targa Giovani Supersound 2011 come \"miglior testo\".\nSempre nel maggio 2011 esce la compilation omaggio al Santo Niente dal titolo \"Generazioni\", a cui partecipa anche Simona Gretchen con il brano \"Junkie\" realizzato insieme ai La Mela &amp; Newton.\nDopo circa due anni di tour, coproduce l'edizione in vinile dell'album \"Lacrima/Pantera\" dei The Death of Anna Karina e fonda il collettivo/DIY label Blinde Proteus, che ha pubblicato gli ultimi lavori di Elettrofandango, FulkAnelli, Fuzz Orchestra, Herba Mate, Ornaments, Chambers, The Death of Anna Karina, Lleroy, Lume, Chesterpolio.\nNel febbraio 2013 ha pubblicato con Disco Dada Records e Blinde Proteus il suo secondo album, dal titolo \"Post-Krieg\". Il lavoro prevede la collaborazione di Nicola Manzan, Paolo Mongardi (Ronin, Zeus!, Fuzz Orchestra, FulkAnelli) e Paolo Raineri (Junkfood), e la produzione artistica di Lorenzo Montan\u00e0."}
{"id": "3907092", "revid": "767487", "url": "https://it.wikipedia.org/wiki?curid=3907092", "title": "B1A4", "text": "I B1A4 () sono un gruppo musicale sudcoreano formatosi a Seul nel 2011, sotto contratto con la WM Entertainment."}
{"id": "3907099", "revid": "647919", "url": "https://it.wikipedia.org/wiki?curid=3907099", "title": "L'olandese Volante", "text": ""}
{"id": "3907115", "revid": "767487", "url": "https://it.wikipedia.org/wiki?curid=3907115", "title": "Campionati mondiali di ginnastica artistica 2006 - Anelli", "text": "La finale ad attrezzo agli anelli dei 39\u00b0 Campionati Mondiali si \u00e8 svolta alla NRGi Arena di Aarhus, Danimarca."}
{"id": "3907119", "revid": "767487", "url": "https://it.wikipedia.org/wiki?curid=3907119", "title": "Trofeo Matteotti 2006", "text": "Il Trofeo Matteotti 2006, sessantunesima edizione della corsa e valida come evento dell'UCI Europe Tour 2006 categoria 1.1, si svolse il 6 agosto 2006 su un percorso totale di circa 188,5\u00a0km. Fu vinto dall'ucraino Ruslan Pidhornyj che termin\u00f2 la gara in 4h36'14\", alla media di 40,944\u00a0km/h.\nPartenza con 130 ciclisti, dei quali 28 portarono a termine il percorso."}
{"id": "3907125", "revid": "125637051", "url": "https://it.wikipedia.org/wiki?curid=3907125", "title": "Martina S\u00e1bl\u00edkov\u00e1", "text": "Specializzata nelle lunghe distanze, nel pattinaggio ha vinto tre ori olimpici e diciassette titoli mondiali e attualmente detiene il record mondiale nei 5000 e nei 10000 metri. Anche il fratello minore, Milan S\u00e1bl\u00edk, \u00e8 un pattinatore di velocit\u00e0.\nPratica anche il ciclismo su strada, dove ha vinto una medaglia di bronzo nella cronometro ai campionati europei e nove campionati cechi, tre in linea e sei a cronometro.\nCarriera.\nNel novembre 2005, a Salt Lake City, batte il record mondiale juniores dei 3000 m, con il tempo di 4'00\"69. Alle Olimpiadi di Torino, nel 2006, si piazza al quarto posto nei 5000 metri. Nello stesso anno, a marzo, batte il record mondiale dei 10000 metri, migliorando di oltre 11 secondi il primato precedente.\nNel 2007 conquista il suo primo titolo internazionale, vincendo gli Europei di Collalbo, con il punteggio record (su piste all'aperto) di 162,954 punti. Stabilisce anche il record mondiale all'aperto nei 3000 e nei 5000 metri. Ai Mondiali di Salt Lake City vince l'oro nei 3000 e nei 5000 metri, stabilendo anche il record mondiale dei 5000 con il tempo di 6'45\"61. Il 15 marzo 2007, a Calgary, diventa la prima volta a percorrere i 10000 metri in meno di 14 minuti, con il tempo di 13'48\"33.\nAll'inizio della stagione 2007-2008, una caduta le provoca la rottura dell'omero e lo stiramento dei legamenti. Nonostante l'infortunio, si conferma nei 5000 metri ai Mondiali di Nagano. Nel 2009 vince la medaglia d'oro ai Mondiali completi di Hamar, piazzandosi al primo posto nei 3000 e nei 5000 metri; si confermer\u00e0 l'anno dopo a Heerenveen. Sempre nel 2010, alle Olimpiadi di Vancouver, vince l'oro nei 3000 e nei 5000 metri e il bronzo nei 1500 metri."}
{"id": "3907127", "revid": "228587", "url": "https://it.wikipedia.org/wiki?curid=3907127", "title": "Passerin d'Entr\u00e8ves (famiglia)", "text": ""}
{"id": "3907139", "revid": "287204", "url": "https://it.wikipedia.org/wiki?curid=3907139", "title": "Barthelemy Toguo", "text": ""}
{"id": "3907142", "revid": "123168006", "url": "https://it.wikipedia.org/wiki?curid=3907142", "title": "J\u00e9r\u00f4me P\u00e9tion de Villeneuve", "text": "Biografia.\nFiglio di J\u00e9r\u00f4me P\u00e9tion, avvocato e giudice presidiale a Chartres, e di Marie-\u00c9lisabeth Le Tellier, studi\u00f2 presso la \"Congr\u00e9gation de l'Oratoire\" di Vend\u00f4me e poi a 18 anni presso un procuratore a Parigi prima di iscriversi al collegio degli avvocati di Chartres nel 1778. Deciso a farsi un nome nel campo della letteratura, partecip\u00f2 a diversi premi pubblicando parecchi libri: \"Moyens propos\u00e9s pour pr\u00e9venir l'infanticide\" (1781), \"Les Lois civiles et l'administration de la justice ramen\u00e9es \u00e0 un ordre simple et uniforme, ou R\u00e9flexions morales, politiques, etc., etc., sur la mani\u00e8re de rendre la justice en France avec le plus de c\u00e9l\u00e9rit\u00e9 et le moins de frais possible\" (1782), \"Essai sur le mariage consid\u00e9r\u00e9 sous des rapports naturels, moraux et politiques, ou Moyens de faciliter et d'encourager les mariages en France\" (1785), oltre ad altri scritti consacrati alla riunione dell'Assembl\u00e9e des notables e degli Stati Generali. Fu inoltre membro attivo de la \"Soci\u00e9t\u00e9 de Amis des Noirs\".\nEletto in data 20 marzo 1789 primo deputato del terzo stato di Chartres agli Stati generali con 164 voti su 190 votanti, il seggio consent\u00ec al piccolo gruppo di patrioti l'ingresso all'Assemblea Nazionale Costituente, assieme a Fran\u00e7ois Buzot e Maximilien de Robespierre, dei quali fu amico e con essi combatt\u00e9 per la democrazia: lott\u00f2 contro il veto reale, le due camere proposte dai monarchici, il suffragio censuario (anche se non difese il suffragio universale, esigette il diritto di voto per tutti i cittadini attivi). Divenne uno dei capi dei Giacobini. Membro del comitato di revisione, entr\u00f2 nel settembre 1790 nel comitato di costituzione, prima di essere eletto segretario e poi presidente dell'Assemblea.\nAl momento della tentata fuga di Luigi XVI e della famiglia reale e del conseguente arresto a Varennes nel giugno 1791, egli appena nominato presidente del Tribunale penale di Parigi (funzione che non esercit\u00f2 mai), venne incaricato, con Barnave e Charles C\u00e9sar de Fay de La Tour-Maubourg, del loro trasferimento a Parigi. Lasci\u00f2 una memoria di questo episodio, in cui sostiene che \"se fossimo stati soli Elisabetta si sarebbe abbandonata tra le mie braccia\". Successivamente, si dichiar\u00f2 favorevole alla sospensione dell'esecuzione di Luigi XVI.\nIn data 30 settembre 1791, alla seduta conclusiva dell'Assemblea, venne fatto segno, assieme a Robespierre, di un'ovazione da parte del popolo.\nIntimamente legato a Madame de Genlis, ella lo accompagn\u00f2 a Londra quando egli vi condusse tre allievi, e fra questi Ad\u00e9la\u00efde d'Orl\u00e9ans, nell'ottobre-novembre 1791.\nIl 14 novembre 1791 venne eletto sindaco di Parigi battendo La Fayette con 6708 voti su 10.632 votanti, con l'appoggio della Cour, contro La Fayette. Il 20 giugno 1792, cerc\u00f2 di prevenire l'attacco alle Tuileries e agli appartamenti reali, ma venne accusato dal re e dal direttorio del Dipartimento, di aver incoraggiato e facilitato il tumulto con la sua mancanza di reazione all'invasione delle Tuileries. Il 6 luglio venne sospeso dal servizio dal dipartimento e sostituito da Philibert Borie, ma questo aument\u00f2 la sua popolarit\u00e0 e diverse fazioni si stavano armando per chiedere il suo ritorno, tanto che lui fu l'eroe delle celebrazioni del 14 luglio 1792. L'Assemblea legislativa decise di ripristinarlo nell'incarico. Il 3 agosto 1792 venne incaricato di portare le richieste dei commissari delle 48 sezioni che richiedevano la deposizione del re. Tuttavia, non partecip\u00f2 alla giornata del 10 agosto 1792.\nVenne confermato nella funzione di sindaco dalla Comune di Parigi ma perdette tutto il suo potere a fronte delle decisioni della sezione rivoluzionaria di Parigi. Non si oppose alle visite domiciliari e rimase totalmente passivo ai massacri di settembre. Il 6 settembre, dovette rendere conto degli avvenimenti davanti all'Assemblea.\nEletto il 5 settembre deputato dell'Eure-et-Loir alla Convenzione nazionale, terzo su 9 con 274 voti su 354 votanti, si dimise da sindaco e divenne il primo presidente all'apertura della sessione, il 20 settembre 1792.\nA quel punto entr\u00f2 in dissidio con Robespierre, con il quale ruppe all'inizio di novembre, e si alle\u00f2 ai Girondini. Al momento del processo a Luigi XVI, vot\u00f2 l'appello al popolo e la sospensione della condanna a morte. Nella primavera del 1793 entr\u00f2 in conflitto con la Comune di Parigi, il cui controllo sfugg\u00ec ai Girondini dopo le dimissioni di Chambon, accelerando la rottura tra Girondini e Montagnardi. Tuttavia, vot\u00f2 contro il processo a Marat.\nDopo le \"giornate del 31 maggio e 2 giugno 1793\", venne emesso nei suoi confronti un ordine di cattura, ma riusc\u00ec a evadere il 24 giugno e a raggiungere Caen con Guadet, dove tent\u00f2 di sollevare la Normandia contro la Convenzione nazionale. Dopo la battaglia di Br\u00e9court del luglio 1793, si rec\u00f2 nel Finist\u00e8re, da dove s'imbarc\u00f2 per il dipartimento della Gironda (Bordeaux era gi\u00e0 in insurrezione contro la Convenzione) con Buzot e Barbaroux, con i quali visse nascosto a Saint-\u00c9milion, vicino a Bordeaux, per dieci mesi. Quando Salle e Guadet vennero arrestati nella casa del padre di Guadet, credendosi minacciato, lasci\u00f2 di notte il suo asilo, presso il parrucchiere Troquart (dal quale si era rifugiato dal 20 gennaio), con Buzot e Barbaroux. Tuttavia, un pastore li vide in una pineta. Barbaroux cerc\u00f2 di uccidersi con un colpo di pistola, ma riusc\u00ec solo a ferirsi e venne preso (alla fine venne ghigliottinato il 25 giugno). Da parte loro, Petion e Buzot si addentrarono in un campo di grano e si suicidarono con un colpo di pistola. I loro miseri cadaveri vennero ritrovati, ormai quasi divorati dai lupi, due giorni dopo, il 20 giugno, da sanculotti di Castillon facendo una battuta generale dalla parte di Saint-Magne.\nPrima di questa sua ultima fuga, P\u00e9tion aveva lasciato a Madame Bouquey il manoscritto delle sue \"m\u00e9moires\" e il suo testamento politico.\nIl corpo di J\u00e9r\u00f4me P\u00e9tion de Villeneuve venne sepolto nel Cimitero di Saint Magne de Castillon."}
{"id": "3907144", "revid": "767487", "url": "https://it.wikipedia.org/wiki?curid=3907144", "title": "David Zitelli", "text": ""}
{"id": "3907146", "revid": "1543377", "url": "https://it.wikipedia.org/wiki?curid=3907146", "title": "Bandjoun Station", "text": "Bandjoun Station, inaugurata nel 2008, fu il primo centro culturale del Camerun e fu creato da Barth\u00e9l\u00e9my Toguo nella citt\u00e0 di Bandjoun. Punto di ritrovo polifunzionale \u00e8 formato da una biblioteca, una sala proiezioni, quindici stanze per ospitare gli artisti stranieri, due spazi per le collezioni d'arte (una permanente e una temporanea). Grazie alla Bandjoun Station l'arte contemporanea internazionale incontra la tradizione locale di Bandjoun, coinvolgendo la sua popolazione.\nForte dell'esperienza a D\u00fcsseldorf, dove Toguo viene in contatto con l'azionismo viennese e il Gruppo Fluxus, gli spazi espositivi e la produzione artistica sono scambievolmente legati.\nArchitettura.\nL'edificio che ospita la Bandjoun Station \u00e8 ispirata all'architettura locale, ai suoi tetti a punta, questo per rispettare le tradizioni locali e la struttura architettonica circostante. La modernit\u00e0 dell'edificio \u00e8 visibile soprattutto nell'uso di materiali per la copertura dei muri esterni: Toguo usa il vetro, il metallo e la ceramica sia per il valore estetico, sia per creare una valida protezione ai continui sbalzi climatici, tipici di questa zona. Inoltre la ceramica dipinta a mano gli permise di trasporre non solo i suoi disegni, ma anche simboli totemici cari alla popolazione di Bandjoun."}
{"id": "3907150", "revid": "287204", "url": "https://it.wikipedia.org/wiki?curid=3907150", "title": "Francois Buzot", "text": ""}
{"id": "3907157", "revid": "1361571", "url": "https://it.wikipedia.org/wiki?curid=3907157", "title": "Taddi e fave", "text": "Taddi e fave (it.: talli e fave) \u00e8 un tipico piatto povero della cucina campana, in particolare di quella del Cilento.\nSi tratta di una minestra primaverile di verdure, la cui base \u00e8 costituita dai talli, ovvero dai getti e dai germogli, in questo caso di scarola, che spuntano dal cespo interrato dopo che la parte aerea e commestibile della pianta \u00e8 stata tagliata e destinata ad altri consumi. L'altro ingrediente fondamentale che entra nella preparazione \u00e8 costituito dalle fave fresche sgusciate dal baccello. L'uso delle fave conferisce al piatto la sua collocazione tardo-primaverile. \nPreparazione.\nI talli, tagliati grossolanamente, vengono fatto brevemente rosolare in olio d'oliva insieme alla cipollina bianca; si aggiunge quindi dell'acqua (o un blando brodo vegetale), si sala il tutto e si lascia continuare la cottura facendo sobollire. Visto il pi\u00f9 breve tempo di cottura, le fave fresche si aggiungono nel corso dell'ebollizione, quando la cottura dei talli \u00e8 vicina al completamento: le fave dovranno essere preventivamente private del picciolo coriaceo, ma non andranno estratte dalla loro pellicola tenera.\nLa minestra si consuma calda o tiepida, con eventuale aggiunta di un filo di olio d'oliva crudo. Si consuma intingendo nel brodo il pane, eventualmente tostato o biscottato.\nSi accompagna a un robusto vino rosso.\nVarianti e adattamenti.\nVista la non reperibilit\u00e0 commerciale dei talli di scarola, questi possono essere sostituiti o surrogati dai talli di cicoria (pi\u00f9 amari) o di catalogna, le cosiddette puntarelle, preferibilmente non sminuzzati come in alcune preparazioni tipiche di quest'ultimo ingrediente. Le fave fresche possono essere sostituite con quelle surgelate.\nVarianti simili possono essere rinvenute nella cucina regionale di altri contesti dell'Italia meridionale."}
{"id": "3907158", "revid": "125689356", "url": "https://it.wikipedia.org/wiki?curid=3907158", "title": "Lisa America", "text": "Lisa America \u00e8 una cavalla da trotto nata il 25 maggio 2005. Lisa \u00e8 una delle figlie di Varenne e Zagabria Dei; come il padre nel corso della sua carriera ha vinto parecchie corse prestigiose in Italia e in Europa, incassando la bellezza di 1.521.841 euro. Il suo record in gara sui 1 600 m \u00e8 10,1, invece sui 2 000 m \u00e8 di 11,1. Nel 2012 ha partecipato anche all'Amerique terminando in 17\u00aa posizione a causa di un\u2019evidente zoppia. Successivamente i controlli medici hanno evidenziato una seria lesione articolare a un nodello, notizia questa che comprometterebbe il corso della carriera per la figlia di Varenne. Lisa America ormai ferma ai box a causa di un evidente zoppia attualmente si trova in Svezia per fare da monta a Viking Kronos.\nPalmar\u00e8s: 65 corse disputate - 22 Vittorie - 26 piazzamenti"}
{"id": "3907162", "revid": "287204", "url": "https://it.wikipedia.org/wiki?curid=3907162", "title": "Trinummus", "text": "Trinummus (o \"Le tre dracme\", ma anche scherzosamente tradotto con \"Commedia da tre soldi\") \u00e8 una commedia di Tito Maccio Plauto scritta intorno al 190 a.C. Quest'opera si ispira ad una commedia greca intitolata \"Thesaurus\", scritta da Filemone.\nIntroduzione.\nQuesta opera \u00e8 la commedia pi\u00f9 seria di Plauto dove lui segue il modello greco di Terenzio, preoccupato per i valori etici e per i principi morali della societ\u00e0 del tempo. La commedia si svolge nelle vie di Atene (dove troviamo la casa di Carmide). Si pensa che questa commedia sia stata scritta negli ultimi anni di carriera di Plauto cio\u00e8 tra il 188 e 186 a.C. per la presenza di abbondanti e varie parti ritmiche nei canti e l'insistenza con cui si contrappongono i costumi nuovi a quelli vecchi che, oltre ad essere presente nei modelli greci, era anche presente nei temi della Roma di Catone (184 a.C.).\nTrama.\nIl \"Trinummus\" \u00e8 una commedia plautina che narra di un personaggio di nome Carmide che prima di partire per l'estero confessa all'amico Callicle di un tesoro nascosto in casa e lo prega di nasconderlo al figlio, poich\u00e9 conosce la tendenza di quest'ultimo di sperperare. Dopo la sua partenza, il disgraziato figlio Lesbonico, infatti, spende tutto il suo patrimonio giocando, tanto da essere costretto a vendere pure la casa e lasciare la sorella senza dote. La casa viene comprata da Callicle perch\u00e9 non voleva che cadesse in mano di stranieri e, per il rapporto di amicizia che lo lega a Carmide, d\u00e0 una camera a Lesbonico. Il suo amico, Megaronide, gli dice che la gente lo critica e a Callicle non rimane che confessare all'amico del tesoro, per poter salvare la sua reputazione. La sorella di Lesbonico, quindi, rimase senza dote e Lisitele, amico di Lesbonico, per aiutarlo, ha deciso di prendere in sposa la sorella senza dote e lo presenta al padre Filtone che, dopo aver tratto delle conclusioni logiche, accetta l'idea del figlio e chiede la mano alla famiglia della ragazza. Lesbonico, per\u00f2, nonostante la sua dissolutezza, non aveva perso il suo senso dell'onore e del dovere, quindi accetta che l'amico Lisitele sposi la sorella, ma con la condizione che lei porti in dote l'unico pezzo di terra che possedevano. Callicle viene informato di questa situazione dallo schiavo di Lesbonico, Stasimo. Callicle non poteva acconsentire che la figlia di Carmide si sposasse senza dote soprattutto essendo in possesso del tesoro di quello, allora chiede immediatamente consiglio all'amico Megaronide, il quale, per non destare sospetti e pettegolezzi dalla gente, incarica un falso messaggero, Sicofante, affinch\u00e9 finga di ritirare da parte di Carmide una carta per Lesbonico e una somma di denaro per la figlia, con l'incarico di consegnarlo a Callicle. Il denaro viene ritirato e dissotterrato per l'occasione del matrimonio e, per fare questo, occorreva che il falso messaggero, ingaggiato per tre monete, che doveva presentare la lettera, si incontri con Carmide che era appena ritornato dal viaggio. L'impostore viene smascherato e dopo la faccia perplessa e la sorpresa Carmide urla lamentandosi con lo schiavo Stasimo per tutto l'accaduto e per non avere neanche pi\u00f9 una casa e si lamenta per aver affidato i suoi beni all'amico e ai figli. Callicle, sentendo le grida di Carmide, esce e spiega al amico come erano andate veramente le cose. Alla fine la commedia si conclude in maniera felice con la realizzazione di due matrimoni: quello di Lisitele con la figlia di Carmide e quello inaspettato di Lesbonico con la figlia di Callicle. Il finale \u00e8 stato probabilmente mutilato da Plauto per accelerare e non rendere troppo pesante la commedia.\nPrologo.\nProtagoniste del prologo sono Dissolutezza e Povert\u00e0, due astratti personificati, rappresentate da Plauto come madre e figlia. Dissolutezza spiega le motivazioni per le quali lei e Povert\u00e0 sono legate al giovane Lesbonico: costui ha scialacquato tutte le ricchezze del padre, Carmide. Dunque Dissolutezza, resasi conto del fatto che il giovane non ha pi\u00f9 nulla per alimentarla, gli affibbia Povert\u00e0 per il resto della sua vita.\nAtto I.\nLa rappresentazione del primo atto si apre con Megaronide, amico di Callicle e Carmide, deciso a criticare il comportamento apparentemente scorretto di Callicle, al quale Carmide aveva affidato il figlio Lesbonico e la figlia della quale non sappiamo il nome e che mai compare nel corso della commedia. Il povero Carmide, difatti, \u00e8 costretto a partire per un viaggio d'affari. Durante la sua assenza Lesbonico mette in vendita la casa, poich\u00e9 come ricorderemo era solito dissipare denaro, la quale viene per\u00f2 acquistata dallo stesso Callicle. Alcune voci lo accusano di essersi impossessato in maniera scorretta della casa in assenza di Carmide, quando invece lo scopo di Callicle era quello di aiutare Lesbonico e di tenere al sicuro qualcosa che Carmide aveva nascosto in casa. Queste voci giungono fino a Megaronide, ignaro dell'atto benevolo dell'amico, che in un monologo anticipa agli spettatori il discorso che \u00e8 intenzionato a fargli riguardo alla sua azione. Non mancano riferimenti agli usi e costumi corrotti a Roma.\nMegaronide accusa Callicle di non aver aiutato il giovane bens\u00ec di essersi approfittato di lui. Ecco allora che Callicle, dispiaciuto per l'idea che l'amico si \u00e8 fatto di lui, gli rivela un segreto: ha acquistato la casa perch\u00e9, nascosti, vi erano tremila Filippi che Carmide gli chiese di custodire come dote nel caso in cui qualche giovane avesse chiesto la mano della figlia. Dopo le scuse di Megaronide, si chiude il primo atto.\nAtto II.\nVediamo in scena per la prima volta il giovane Lisitele intento a riflettere sull'amore e la ricchezza. Egli sostiene che chi ama una donna, stordito dai suoi baci, tira fuori denaro e cos\u00ec finisce per sciupare tutto il patrimonio. Non manca un elenco del personale indispensabile per una donna, necessario a soddisfare le sue esigenze, proprio come nella commedia dell\"'Aulularia\".\nFiltone, padre di Lisitele, \u00e8 intento ad inculcare quelli che sono i buoni valori al figlio, esortandolo a rispettare i vecchi costumi e a non infangarli. Gli dice di non seguire le compagnie degli uomini malvagi, poich\u00e9 il malvagio pretende che anche il buono lo segua sulla cattiva strada. Lisitele dice che si \u00e8 sempre guardato bene dal frequentare cattive compagnie o dal rubare e che ha sempre custodito gelosamente tutto ci\u00f2 che dal padre gli \u00e8 stato insegnato. Dopodich\u00e9 Lisitele racconta al padre dell'amico Lesbonico, del suo sperperare continuamente denaro e che dunque ha intenzione di aiutarlo prendendo in moglie la sorella dell'amico senza chiedere dote alcuna. Dopodich\u00e9 avrebbe potuto sostenere economicamente la famiglia dell'amico e della futura moglie. Valutata la situazione, inaspettatamente, Filtone acconsente.\nFiltone ragiona sul fatto che \u00e8 spesso necessario accontentare i figli, se non ci si vuole preparare ad una vecchiaia fredda o farsi venire il mal di fegato. Dopodich\u00e9, come stabilito con il figlio, va da Lesbonico per discutere del matrimonio.\nLesbonico ed il servo Stasimo stanno parlando di come sono state spese le 40 mine, ricavato della vendita della casa. In circa 15 giorni, Lesbonico ha sperperato quasi tutte le mine in banchetti, unguenti e bagni alle terme. Ma ecco che sopraggiunge Filtone, che spiega a Lesbonico l'intenzione di suo figlio di sposare la sorella senza dote alcuna. Lesbonico si sente in difficolt\u00e0 a causa della differente condizione economica tra i due. A questo punto per\u00f2, non avendo a disposizione una quantit\u00e0 di denaro sufficiente, offre a Filtone un campo. Ecco che entra in scena la figura del \"servus callidus\". Stasimo, resosi conto che quel campo era l'unica cosa loro rimasta per vivere, con geniali espedienti dissuade Filtone dall'accettare quella proposta. Alla fine, per merito sia di Filtone che di Stasimo, Lesbonico si decide ad accettare l'offerta e manda Stasimo ad avvertire la sorella riguardo al matrimonio, mentre loro due si recano presso Lisitele per stabilire la data delle nozze.\nAtto III.\nIl servo Stasimo racconta a Callicle delle intenzioni di Lisitele. Il vecchio Callicle raggiunge l'amico Megaronide per chiedergli un consiglio su ci\u00f2 che \u00e8 pi\u00f9 giusto fare, poich\u00e9 dare una donna senza dote sarebbe stato uno scandalo. Stasimo che non sa dei tremila Filippi teme che Callicle abbia intenzione di sottrarre a Lesbonico, dopo la casa, anche il campo.\nLa scena si apre con un violento battibecco tra Lisitele e Lesbonico, poich\u00e9 Lesbonico si preoccupa di ci\u00f2 che potrebbe pensare la gente riguardo al rifiutare, da parte della ricca famiglia di Lisitele, una dote. A questo punto Lisitele dice, riguardo ai comportamenti sfarzosi che ha avuto l'amico, che non avrebbe dovuto infangare la reputazione degli avi in quel modo, lasciandosi in bal\u00eca di s\u00e9 stesso, schiavo dell'ozio. Lisitele invece, ragazzo dai sani principi, \u00e8 pi\u00f9 che convinto a non volere dote. Allorch\u00e9 Lesbonico per evitare che la sorella passi per amante anzich\u00e9 per moglie perch\u00e9 senza dote, \u00e8 ancora deciso a cedergli il campo. Ma Lisitele \u00e8 irremovibile, non vuole sentire ragioni, e abbandona la scena. Sopraggiunge Stasimo, che aveva ascoltato il tutto. Costui \u00e8 convinto che l'unica cosa plausibile in quella situazione fosse andar via, temendo di essere ridotto a facchino militare. Poi, sconsolato, va al Foro per farsi restituire un Talento che aveva prestato, per avere qualcosa in tasca durante il viaggio.\nEcco che Callicle giunge presso la dimora di Megaronide che viene messo a conoscenza dei fatti accaduti. Constatato che Callicle non ha alcuna intenzione di dare in moglie la ragazza senza dote, a Megaronide viene in mente una splendida idea: poich\u00e9 avrebbero accusato Callicle di essersi sgraffignato la dote egli stesso, propone di assoldare un uomo, un forestiero che avrebbe dovuto fingere di essere stato inviato da Carmide stesso dalla Siria per consegnare due lettere, una per Callicle e l'altra per il giovane, contenenti del danaro come dote, cosicch\u00e9 Callicle potesse evitare di mettere in mano parte dei tremila Filippi a Lesbonico che sicuramente ne avrebbe fatto un uso improprio, e la giusta quantit\u00e0 di questi sarebbe andata come dote per la ragazza.\nAtto IV.\nCarmide fa ritorno in patria. Nel suo monologo vi \u00e8 un ringraziamento a Nettuno, benevolo, che \"\u00e8 solito risparmiare i poveri e perseguitare i ricchi\". Nel Foro, scorge un uomo dall'abbigliamento curioso. Dunque, prima di fare ritorno a casa, decide di seguirlo, per vedere dove sia diretto e quali siano le sue intenzioni.\nSicofante ha appena ricevuto \"tre soldi\". Per tre nummi dovr\u00e0 dire di essere venuto dalla Siria con il compito di consegnare due lettere. In questa scena dai caratteri comici, il dialogo tra Carmide e il Sicofante \u00e8 dilettevole. Il povero Sicofante, ignaro di avere di fronte a s\u00e9 il vero Carmide, comincia a raccontargli che \u00e8 un carissimo amico del padre di Lesbonico, appunto Carmide, costretto in Siria per lavoro e che gli erano state affidate due lettere da consegnare contenenti del danaro. Tuttavia quando Carmide gli domanda di rivelargli il nome del padre di Lesbonico e i viaggi che costui ha fatto, Sicofante si rende conto di essersene dimenticato. Dopo una serie di nomi, gli torna alla mente il nome, Carmide, ma comincia a raccontare di viaggi impossibili alla volta di Giove per mezzo di una barca, o che tramite il Ponto fosse giunto fino in Arabia. Stanco di tutta quella farsa, Carmide rivela la sua identit\u00e0, mandando in fumo tutto ci\u00f2 che avrebbe dovuto eseguire Sicofante che, prima di darsela a gambe, augura a Carmide i peggiori mali.\nStasimo ha dimenticato il suo \"condalium\", l'anello che stabilisce la sua condizione di servo, in un'osteria. Consapevole che sar\u00e0 stato rubato da un gruppo di malfattori, parlando a voce alta, si dispera per quei valori andati perduti e dei tempi in cui non c'era corruzione. Carmide, che aveva riconosciuto il servo dalla voce, gli va incontro. Stasimo, seppur contento del ritorno del padrone, gli racconta che Lesbonico, durante la sua assenza, ha venduto la sua casa a Callicle.\nCallicle racconta a Carmide che ha acquistato la casa per preservare i tremila filippi e che Lisitele \u00e8 intenzionato, dietro suo consenso, a prendere in moglie la figlia. Stasimo intanto viene incaricato di scaricare la merce dalla barca di Carmide e di informare Lisitele del ritorno di Carmide.\nAtto V.\nLisitele viene dunque informato da Stasimo del ritorno di Carmide. Decide quindi di andare da Carmide per parlare del matrimonio, mentre recita un monologo nel quale si definisce fortunato poich\u00e9 si realizza tutto ci\u00f2 che desidera.\nCarmide ringrazia Callicle per la fedelt\u00e0. Lisitele sopraggiunge, ma resta sulla soglia ad ascoltare la conversazione tra i due. Carmide era intento a raccontare dell'incontro con Sicofante. Callicle allora gli rivela che lo aveva assoldato lui stesso su consiglio di Megaronide per dare una dote alla ragazza. Cos\u00ec Lesbonico avrebbe creduto che il danaro era da parte del padre e non avrebbe capito ci\u00f2 che veramente c'era sotto. Lisitele decide allora di farsi avanti e chiede a Carmide in persona la mano della figlia. Costui dice che avrebbe acconsentito solo ad una condizione: che accettasse mille Filippi come dote. Nel frattempo torna Lesbonico, contento di rivedere il padre. Con un colpo di scena finale, gli spettatori vengono a sapere che Callicle e Carmide si erano messi d'accordo anche su un matrimonio tra Lesbonico e la figlia di Callicle, a condizione che da quel momento in poi si sarebbe comportato nel migliore dei modi e come un uomo dai sani principi. Dopo la solenne promessa di Lesbonico, stabiliscono che quest'ultimo si sarebbe sposato il giorno dopo Lisitele. Dunque, anche Lesbonico abbandona i piaceri e viene vinto dall'amore.\nValutazione critica.\nTrinummus \u00e8 una commedia pesante e monotona dove sono presenti personaggi simbolici come Dissolutezza e Povert\u00e0 (personaggi del prologo) che hanno tono moralista e i vecchi Callicle e Megaronide che danno informazioni agli spettatori sugli antecedenti della storia. In questa opera abbiamo gli elementi tipici di una commedia che sono: l'amore e il denaro, fonte di confusione e di situazioni ambigue e sgradevoli e altri personaggi, ladri di denaro e che si intrecciano nell'amore in maniera esagerata e umoristicamente ridicoli. Questa opera \u00e8 una \"favola morale\" poich\u00e9 nella societ\u00e0 di questo periodo era molto importante la opinione pubblica sul comportamento di un cittadino ateniese o romano, tanto da condizionare la vita privata. Qui viene illustrato anche il problema del matrimonio in cui la donna doveva avere una dote (per potersi sposare) che rappresentava il suo valore sociale e dava valore alla famiglia a cui apparteneva (Megaronide e Callicle fanno il possibile per aiutare la giovane ad acquisire una dote e trovare il padre per il riconoscimento). Nell'opera compaiono anche i principi della societ\u00e0 greca come la tolleranza, la transigenza e l'aiuto per i prossimo che sono presenti in Lisitele, e che trionfano sui principi conservatori e stoici del padre Filtone (generosit\u00e0 e sforzo personale). La commedia sembra quasi di azione dove l'interesse si vede nella generosit\u00e0 e nel comportamento nobile dei personaggi messo alla prova dagli errori di Lesbonico che sembrano fatti per dare un forte valore morale.\nFortuna.\nQuest'opera ha ispirato \"La dote\" di Giovanni Maria Cecchi (1550); \"Le tres\u00f2r cach\u00e9\" di Philippe Destouches (1743) e \"Der Schatz\" di Gotthold Ephraim Lessing (1750). Ha influenzato anche nella scena V atto 1 de \"La bisbetica domata\" di Shakespeare in cui il pedante travestito da padre di Lucenzio si incontra con il padre vero di Lucenzio e vuole incarcerarlo come impostore, copiando la scena IV atto 2 del Trinummus nella quale Sicofante, che finge essere Carmide, si incontra con il vero Carmide e viene smascherato."}
{"id": "3907163", "revid": "767487", "url": "https://it.wikipedia.org/wiki?curid=3907163", "title": "Trofeo Matteotti 2005", "text": "Il Trofeo Matteotti 2005, sessantesima edizione della corsa e valida come evento dell'UCI Europe Tour 2005 categoria 1.1, si svolse il 3 luglio 2005 su un percorso totale di circa 188,5\u00a0km. Fu vinto dall'italiano Ruggero Marzoli che termin\u00f2 la gara in 4h46'12\", alla media di 39,518\u00a0km/h.\nPartenza con 111 ciclisti, dei quali 23 portarono a termine il percorso."}
{"id": "3907164", "revid": "4175", "url": "https://it.wikipedia.org/wiki?curid=3907164", "title": "Bradford Association Football Club", "text": ""}
{"id": "3907166", "revid": "599013", "url": "https://it.wikipedia.org/wiki?curid=3907166", "title": "Moscato d'Asti Canelli", "text": "Moscato d'Asti Canelli \u00e8 un vino a DOCG, che il 15 aprile 2019 ha ottenuto dal Consorzio per la Tutela dell'Asti Docg, di cui era sottozona, il riconoscimento a Docg indipendente, come Canelli Docg o Moscato di Canelli. Potr\u00e0 essere cos\u00ec etichettato nel 2020, dopo i passaggi in Regione, al Governo e a Bruxelles.\nZona di produzione dopo il riconoscimento della Docg indipendente.\nLa zona del Canelli Docg o Moscato di Canelli \u00e8 ristretta a 18 Comuni. Rispetto a quelli indicati sopra, restano esclusi Alba, Rocchetta Belbo, Serralunga, Treiso e Trezzo Tinella, tutti in provincia di Cuneo.\nTecniche di produzione.\nI vigneti possono insistere esclusivamente su terreni collinari. Per i nuovi impianti e i reimpianti la densit\u00e0 non pu\u00f2 essere inferiore a 4.000 ceppi/ha. Le forme di allevamento consentite sono a controspalliera. \u00c8 vietata ogni pratica di forzatura, ma \u00e8 consentita l'irrigazione di soccorso. Tutte le operazioni di vinificazione debbono essere effettuate nell'areale della DOCG.\nStoria.\nIl Moscato bianco \u00e8 un vitigno antico, proveniente dal bacino orientale del Mediterraneo. La diffusione di queste uve \u00e8 dovuta al particolare gusto dolce che si otteneva facendole appassire.\nA partire dal Trecento, il vino dolce aromatico divenne molto ricercato, e grazie principalmente ai commerci che Venezia aveva nel Mediterraneo orientale si diffuse nella penisola italiana con il nome di \"vino greco\".\nNel 1511, l'uva \u00e8 citata come \"Muscatellum\" negli statuti di La Morra,\ne nel 1597, sono richieste talee di Moscato alla comunit\u00e0 di Santo Stefano Belbo da parte del duca di Mantova.\nGiovan Battista Croce, milanese, si trasfer\u00ec in Piemonte alla fine del XV secolo, gioielliere del Duca di Savoia Carlo Emanuele I, pu\u00f2 essere considerato, secondo Renato Ratti, il fondatore della branca enologica piemontese che ha dato origine ai vini dolci, aromatici e poco alcolici tra i quali primeggia il Moscato d'Asti.\nProprietario di un vigneto tra Montevecchio e Candia, il Croce produsse alcuni vini ottenuti da sperimentazioni da lui stesso eseguite e pubblicate in un libro dal titolo \" Della eccellenza e diversit\u00e0 dei vini che sulla montagna di Torino si fanno e del modo di farli\" (stampato nel 1606).\nIn questo manuale Giovan Battista Croce tratt\u00f2 di alcune tecniche ancora attuali al giorno d'oggi dalla \"spremitura\", alla \" purificazione\", che consiste di asportare tutte le sostanze impure dal vino (sostanze pectiche e mucillaginose), fino all'uso del\" freddo\" per bloccare la fermentazione.\nLa divulgazione di queste notizie, permise lo sviluppo del \"vino bianco\" in tutto il Piemonte e l'affermazione di questo sui mercati mondiali.\nIl Consorzio per la tutela dell'Asti.\nIl Consorzio per la tutela dell'Asti \u00e8 stato ufficialmente costituito il 17 dicembre 1932 e venne riconosciuto nel 1934.\nNato con l'intento di definire la zona d'origine, il vitigno, la tecnica di preparazione e la tipologia finale, oggi ha il compito anche di promuovere la conoscenza e la diffusione dell'Asti in tutto il mondo, oltre che vigilare sulle caratteristiche qualitative.\nNel caso che il prodotto sia ritenuto non idoneo, il marchio consortile non viene concesso.\nLa sede del Consorzio \u00e8 in Piazza Roma 10 ad Asti nel \"Palazzo Gastaldi\".\nVoci correlate.\nAsti (disambigua)"}
{"id": "3907168", "revid": "287204", "url": "https://it.wikipedia.org/wiki?curid=3907168", "title": "John Ullmann Kent Senior Cup", "text": ""}
{"id": "3907170", "revid": "287204", "url": "https://it.wikipedia.org/wiki?curid=3907170", "title": "Kenzou", "text": ""}
{"id": "3907171", "revid": "287204", "url": "https://it.wikipedia.org/wiki?curid=3907171", "title": "K\u00e8rigma", "text": ""}
{"id": "3907173", "revid": "287204", "url": "https://it.wikipedia.org/wiki?curid=3907173", "title": "Encefalopatia bilirubinica", "text": ""}
{"id": "3907174", "revid": "287204", "url": "https://it.wikipedia.org/wiki?curid=3907174", "title": "Kernitterus", "text": ""}
{"id": "3907175", "revid": "287204", "url": "https://it.wikipedia.org/wiki?curid=3907175", "title": "Chetoconazolo", "text": ""}
{"id": "3907176", "revid": "287204", "url": "https://it.wikipedia.org/wiki?curid=3907176", "title": "Tecnica di contenimento", "text": ""}
{"id": "3907177", "revid": "287204", "url": "https://it.wikipedia.org/wiki?curid=3907177", "title": "Corralling", "text": ""}
{"id": "3907178", "revid": "287204", "url": "https://it.wikipedia.org/wiki?curid=3907178", "title": "Key bump", "text": ""}
{"id": "3907179", "revid": "287204", "url": "https://it.wikipedia.org/wiki?curid=3907179", "title": "Fotogramma chiave", "text": ""}
{"id": "3907180", "revid": "287204", "url": "https://it.wikipedia.org/wiki?curid=3907180", "title": "Khagh\u0101n", "text": ""}
{"id": "3907181", "revid": "287204", "url": "https://it.wikipedia.org/wiki?curid=3907181", "title": "Qagh\u0101n", "text": ""}
{"id": "3907182", "revid": "287204", "url": "https://it.wikipedia.org/wiki?curid=3907182", "title": "Khalwat", "text": ""}
{"id": "3907183", "revid": "287204", "url": "https://it.wikipedia.org/wiki?curid=3907183", "title": "Khalwatiya", "text": ""}
{"id": "3907184", "revid": "287204", "url": "https://it.wikipedia.org/wiki?curid=3907184", "title": "Halveti", "text": ""}
{"id": "3907185", "revid": "287204", "url": "https://it.wikipedia.org/wiki?curid=3907185", "title": "Al Khartum", "text": ""}
{"id": "3907186", "revid": "287204", "url": "https://it.wikipedia.org/wiki?curid=3907186", "title": "Khery-heb", "text": ""}
{"id": "3907187", "revid": "196390", "url": "https://it.wikipedia.org/wiki?curid=3907187", "title": "Kh\u014dj\u0101", "text": ""}
{"id": "3907188", "revid": "196390", "url": "https://it.wikipedia.org/wiki?curid=3907188", "title": "Khw\u0101ja", "text": ""}
{"id": "3907189", "revid": "287204", "url": "https://it.wikipedia.org/wiki?curid=3907189", "title": "Regione dell'Everest", "text": ""}
{"id": "3907190", "revid": "287204", "url": "https://it.wikipedia.org/wiki?curid=3907190", "title": "Khwarenah", "text": ""}
{"id": "3907193", "revid": "124123", "url": "https://it.wikipedia.org/wiki?curid=3907193", "title": "Al'bina Juratu", "text": "Biografia.\nNata il 25 aprile 1959 a Norva\u0161-\u0160igali, prosegue gli studi dapprima all'Universit\u00e0 Statale Ciuvascia e con la specializzazione a Mosca in filologia e storia. Fin dall'adolescenza pubblica storie e poesie su periodici locali, diventando membro dell'Unione degli Scrittori Ciuvasci."}
{"id": "3907203", "revid": "154893", "url": "https://it.wikipedia.org/wiki?curid=3907203", "title": "Calci in culo", "text": ""}
{"id": "3907204", "revid": "154893", "url": "https://it.wikipedia.org/wiki?curid=3907204", "title": "Calcio in culo", "text": ""}
{"id": "3907205", "revid": "287204", "url": "https://it.wikipedia.org/wiki?curid=3907205", "title": "Kidumbak", "text": ""}
{"id": "3907207", "revid": "287204", "url": "https://it.wikipedia.org/wiki?curid=3907207", "title": "Magogoni Creek", "text": ""}
