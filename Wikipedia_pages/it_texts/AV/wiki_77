{"id": "3877109", "revid": "1154737", "url": "https://it.wikipedia.org/wiki?curid=3877109", "title": "Vezza (fiume)", "text": "Il Vezza \u00e8 un fiume toscano che attraversa i comuni di Stazzema e Seravezza in provincia di Lucca.\nIl Vezza ha le sue origini dai rilievi che contornano gli abitati di Stazzema, di Pomezzana e di Farnocchia che dal monte Procinto digradano verso lo spartiacque meridionale ad altezze medie intorno ai 1000\u00a0m.\nA Pontestazzemese, il Vezza riceve il contributo del Canale (o Torrente) del Cardoso, proveniente dal bacino delimitato dalle cime della Pania della Croce, del Monte Forato e del monte Nona.\nProseguendo verso valle, il fiume riceve il contributo del Canale del Giardino (o Rio di Cansoli) il cui Bacino \u00e8 dominato dal monte Corchia.\nNon si incontrano affluenti di rilievo fino a Seravezza, ove il Vezza confluendo con il torrente Serra d\u00e0 origine al fiume Versilia.\nIdronimo.\nIl fiume Vezza prende il nome dalla seconda met\u00e0 della denominazione della citt\u00e0 di Seravezza il cui nome deriva a sua volta dal toponimo longobardo Sala Vetitia, che indicava un centro di scambi commerciali.\nNell'antico centro versiliese, infatti, il torrente Serra (che ha acquistato una \"r\" nella sua nuova denominazione) e il fiume Vezza confluiscono per dare origine al fiume Versilia che a sua volta dar\u00e0 il proprio nome a tutta l'area rappresentata dall'originario bacino idrografico del Versilia."}
{"id": "3877112", "revid": "1498232", "url": "https://it.wikipedia.org/wiki?curid=3877112", "title": "QVC", "text": "QVC \u00e8 un canale televisivo statunitense fondato nel 1986 da Joseph Segel, un imprenditore che ha intuito le potenzialit\u00e0 di successo di un canale televisivo retail per la vendita di prodotti incentrato su 3 principi: Quality, Value, Convenience (da qui il nome del canale).\nUno dei primi marchi a firmare un contratto di due anni con QVC per i suoi prodotti \u00e8 stata Sears.\nNegli Stati Uniti QVC \u00e8 il secondo canale televisivo per dimensioni, con un fatturato di circa 7,5 miliardi di dollari. Con milioni di clienti nel 2016 conta di 13,6 milioni e 17.000 dipendenti nel mondo, oggi QVC opera negli USA, nel Regno Unito, in Germania, in Giappone, in Italia, in Cina e in Francia."}
{"id": "3877114", "revid": "97371052", "url": "https://it.wikipedia.org/wiki?curid=3877114", "title": "\u0391-ossidazione", "text": "La \u03b1-ossidazione \u00e8 una via metabolica che trova luogo nei perossisomi, con il fine di catabolizzare acidi grassi ramificati come l'acido fitanico.\nReazioni.\nNon \u00e8 possibile svolgere una normale \u03b2-ossidazione in quanto il gruppo metilico presente sul Carbonio \u03b2 la impedisce.\nPatologie correlate.\nUn difetto della Fitanoil-CoA diossigenasi provoca la Malattia di Refsum. Questa patologia dell'adulto deriva da un accumulo di acido fitanico non processato dall'enzima con conseguenti disturbi neurologici, cecit\u00e0 e sordit\u00e0."}
{"id": "3877117", "revid": "838137", "url": "https://it.wikipedia.org/wiki?curid=3877117", "title": "Marija Duskrjad\u010denko", "text": "Gioca nel ruolo di centrale nel .\nCarriera.\nClub.\nLa carriera di Marija Duskrjad\u010denko inizia nei tornei scolastici kazaki, per poi fare l'esordio da professionistica col Volejbol Kluby \u017detysu. Nella stagione 2004-05 approda in Russia all', dove gioca per due annate, prima di approdare all' nella stagione 2006-07, militandovi per tre annate e raggiungendo la finale della Coppa CEV 2008-09, torneo nel quale viene premiata come miglior servizio.\nNel campionato 2009-10 approda alla , militandovi fino al termine del campionato 2014-15, saltando per la stagione 2013-14 per maternit\u00e0 e raggiungendo ogni anno la finale scudetto, ma vincendo per due volte la Coppa di Russia.\nNella stagione 2015-16 approda al , mentre in quella successiva si trasferisce alla dove rimane tre annate prima di tornare alla formazione di San Pietroburgo per il campionato 2019-20.\nNazionale.\nNel 2010 riceve le prime convocazioni nella nazionale russa, vincendo immediatamente la medaglia d'oro al campionato mondiale 2010.\nVita privata.\nIl 6 giugno 2008 sposa l'allenatore Aleksandr Perep\u0451lkin, conosciuto durante la militanza al Volejbol'nyj klub Uralo\u010dka, quando egli ricopriva il ruolo di secondo allenatore, ottenendo un anno dopo la cittadinanza russa. La coppia ha avuto una figlia nel 2014."}
{"id": "3877122", "revid": "149466", "url": "https://it.wikipedia.org/wiki?curid=3877122", "title": "Sant'Orso di Ravenna", "text": ""}
{"id": "3877137", "revid": "375960", "url": "https://it.wikipedia.org/wiki?curid=3877137", "title": "Vambraci", "text": ""}
{"id": "3877142", "revid": "113592595", "url": "https://it.wikipedia.org/wiki?curid=3877142", "title": "Lombardo della Torre", "text": "Biografia.\nNato nell'ultimo quarto del XIII secolo, era figlio di Raimondo della casata dei Torriani signori di Milano.\nFu canonico del Duomo di Milano e successivamente Arciprete del Duomo di Monza dal 15 agosto 1309 al dicembre del 1328. Soggiorn\u00f2 sporadicamente a Monza reggendo l'arcipretura monzese tramite vicari generali tra cui nel 1325 si annovera il canonico Giovanni Visconti che diventer\u00e0 prima vescovo di Novara e poi arcivescovo e signore di Milano.\nTra il 5 e il 9 luglio 1311 prese parte al concilio provinciale indetto a Bergamo dall'arcivescovo di Milano Cassone della Torre.\nLombardo della Torre, di parte guelfa, a seguito della perdita di potere della sua famiglia su Milano, si rifugi\u00f2 in Friuli dove divenne canonico di Aquileia e dove gi\u00e0 nel 1273 Raimondo della Torre, suo parente, era stato patriarca.\nSuccessivamente fu nominato cappellano pontificio da Giovanni XXII; il 16 febbraio 1328 fu eletto dal capitolo vescovo di Vercelli succedendo al defunto vescovo Uberto Avogadro ma solo l'anno successivo si insedi\u00f2 in quella sede. Questa elezione si inseriva nel panorama generale dei delicati e precari equilibri politici provocati dalle fazioni dei guelfi e dei ghibellini, e in quello particolare della lotta per il potere tra le famiglie milanesi dei Torriani e dei Visconti. Infatti Lombardo della Torre dovette lasciare ben presto la sede episcopale di Vercelli per stabilirsi a Biella dove mor\u00ec il 9 aprile 1343. Fu sepolto nella chiesa di Sant'Eusebio."}
{"id": "3877145", "revid": "287204", "url": "https://it.wikipedia.org/wiki?curid=3877145", "title": "62 Leonis", "text": "62 Leonis (o p3 Leo) \u00e8 una stella gigante arancione di magnitudine 5,95 situata nella costellazione del Leone.\nCome suggerisce il nome stesso, fa parte di un asterismo composto da 5 stelle, le quali altre componenti sono HD 94402, 61 Leonis, 64 Leonis e 65 Leonis, rispettivamente denominate anche come p1 Leo, p2 Leo, p4 Leo, p5 Leo, che si trovano nel raggio di circa 2\u00b0 di declinazione, e formano fra di loro un poligono, visibile in direzione della pi\u00f9 brillante \u03b8 Leonis.\nDista circa 557 anni luce dal sistema solare.\nOsservazione.\nSi tratta di una stella situata a ridosso dell'equatore celeste; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0 e che sia invisibile soltanto nelle aree pi\u00f9 interne del continente antartico. Nell'emisfero nord invece appare circumpolare solo molto oltre il circolo polare artico. La sua magnitudine pari a 5,95 la pone al limite della visibilit\u00e0 ad occhio nudo, pertanto per essere osservata senza l'ausilio di strumenti occorre un cielo limpido e possibilmente senza Luna.\nIl periodo migliore per la sua osservazione nel cielo serale ricade nei mesi compresi fra dicembre e aprile; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche fisiche.\nLa stella \u00e8 una gigante arancione; possiede una magnitudine assoluta di -0,21 e la sua velocit\u00e0 radiale negativa indica che la stella si sta avvicinando al sistema solare.\nOccultazioni.\nEssendo non molto lontano dall'eclittica, tale stella \u00e8 soggetta spesso ad occultazioni da parte della Luna e pi\u00f9 raramente da parte di altri pianeti."}
{"id": "3877146", "revid": "669557", "url": "https://it.wikipedia.org/wiki?curid=3877146", "title": "Giulio Allori", "text": "Di formazione autodidatta, \u00e8 stato tra i pi\u00f9 raffinati interpreti della maniera tonale in Toscana.\nBiografia.\nArruolato come soldato di fanteria durante la grande guerra e gravemente ferito sull'Isonzo, frequent\u00f2 a Caserta il corso Allievi Ufficiali tornando quindi al fronte nel 1917 quale ufficiale degli alpini.\nCongedato, venne assunto dalla Banca Commerciale Italiana dove lavor\u00f2 ininterrottamente sino al 1954, anno del suo pensionamento. Nel 1921 spos\u00f2 Lydia Guerrieri, sorella dell'avvocato penalista Aldo, personaggio assai noto a Livorno.\nAll'arte cominci\u00f2 ad avvicinarsi come collezionista: risparmiava e appena aveva qualche soldo da parte andava da un amico pittore e gli acquistava un pezzo. Assiduo frequentatore di Bottega d\u2019Arte, ebbe l'opportunit\u00e0 di conoscere e relazionare con tutti gli artisti che vi gravitavano allacciando in particolare rapporti di stima e di amicizia con Nomellini, Ulvi Liegi, Romiti, Filippelli, Benvenuti, Malesci, Michelozzi, Leonardo Tarrini e poi ancora Giulio Guiggi e lo scultore Vitaliano De Angelis.\nIntorno agli anni trenta sono databili le prime prove conosciute dell'artista: bozzetti eseguiti dal vero, su tavolette di dimensioni macchiaiole.\nAllori dipinger\u00e0 sempre e rigorosamente dal vero per tutto l'arco della vita ispirandosi a tutte quelle zone labroniche (Tombolo, Calambrone, Montenero, Ardenza, Antignano) e a quei soggetti (il mare, le pinete, i giardini, le colline, i bagni, il porto, la Venezia) che ci sono familiari per l'attenzione che sempre hanno saputo attrarre negli artisti livornesi.\nCredeva nell'Arte e per questo non lasci\u00f2 mai il suo lavoro di bancario: per essere libero di dipingere quando e come voleva lui senza imposizioni e vincoli economici.\nLe sue prime apparizioni a mostre collettive, come le sindacali livornesi e fiorentine, risalgono al 1934, di poi con cadenza annuale egli presenter\u00e0 la sua produzione a selezionate manifestazioni espositive regionali e nazionali (Firenze, Milano, Roma, Napoli).\nNel 1946 si sent\u00ec pronto per una mostra personale ed espose, a Livorno, una trentina di opere nella saletta di Bottega d'Arte. Da allora egli terr\u00e0 altre personali a Livorno, Pisa, Firenze con risultati critici lusinghieri ed anche con soddisfacenti esiti commerciali.\nNel 1965 esibir\u00e0 le sue opere all'Istituto Italiano di Cultura di Lisbona in una bella Mostra organizzata dall'Ambasciata d'Italia.\nGiulio Allori fece parte del Gruppo dei Vageri e dal 1961, diventato socio del Gruppo Labronico, ader\u00ec alle esposizioni organizzate dai membri del ben noto gruppo di pittori livornesi che in quelli anni solevano presentare la loro produzione alla Casa Comunale della Cultura.\nHa dipinto pressoch\u00e9 fino alla morte, sopraggiunta nel gennaio del 1966.\nEsposizioni.\n\"Mostre Personali\"\n\"Mostre Collettive\"\nCollegamenti esterni.\nSito ufficiale "}
{"id": "3877161", "revid": "1702319", "url": "https://it.wikipedia.org/wiki?curid=3877161", "title": "Chiesa di San Remigio", "text": ""}
{"id": "3877169", "revid": "729019", "url": "https://it.wikipedia.org/wiki?curid=3877169", "title": "Heinz Pr\u00fcller", "text": "Biografia.\nHeinz Pr\u00fcller gi\u00e0 a 13 anni inizi\u00f2 a lavorare come giornalista sportivo. All'et\u00e0 di 16 anni intervist\u00f2 Enzo Ferrari. Dopo aver completato il servizio militare, dal 1960 al 1961 lavor\u00f2 per il giornale \"Express\" e poi fino al 1971 per la Kronen Zeitung. Nel 1967 fece le sue prime apparizioni alla televisione di stato austriaca. Dal 1975 al 1986 fu caporedattore della rivista \"Ski- und Tennis-Welt\". Successivamente dal 1987 al 1989 ha lavorato alla rivista \"Sportmagazins\" ed ha diretto la redazione sportiva della radio pubblica austriaca tra il 1989 e il 1994. Nel 1995 \u00e8 stato insignito del premio \"Romy\" per il suo utradecennale lavoro giornalistico.\nLa sua attivit\u00e0 pi\u00f9 nota \u00e8 per\u00f2 quella di telecronista delle gare di Formula 1 per conto della TV austriaca, incarico che ricopr\u00ec dal 1965 al 2008, commentando 650 gare, e dal 1970 anche della Coppa del Mondo di sci alpino. Si occup\u00f2 anche dei Mondiali di calcio e dei Giochi olimpici. \u00c8 considerato uno dei pi\u00f9 grandi esperti di Formula 1 tra i giornalisti dell'area linguistica tedesca, sulla quale ha pubblicato circa 60 libri tra biografie, saggi e il ciclo \"Grand Prix Story,\" nel quale analizza le passate stagioni agonistiche dal 1971 fino ai giorni nostri. Molti libri sono stati curati in collaborazione con la ex-moglie Nora Frey, sposata nel 1990.\nNel 2006 ebbe anche un'esperienza di doppiatore cinematografico, prestando la voce al personaggio di Bob Cutlass (il telecronista delle gare) nella versione austriaca del film Disney-Pixar \"Cars - Motori ruggenti\".\nNel febbraio 2009 la ORF ha annunciato che non avrebbe rinnovato il contratto con Pr\u00fcller (che pure avrebbe voluto continuare) per il commento delle gare di Formula 1. In teoria il grande cronista si sarebbe gi\u00e0 dovuto ritirare nel 2007, ma aveva voluto proseguire anche oltre l'et\u00e0 pensionabile. Dalla stagione 2009 il suo posto \u00e8 stato preso da Ernst Hausleitner.\nA giugno 2009 Pr\u00fcller \u00e8 ritornato a commentare le gare di Formula 1, al fianco di Jacques Schulz e Marc Surer per conto della pay-tv tedesca Sky Deutschland, lasciando poi definitivamente nel 2011.\nDal 2009 collabora inoltre con la rivista austriaca \"Motorsport aktuell\"."}
{"id": "3877170", "revid": "287204", "url": "https://it.wikipedia.org/wiki?curid=3877170", "title": "Convocazioni per il campionato mondiale di hockey su ghiaccio maschile 2010", "text": "Ciascuna squadra partecipante al Campionato mondiale di hockey su ghiaccio maschile 2010 consisteva in almeno 15 giocatori (attaccanti e difensori) e 2 portieri, mentre al massimo si poteva disporre di 20 giocatori e 3 portieri. Una volta inserito un giocatore nel roster non era pi\u00f9 possibile rimuoverlo.\nGruppo A.\nAllenatore: Eduard Zankavec.\nLista dei convocati aggiornata al 14 maggio 2010.\nAllenatore: Andrej \u0160ajanov.\nLista dei convocati aggiornata al 14 maggio 2010.\nAllenatore: Vja\u010deslav Bykov.\nLista dei convocati aggiornata al 16 maggio 2010.\nAllenatore: Glen Hanlon.\nLista dei convocati aggiornata al 16 maggio 2010.\nGruppo B.\nAllenatore: Ken Hitchcock.\nLista dei convocati aggiornata al 16 maggio 2011.\nAllenatore: Rick Cornacchia.\nLista dei convocati aggiornata al 14 maggio 2010.\nAllenatore: O\u013cegs Znaroks.\nLista dei convocati aggiornata al 14 maggio 2010.\nAllenatore: Sean Simpson.\nLista dei convocati aggiornata al 12 maggio 2010.\nGruppo C.\nAllenatore: David Henderson.\nLista dei convocati aggiornata al 14 maggio 2010.\nAllenatore: Roy Johansen.\nLista dei convocati aggiornata al 14 maggio 2010.\nAllenatore: Vladimir R\u016f\u017ei\u010dka.\nLista dei convocati aggiornata al 14 maggio 2010.\nAllenatore: Bengt-\u00c5ke Gustafsson.\nLista dei convocati aggiornata al 16 maggio 2010.\nGruppo D.\nAllenatore: Per B\u00e4ckman.\nLista dei convocati aggiornata al 14 maggio 2010.\nAllenatore: Jukka Jalonen.\nLista dei convocati aggiornata al 14 maggio 2010.\nAllenatore: Uwe Krupp.\nLista dei convocati aggiornata al 14 maggio 2010.\nAllenatore: Scott Gordon.\nLista dei convocati aggiornata al 15 maggio 2010."}
{"id": "3877174", "revid": "671029", "url": "https://it.wikipedia.org/wiki?curid=3877174", "title": "Coupe de la Ligue 2009-2010", "text": "La Coupe de la Ligue 2009-2010 fu la 16\u00aa edizione della manifestazione. Inizi\u00f2 il 25 luglio 2009 e si concluse il 27 marzo 2010 con la finale allo Stade de France, vinta dall'Olympique Marsiglia per tre a uno contro il Bordeaux. La squadra campione in carica era proprio il Bordeaux."}
{"id": "3877176", "revid": "196390", "url": "https://it.wikipedia.org/wiki?curid=3877176", "title": "Private Investigations \u2013 The Best of Dire Straits &amp; Mark Knopfler", "text": ""}
{"id": "3877181", "revid": "101175", "url": "https://it.wikipedia.org/wiki?curid=3877181", "title": "Marlboro Yamaha Roberts", "text": ""}
{"id": "3877194", "revid": "484362", "url": "https://it.wikipedia.org/wiki?curid=3877194", "title": "Alluvioni catastrofiche", "text": "In geomorfologia, un'alluvione catastrofica \u00e8 un tipo di megaalluvione di elevatissima portata e molto rara nel tempo che comporta un improvviso rilascio di acqua.\nDurante l'ultimo ritiro dei ghiacciai, numerose esondazioni di laghi glaciali (j\u00f6kulhlaup) furono causate dal collasso di lastre di ghiaccio o di ghiacciai che formavano le dighe dei laghi proglaciali.\nSi conoscono esempi di alluvioni catastrofiche antiche sia dal passato geologico della Terra, sia dalle evidenze geomorfologiche di Marte.\nCorsi d'acqua posson formare bacini lacustri quando vengan bloccati da frane, lahar (fiumi di fango) e dighe vulcaniche il cui successivo collasso o rapida erosione posson produrre queste alluvioni, analogamente a quanto pu\u00f2 accadere alle morene sospinte da ghiacciai successivamente fusi a formare bacini lacustri analoghi ai grandi laghi alpini..\nDefinizione e classificazione.\nLe megaalluvioni sono paleoalluvioni che coinvolsero portate d'acqua maggiori di quelle registrate in epoca storica. Sono studiate attraverso i depositi sedimentari e la morfologia del terreno eroso che singole megaalluvioni hanno creato. Le alluvioni a noi note attraverso descrizioni storiche sono principalmente legate ad eventi meteorologici, come piogge intense, fusione rapida di accumuli di neve o loro combinazioni. Comunque, la ricerca geologica ha dimostrato che, nel passato geologico della Terra, sono avvenuti eventi molto pi\u00f9 intensi.\nNel caso delle alluvioni catastrofiche, queste son tipicamente correlate al collasso di barriere che formano un lago. Ricadono nella seguente classificazione, in funzione del meccanismo responsabile:\nUn esempio in scala minore sarebbe la frana di Pantai Remis.\nEsempi di alluvioni catastrofiche.\nGli esempi, per i quali l'evidenza di ampi flussi d'acqua antichi \u00e8 stata documentata o \u00e8 in valutazione, includono:\nIl Mar Nero (circa 5.600 a.C.).\nNel 1997, W.B. Ryan e W.C. Pitman hanno ipotizzato un improvviso innalzamento del livello del Mar Nero dovuto al riempimento del bacino contenente acqua dolce glaciale con acqua marina del Mar Egeo a seguito del cedimento per erosione rapida della barriera dello Stretto dei Dardanelli seguita al suo superamento causato dal progressivo innalzamento del livello oceanico. Questo evento \u00e8 stato da loro descritto come \"una corsa violenta di acqua salata in una depressione contenente un lago di acqua dolce in una singola catastrofe che \u00e8 stata la fonte di ispirazione per la mitologia del diluvio universale\".\nEvidenze oggettive dell'evento sono l'erosione del fondale nello Stretto dei Dardanelli con trasporto di massi lapidei a velocit\u00e0 di molte decine di km/h (50\u00f760) ed evidenza della sua celerit\u00e0 (mesi) viene dall'identificazione dei carotaggi dei sedimenti prelevati in pi\u00f9 zone -anche molto distanti tra loro - del fondale marino.\nL'esodo verso la Mesopotamia a Sud delle popolazioni locali che ne segu\u00ec avrebbe causato tensioni di grande impatto storico tuttora oggetto di approfondimenti.\nIl Mar Caspio e il Mar Nero (circa 16.000 anni fa).\nUna teoria proposta da Andrey Tchepalyga dell'Accademia russa delle scienze data un primo allagamento del bacino del Mar Nero a un tempo anteriore e per una diversa causa. Secondo Tchepalyga, il riscaldamento globale, che inizi\u00f2 a partire da circa il 14.000 a.C., caus\u00f2 la fusione dello strato di ghiaccio scandinavo (glaciazione weichseliana, in Scandinavia), producendo massicci scarichi fluviali che fluirono nel Mar Caspio, incrementandone il livello fino a oltre 50 m sopra il livello attuale. L'innalzamento fu estremamente rapido e le acque fluirono dalla costa nordoccidentale del bacino del Caspio attraverso la depressione di Kuma-Manych e lo stretto di Ker\u010d', fino all'attuale costa orientale del Mar di Azov, nell'antico bacino del Mar Nero.\nVerso la fine del Pleistocene, questo flusso avrebbe innalzato il livello del Mar Nero di circa 60\u201370 m, cio\u00e8 circa 20 m sotto l'attuale livello, allagando ampie aree che in precedenza erano disponibili per l'insediamento o per la caccia.\nTchepalyga suggerisce che sia stato questo l'evento che abbia potuto costituire la base per le leggende del grande diluvio universale.\nAlluvione della Manica (circa 400.000 anni fa).\nIn origine, in corrispondenza dello Stretto di Dover vi era un istmo. Durante un massimo glaciale precedente, lo scarico del Mare del Nord era bloccato da una diga di ghiaccio e le acque dei fiumi, che vi si dirigevano, confluivano in un ampio lago glaciale di acqua dolce sul letto di quello che \u00e8 ora il Mare del Nord.\nUna cresta di gesso che si innalzava dolcemente e collegava il Weald del Kent e l'Artois, forse alta circa 30 metri sopra l'attuale livello del mare, conteneva il lago glaciale presso lo Stretto di Dover.\nA un certo momento, e sembra per pi\u00f9 di una volta, la barriera cedette o un'erosione accelerata fu causata dalla tracimazione per aumento del livello dell'acqua del lago, producendo un'alluvione catastrofica che devi\u00f2 permanentemente il Reno nella Manica, sostituendo l'istmo di Dover con uno spartiacque molto pi\u00f9 basso, che andava dall'Anglia orientale verso est e quindi verso sudest fino a Hoek van Holland e (come all'attuale livello del mare) separava la Gran Bretagna dal continente europeo; uno studio a mezzo sonar del fondale marino della Manica pubblicato in \"Nature\", luglio 2007, ha rivelato la scoperta di evidenze sicure di una megaalluvione sul fondale marino della Manica: canali profondamente erosi e caratteristiche incisioni sono le rimanenze di isole assottigliate tra profondi canali scavati dove il collasso avvenne.\nAlluvioni catastrofiche da laghi glaciali in Nord America (da 15.000 a 8.000 anni fa).\nIn Nord America, durante il culmine dell'era glaciale, i Grandi Laghi come li consociamo oggi non esistevano ancora; si formavano e si spostavano, invece, dei laghi \"proglaciali\" (sulla linea di fronte del ghiacciaio). Questi laghi insistevano sulle aree dei laghi moderni, ma il deflusso delle loro acque a volte avveniva verso sud, nel sistema fluviale del Mississippi, a volte verso nord nell'Oceano Artico e altre volte verso est nell'Oceano Atlantico. Il pi\u00f9 famoso tra questi laghi proglaciali era il lago Agassiz. Al collassare degli sbarramenti di ghiaccio, dal lago Agassiz si origin\u00f2 una serie di grandi alluvioni, con l'adduzione d'acqua dolce agli oceani a ondate successive.\nAnche le alluvioni di Missoula dello stato di Washington furono causate dalla rottura di dighe di ghiaccio, che generarono come conseguenza le strutture delle Channeled Scablands.\nIl lago Bonneville esond\u00f2 in maniera catastrofica durante il Pleistocene, nel 12.500 a.C. circa (Gilbert, 1890), producendo l'alluvione di Bonneville, causata dal suo svuotamento rapido causato dall'erosione veloce per dilavamento della soglia composta da due conoidi di deiezione opposte che avevano bloccato una gola.\nIl lago Bonneville non era un lago glaciale, ma la variazione climatica post-glaciazione ne determin\u00f2 l'incremento di livello e la successiva tracimazione.\nL'ultimo dei laghi proglaciali nordamericani, a nord degli attuali Grandi Laghi, \u00e8 stato chiamato lago glaciale Ojibway dai geologi. Raggiunse il suo massimo volume attorno al 6.500 a.C., quando si congiunse con il lago Agassiz. Ma il suo emissario era bloccato dal grande muro di ghiacciai e quindi drenava attraverso tributari nei fiumi Ottawa e San Lorenzo parecchio pi\u00f9 a sud.\nTra il 6.300 e il 5.700 a.C. circa, la diga di ghiaccio all'estremit\u00e0 meridionale della Baia di Hudson, fondendosi, si restrinse al punto che la pressione delle acque subdotte infiltratesi alla base dei ghiacci pot\u00e9 staccarveli favorendo un loro pi\u00f9 rapido movimento fino al punto di farne collassare la barriera.\nLe terrazze sabbiose del lago Ojibway dimostrano come il livello del lago si trovasse a 250 m sopra livello del mare ed avesse un volume di circa 163.000\u00a0km3, pi\u00f9 che sufficiente a ricoprire di acqua per uno spessore di 10 m una superficie pari a quella dell'Antartide. Nel giro di pochi mesi questa massa idrica s'aggiunse a quella degli oceani.\nI tempi dettagliati e le velocit\u00e0 di cambiamento dopo che incominci\u00f2 la fusione delle grandi lastre di ghiaccio sono tuttora oggetto di studi.\nC'\u00e8, infine, una forte possibilit\u00e0 che una variazione climatica globale in un tempo geologico recente abbia prodotto in molte altre aree diluvi estesi.\nGrazie al carotaggio del ghiaccio in Groenlandia, sta aumentando l'evidenza che il passaggio da un'era glaciale a un periodo interglaciale possa richiedere soltanto alcuni mesi soltanto, piuttosto che dei secoli come le precedenti ricerche suggerivano.\nIl riempimento del Mar Mediterraneo (5,3 milioni di anni fa).\nUn'alluvione catastrofica riemp\u00ec il Mar Mediterraneo 5,3 milioni di anni fa, al principio dell'era dello zancleano, la quale termin\u00f2 con la crisi di salinit\u00e0 del Messiniano.\nL'alluvione si verific\u00f2 quando le acque dell'Oceano Atlantico si aprirono un passaggio attraverso lo Stretto di Gibilterra verso il bacino del Mediterraneo ormai secco, a seguito della crisi di salinit\u00e0 del Messiniano, nel corso della quale il Mediterraneo divenne secco e si riallag\u00f2 ripetutamente (questi fenomeni, per consenso generale, sono datati a prima della comparsa dell'uomo moderno).\nIl Mediterraneo non divenne secco durante il pi\u00f9 recente massimo glaciale. Si ritiene che il livello del mare durante i periodi glaciali del Pleistocene sia sceso solo di circa 110\u2013120 m.\nAl contrario, la profondit\u00e0 dello Stretto di Gibilterra, dove le acque dell'Oceano Atlantico entrano nel Mediterraneo, varia tra 300 e 900 m."}
{"id": "3877195", "revid": "101175", "url": "https://it.wikipedia.org/wiki?curid=3877195", "title": "Niggi Schmassman", "text": ""}
{"id": "3877197", "revid": "22356", "url": "https://it.wikipedia.org/wiki?curid=3877197", "title": "Besanosaurus leptorhyncus", "text": ""}
{"id": "3877200", "revid": "126257", "url": "https://it.wikipedia.org/wiki?curid=3877200", "title": "Vettura sport", "text": "La vettura sport (\"sport car\" in inglese), da non confondere con il concetto di vettura sportiva, che \u00e8 molto pi\u00f9 generico, \u00e8 una tipologia di autovettura di piccole dimensioni, generalmente a due posti e due porte, progettata per poter raggiungere ottime prestazioni, siano esse puramente velocistiche o relative al telaio, e per avere un'ottima manovrabilit\u00e0. Le vetture sport possono essere spartane o lussuose, ma devono avere un peso contenuto, specie se utilizzate nelle competizioni, e delle prestazioni particolarmente brillanti. \nCaratteristiche.\nIn genere, il concetto classico di vettura sport \u00e8 legato ad una vettura con carrozzeria aperta e linee essenziali, poco ricercate e votate unicamente al raggiungimento di prestazioni efficaci. Queste vetture erano in genere caratterizzate da un'architettura meccanica a motore anteriore e a trazione posteriore, con una dotazione scarna per rendere leggero il corpo vettura, anche se non sono mancati modelli dall'equipaggiamento pi\u00f9 ricco. A volte, come succedeva spesso negli anni '20 del secolo scorso, alcuni modelli di vetture sport derivavano direttamente dalle vetture da competizione utilizzate nei Gran Premi, come per esempio succedeva nel caso di molte Bugatti costruite in quel decennio. In altri casi, succedeva invece il contrario, come per esempio le vetture sport realizzate su base meccanica della Fiat 1100 nell'immediato dopoguerra. In ogni caso, le vetture sport potevano essere di differenti fasce di mercato, spaziando dalle piccole Amilcar alle ben pi\u00f9 esclusive Alfa Romeo 8C 2900.\nIl termine \"vettura sport\" \u00e8 oggi piuttosto desueto poich\u00e9 questo genere di vetture era particolarmente noto nella prima met\u00e0 del secolo scorso e fino alla fine degli anni '50, quando piccoli e grandi costruttori raggiunsero una notoriet\u00e0 ragguardevole grazie alle vetture sport da essi costruite ed utilizzate principalmente nelle competizioni. Ci\u00f2 non toglie che spesso tali vetture venissero utilizzate anche come vetture stradali, laddove fosse loro consentito, e cio\u00e8 nei casi in cui tali vetture avessero caratteristiche compatibili con le legislazioni vigenti ed eventualmente con i modelli di grande serie da cui fossero stati derivati.\nStoria.\nLe vetture sport affondano le proprie radici all'inizio del XX secolo nelle automobili turismo. Queste parteciparono ai primi rally, come l\u2019\"Herkomer Cup\", il \"Prinz Heinrich Fahrt\", ed il rally di Monte Carlo. Sebbene il termine sia stato coniato dopo la prima guerra mondiale, i primi due modelli di vetture sport sono considerate la Vauxhall 20\u00a0hp, costruita nel 1908, e l'Austro-Daimler 27/80PS, che venne progettata da Ferdinand Porsche.\nDopo poco tempo, questi costruttori vennero seguiti da numerose altre case, in gran parte inglesi (, ma anche francesi (DFP, Bugatti, ecc), tedeschi (Benz, Simson, ecc) e statunitensi. Negli USA (dove le vetture sport erano chiamate roadster, speedster, runabout, o raceabout), le vetture sport erano fabbricate da Apperson, Kissel, Marion, Midland, National, Overland, Stoddard-Dayton, e Thomas, che assemblavano vetture di piccole dimensioni. Oltre a questi, molti altri costruttori come Chadwick, Mercer, Stutz, e Simplex producevano invece vetture pi\u00f9 grandi, che erano anche chiamate Gran Turismo. A partire dall'inizio degli anni '20 del XX secolo vi fu un vero boom di questo genere di vetture, conseguente ai regolamenti sportivi che ne favorirono l'utilizzo nelle competizioni e non di rado ai bassi costi di gestione da parte dei piloti privati. In quest'ultimo caso, si trattava di vetture iscrivibili nella categoria sportiva \"voiturettes\", come ad esempio le Bugatti Tipo 13 che proprio in quel periodo stavano ottenendo vittorie di rilievo. Nel 1921 la Ballot mise sul mercato la \"2LS\", che possedeva un motore con doppio albero a camme in testa da 2 litri di cilindrata erogante 75 CV di potenza. La vettura, un classico esempio di vettura sport, fu progettata da Ernest Henry e poteva raggiungere la ragguardevole velocit\u00e0 massima, per l'epoca, di 150\u00a0km/h. In quattro anni ne furono costruite un centinaio. La vettura fu seguita dalle 2LT e 2LTS, entrambe con motore monoalbero. Nello stesso anno, la Benz costru\u00ec la \"28/95PS\", che possedeva un motore sovralimentato, mentre la Mercedes propose la sua 10/40/65 PS anche come vettura sport. Sempre in Germania, la Simson offr\u00ec su una sua vettura, la \"Supra Type S\", un motore a doppio albero a camme in testa da 2 litri di cilindrata, erogante 60\u00a0CV di potenza. Erano disponibili due versioni, una turismo a telaio lungo che raggiungeva la velocit\u00e0 massima di 120\u00a0km/h, ed una classificata come vettura sport con carburatore a doppio corpo che toccava i 115\u00a0km/h. Solamente 30 esemplari vennero venduti, contro i circa 300 della versione monoalbero ed i 750 della \"Type R\", che possedeva un motore a valvole in testa. \nDal 1925 in alcuni paesi il mercato cambi\u00f2. Le vetture quattro posti divennero pi\u00f9 convenienti per le case costruttrici, dato che garantivano pi\u00f9 profitti. Tale fenomeno fu visibile in particolar modo in Gran Bretagna, dove le auto a due posti, principalmente prodotte dall'Alvis, dall'Aston Martin e dalla Frazer Nash, iniziarono a soffrire di un calo di vendite. Ad esempio, tra il 1921 ed il 1939, solamente 350 Aston Martin vennero prodotte, e dal 1924 al 1939, soltanto 323 esemplari vennero fabbricati dalla Frazer Nash. \u00c8 anche vero che altri costruttori inglesi cominciarono la loro attivit\u00e0 proprio in quel periodo, come ad esempio la AC e la MG. Quest'ultima, assieme alla Austin, produsse quelle che sono considerate fra le vetture sport pi\u00f9 affidabili, come la 7, vettura di gran successo prodotta su licenza anche in altri paesi.\nIn altri paesi, le vetture sport continuarono ad avere molto mordente, come ad esempio in Francia, dove le Amilcar spopolavano, cos\u00ec come le Bugatti Tipo 35. Queste ultime, per la verit\u00e0, erano pi\u00f9 delle vere e proprie auto da Gran Premio, ma da esse derivarono in breve tempo anche dei modelli pi\u00f9 strettamente stradali, come la Tipo 38 o la Tipo 43. Entro la fine degli anni venti, vennero messe sul mercato altre vetture sport. Tra le case automobilistiche che produssero delle autovetture appartenenti a questa categoria ci furono altre francesi come la Bignan, e Hispano-Suiza. Queste ultime produssero \"sport car\" con motore a quattro cilindri, mentre la Delage, la Hotchkiss e la Chenard &amp; Walcker erano concentrate sulle turismo. Tra le aziende automobilistiche che offrirono vetture sport ci furono la Mercedes-Benz con i modelli SS ed SSK, e l'Alfa Romeo con la 6C, che venne progettata da Vittorio Jano e proposta anche in altre varianti di carrozzeria.\nDurante gli anni '30 del secolo scorso, le vetture sport pi\u00f9 note furono le italiane Alfa Romeo 8C 2300 e Fiat 508 Balilla Spider Sport e Coppa d'Oro, nonch\u00e9 le francesi 302 e 402 Darl'Mat e i modelli dell'inglese MG prodotti in quel decennio. Salvo alcuni casi particolari, le applicazioni sportive di tali vetture rimasero in quel periodo un po' offuscate dal grande successo che in quegli anni stavano ottenendo le vetture da Gran Premio (Alfa Romeo, Maserati, Bugatti, Mercedes-Benz e Auto Union). Senza contare il fatto che le cosiddette \"vetturette\" erano ormai dei modelli da competizione ad altissime prestazioni e tra queste andavano inclusi modelli come l'Alfa Romeo 158, che di fatto gareggiava nei Gran Premi e, dopo la guerra, addirittura nella primissima edizione del Mondiale di Formula 1, disputatasi nel 1950. L'ultimo acuto delle vetture sport prima di piombare nell'abisso della guerra fu la vittoria di una BMW 328 alla Mille Miglia del 1940, anche se in quel caso la vettura vincente \u00e8 classificabile anche come berlinetta o come coup\u00e9.\nFu proprio alla fine della Seconda Guerra Mondiale che l'interesse nei confronti delle vetture sport riprese quota, grazie all'attivit\u00e0 di valenti meccanici che spesso all'interno di piccole rimesse costruivano piccole ed economiche vetturette sulla base di modelli d'anteguerra oppure appena lanciate dalle case principali. Il fatto che queste vetture fossero economiche diede un notevole impulso all'attivit\u00e0 sportiva in vari paesi. In Italia vi furono preparatori destinati a rimanere in ombra, a fianco dei quali se ne affermarono altri come Gilberto Colombo (padre della Gilco), Vittorio Stanguellini e Ilario Bandini, questi ultimi fondatori delle case omonime che diverranno famose negli anni '50 per le proprie vetture sport e per le monoposto da Formula Junior. Un altro costruttore italiano che emerse in quegli anni fu la OSCA. In Francia furono personaggi come Amedeo Gordini a dare un impulso notevole a questo genere di vetture. Gordini fond\u00f2 la propria azienda dopo aver collaborato a lungo con la Simca alla quale regal\u00f2 diversi modelli di vetture sport. La sua notoriet\u00e0 raggiunse l'apice quando cominci\u00f2 la sua proficua collaborazione con la Renault, anche se in quel caso si limit\u00f2 ad elaborare modelli gi\u00e0 esistenti, distaccati dal concetto di vettura sport. Altri costruttori francesi di vetture sport economiche furono la DB, che realizz\u00f2 modelli su base meccanica Panhard, la \"CD\" e la \"Ren\u00e9 Bonnet\", queste ultime due nate sulle ceneri della prima. In Inghilterra, accanto alla solita ed inossidabile produzione MG, che per\u00f2 si evolse nel 1955 con il lancio della MG A, cominciarono la loro attivit\u00e0 anche nuovi costruttori come la TVR, che apr\u00ec i battenti gi\u00e0 nel 1946, o come la Lotus, che come primo modello commercializz\u00f2 la Seven, anche se quest'ultima, date le sue caratteristiche, potrebbe essere classificata anche come barchetta, vista anche la sua essenzialit\u00e0. In breve tempo, oltremanica si form\u00f2 un notevole crogiuolo di piccoli costruttori che costruivano le loro vetture oppure che spedivano le vetture smontate affinch\u00e9 fossero assemblate nei garage di privati. Fra i costruttori britannici vale la pena citare ancora la Ginetta e la Elva.\nNon mancarono per\u00f2 anche vetture sport ben pi\u00f9 esclusive, come le fuoriserie su base Alfa Romeo 6C 2500 in Italia, su base Talbot-Lago in Francia o le celebri Jaguar D-Type e Aston Martin in Inghilterra. In Germania la produzione di vetture classificabili come vetture sport fu limitata praticamente alla sola Porsche, che alla fine degli anni '50 realizz\u00f2 le 718 RSK, seguite dalle varie \"RS60\" ed \"RS61\". Si trattava di vetture a motore posteriore per le quali risulta comunque difficile una classificazione certa, visto che non poche fonti tendono a definirle spider o barchetta. Ma intanto, all'inizio degli anni '60, la popolarit\u00e0 delle vetture sport cominci\u00f2 nuovamente a scemare, poich\u00e9 si era entrati in quel decennio di imprese irripetibili nell'ambito della Formula 1 e dei mondiale per vetture sport. Quest'ultima definizione, sebbene includesse proprio i termini \"vettura sport\", assunse invece una connotazione di elevata esclusivit\u00e0 in quanto, proprio negli anni '60, rimase relegata a costruttori assai potenti sul piano delle competenze, dell'organizzazione produttiva e non ultimo, sul piano economico. In quel decennio, infatti, una volta scomparsi molti piccoli e grandi costruttori durante il decennio precedente, la sfida fra la vetture sport rimase confinata a modelli molto prestazionali e molto costosi, nonch\u00e9 a costruttori come Ferrari, Porsche e Ford. Lo stesso concetto originario di vettura sport venne stravolto e, mentre fino a quel momento incluse principalmente modelli con carrozzeria aperta, dalla prima met\u00e0 degli anni '60 incluse anche berlinette a carrozzeria chiusa e arriv\u00f2 a sottintendere le vetture che gareggiavano nella categoria sport prototipi.\nVetture sport ed automobili sportive.\nUn'automobile pu\u00f2 essere \"sportiva\" senza essere una vettura sport. Modelli con prestazioni sportive che derivano da auto di serie non sono considerate vetture sport, sebbene possiedono caratteristiche comuni con queste ultime. Le auto sportive infatti hanno prestazioni decisamente brillanti e sono studiate per avere una guidabilit\u00e0 ed una maneggevolezza particolarmente accentuate. Per esempio, una Ferrari F40, una Chevrolet Corvette, una Lamborghini Aventador o moltissime altre supercar stradali non sono ascrivibili nella categoria delle vetture sport. A volte, inoltre, alcuni modelli di auto cosiddette \"sportive\" vengono definite tali solo per questioni di marketing. Un esempio sono i cosiddetti SUV, sigla che sta per \"Sport Utility Vehicle\", ma che poco ha a che vedere con il concetto di auto sportiva e meno ancora con il concetto di vettura sport, anche se si trattasse di un SUV dotato di un motore particolarmente potente."}
{"id": "3877201", "revid": "101175", "url": "https://it.wikipedia.org/wiki?curid=3877201", "title": "Harris Grand Prix", "text": ""}
{"id": "3877202", "revid": "584834", "url": "https://it.wikipedia.org/wiki?curid=3877202", "title": "Vetture sport", "text": ""}
{"id": "3877206", "revid": "729019", "url": "https://it.wikipedia.org/wiki?curid=3877206", "title": "Scarpa d'arme", "text": "La Scarpa d'arme (\"Soleret\" in lingua francese; \"Eisenschuh\" o \"Panzerschuh\" in lingua tedesca) era la componente dell'armatura a piastre medievale preposta alla difesa passiva del piede, in pratica l'equivalente per gli arti inferiori di ci\u00f2 che il guanto d'arme era per gli arti superiori. Realizzato da una piastra di metallo (ferro prima ed acciaio poi - v. armatura gotica), veniva portato abbinato o no allo schiniere, per la protezione della gamba, al ginocchiello ed al cosciale.\nCostruzione.\nLe pi\u00f9 note varianti della scarpa d'arme sono:"}
{"id": "3877211", "revid": "36426", "url": "https://it.wikipedia.org/wiki?curid=3877211", "title": "Euphronios", "text": ""}
{"id": "3877215", "revid": "3358", "url": "https://it.wikipedia.org/wiki?curid=3877215", "title": "Caldeo", "text": ""}
{"id": "3877216", "revid": "580197", "url": "https://it.wikipedia.org/wiki?curid=3877216", "title": "Dekel Keinan", "text": ""}
{"id": "3877218", "revid": "599013", "url": "https://it.wikipedia.org/wiki?curid=3877218", "title": "Riesi bianco", "text": "Il Riesi bianco \u00e8 un vino a DOC che pu\u00f2 essere prodotto nei comuni di Riesi, Butera, Mazzarino, tutti in provincia di Caltanissetta.\nTecniche produttive.\nPu\u00f2 essere commercializzato non prima del mese di febbraio dell'anno successivo alla vendemmia.\nProduzione.\n\"Provincia, stagione, volume in ettolitri\""}
{"id": "3877222", "revid": "36426", "url": "https://it.wikipedia.org/wiki?curid=3877222", "title": "Mikon di Atene", "text": ""}
{"id": "3877225", "revid": "212348", "url": "https://it.wikipedia.org/wiki?curid=3877225", "title": "Niki Tsongas", "text": "Biografia.\nNata in California, Niki Sauvage studi\u00f2 legge all'Universit\u00e0 di Boston e nel 1967 conobbe Paul Tsongas, che spos\u00f2 e che successivamente fu deputato e senatore democratico per lo stato del Massachusetts. Paul mor\u00ec nel 1997 mentre Niki intraprese l'attivit\u00e0 politica.\nNel 2007 quando il deputato Marty Meehan si dimise dal Congresso, la Tsongas si candid\u00f2 per le elezioni speciali indette al fine di trovare un successore di Meehan. Dopo averle vinte, approd\u00f2 alla Camera e fu riconfermata negli anni successivi per altri cinque mandati. Nell'agosto del 2017 la Tsongas annunci\u00f2 la propria intenzione di non ricandidarsi per le elezioni congressuali del 2018 e fu succeduta dalla compagna di partito Lori Trahan.\nLa Tsongas ha idee piuttosto liberals e su diverse tematiche ha esposto opinioni progressiste."}
{"id": "3877230", "revid": "767487", "url": "https://it.wikipedia.org/wiki?curid=3877230", "title": "SOS Stanlio &amp; Ollio", "text": "SOS Stanlio &amp; Ollio detto anche S.O.S. Stanlio &amp; Ollio (\"The Further Perils of Laurel and Hardy\") \u00e8 un'antologia statunitense del 1967 diretta dal Robert Youngson con protagonisti Stanlio e Ollio. La direzione del doppiaggio italiano \u00e8 stata affidata a Pino Locchi, noto doppiatore di Ollio.\nTrama: comiche di Stanlio e Ollio.\nLa pellicola propone varie comiche girate da Stan Laurel e Oliver Hardy assieme ad altri attori nel periodo di massimo successo. Il materiale \u00e8 montato in ordine cronologico e una voce fuoricampo (quella di Youngson) racconta come i due comici si siano conosciuti e abbiano formato il duo che oggi tutti conosciamo dal lontano 1918 al 1929.\nAll'inizio della carriera Stan \u00e8 senza Oliver (siamo nel 1918) e si ritrova ad interpretare buffi ruoli di manichino e di fantoccio malmenato e non sopportato dai suoi interlocutori. Un chiaro esempio \u00e8 una comica in cui Laurel, vagabondo come sempre, trova un portafogli e si reca alla mensa per mangiare un boccone. Non avesse mai raccolto quel portafogli perch\u00e9 Stan, sebbene abbia mangiato e pure conosciuto una bella fanciulla, all'uscita della mensa trover\u00e0 il legittimo proprietario dell'oggetto perduto: un poliziotto!Quando Laurel si unisce nella carriera cinematografica con l'amico Hardy, inizia il periodo pi\u00f9 prolifico dei due con i loro assurdi personaggi di Stanlio e Ollio. Nelle comiche montate nel film i due all'inizio sono rispettivamente Ollio maggiordomo di un pasticcione nobiluomo e Stanlio l'avvocato di quest'ultimo. Nella storia il ricco Finlayson senza saperlo perch\u00e9 in stato di ebbrezza si \u00e8 sposato con una poveraccia e il fratello di lei, uomo rozzo e burbero, ora vorrebbe la sua parte di eredit\u00e0, giacch\u00e9 la sorella aveva inoltre una figlia. Il nobiluomo \u00e8 veramente nei guai e il goffo maggiordomo Ollio non pu\u00f2 fare nient'altro che convocare in casa l'avvocato Laurel affinch\u00e9 risolva la causa, ma questi si dimostra assai meno perspicace di quanto possa apparire. Dato che la famiglia di ricattatori si \u00e8 momentaneamente assentata, Stanlio approfitta per mettersi i groppa al signor Finlayson e farsi coprire da un lungo mantello gentilmente offerto da Ollio per apparire in pubblico come una donna di smisurata altezza per salvare cos\u00ec la pelle al suo cliente. Tuttavia appena Ollio, il quale finge che Stan sia sua moglie, esce di casa attira subito l'attenzione dei passanti e di seguito quella del burbero fratello della sposa che li insegue in una sala da ballo. Qui l'uomo ha chiara conferma dei suoi sospetti e si mette a rincorrere Finlayson e Stanlio che se la danno a gambe levate rimanendo sempre l'uno sopra l'altro. Stanlio e Ollio divenendo ora detectives di professione, sebbene alquanto pasticcioni e sciocchi, vengono incaricati dal Giudice Foozle di recarsi nella sua magione per proteggerlo da un noto bandito soprannominato \"Tagliagola\" il quale aveva giurato di ucciderlo. Stan e Oliver all'inizio temporeggeranno loro malgrado in un cimitero dato che ad entrambi \u00e8 volato via la bombetta tra le tombe e quindi i due non riescono subitamente a riprenderle per via dello spavento, poi fuggono all'impazzata per la citt\u00e0 spaventati dall'ombra di una capra che ricorda molto il demone Belzeb\u00f9. Arrivati finalmente in casa del giudice, i due cercando di apparire coraggiosi e ben addestrati al pericolo esibendosi prima in una prova di mira simile a quella di Guglielmo Tell, poi accompagnando per la casa il bandito da ricercare, scambiandolo per il maggiordomo. Finiti in carcere per la loro cattiva condotta, Stanlio e Ollio progettando la fuga ma non \u00e8 cos\u00ec facile visto che, scavando un tunnel, si ritrovano nell'ufficio del direttore. Durante un secondo tentativo per\u00f2 i due riescono finalmente a fuggire travestendosi da imbianchini e fingendo di pittare qualsiasi oggetto, attirando sempre le attenzioni dei poliziotti. Proprio i giorno in cui i due compari sono fuggiti nella loro prigione due commissari esterni dovevano entrarci per visitarla, ed ora Stanlio e Ollio senza saperlo aggrediscono i due ispettori e li derubano dei vestiti per poi infilarsi in una casa. Travestiti come sono da ricchi nessuno li riconosce, nemmeno il direttore della loro prigione, proprietario dell'abitazione dentro cui si stava svolgendo un pranzo tra nobili prima della vista al carcere. Stanlio e Ollio si ritrovano infine, sebbene i loro sforzi, nella tana del leone e dovranno fare di tutto per non farsi riconoscere, ma senza successo. Questa volta riportati indietro nella preistoria, Stanlio e Ollio vengono costretti a rispettare un severo proclama scolpito sulla roccia del sovrano locale Ferdinando: tutti i cavernicoli scapoli dovranno prender moglie se non vorranno subire la pena di mille randellate sulla testa. Stanlio e Ollio cos\u00ec si danno da fare per andare a caccia di donne fresche ma entreranno presto in colluttazione per la figlia dello sciamano rimbecillito Sassofonus. Stanlio allora fa ricorso alla sua astuzia per ingannare lo sciocco e corpulento Ollio ma alla fine vincer\u00e0 solo grazie all'aiuto di un caprone nervoso. Ritornati al presente e pi\u00f9 poveri che mai i due amici non riescono a dormire a causa di un dente gonfio di Stanlio. A causa di quel malessere, Ollio che aveva cercato in tutti i modi di levarglielo, passer\u00e0 la notte in bianco. Il giorno dopo i due si recando dal dentista che al posto di Stanlio, infierisce sulla bocca dell'amico Ollio facendolo andare su tutte le furie. Questi afferra la bombola del gas esilarante per far addormentare Stanlio ma per sbaglio la lascia aperta, infestando tutta la sala. Riusciti, Stanlio e Ollio sono colti da forti risa che non riescono ad estinguere e che impediscono loro di guidare come si deve la macchina. Infatti i due prima si scontreranno con un taxi, poi bloccheranno il traffico sbeffeggiando inoltre un poliziotto che sar\u00e0 costretto a mandarli in prigione. Entrando a far parte di una piccola orchestra, Stanlio e Ollio si mettono a suonare l'uno un clarinetto e l'altro un corno francese. Purtroppo il concerto annunciato si riveler\u00e0 un fisco perch\u00e9 Ollio, perduto a causa di Stanlio lo spartito che \u00e8 finito sotto il piede del direttore, far\u00e0 cadere quest'ultimo che si aggrappa allo spartito di un suonatore facendolo cadere in modo da provocare un effetto domino che non coinvolge per\u00f2 Stan e Oliver. Tuttavia questi vengono espulsi dall'accademia e di seguito dalla padrona del loro ostello, visto che non avevano guadagnato un centesimo bucato, e si ritrovano coi loro strumenti a suonare per strada. Stanlio e Ollio provano ad attirare qualche cliente ma, non andando entrambi a tempo, provocando solo stonature assordanti e di seguito Stanlio e poi Ollio cadono addirittura in un tombino durante un loro spostamento. Perdendo infine la pazienza, i due cominciano a percuotersi ed a farsi degli sgarbi prima distruggendo gli strumenti e poi picchiandosi e a stracciarsi i vestiti coinvolgendo naturalmente tutto il vicinato e la polizia. Dopo tante disavventure Ollio decide finalmente di sposarsi ma ci\u00f2 non lo separer\u00e0 dall'amico Stanlio il quale si presenta in casa sua per proporgli una partita a golf. Sebbene sconsigliato dalla moglie, Ollio parte con Stan e giunge nel campo dove incontra due belle ragazze che si uniscono a loro per giocare. Tuttavia Stanlio e Ollio non sanno proprio niente del golf e ne combineranno di tutti i colori, prima facendo perdere a un giocatore il suo parrucchino e poi facendo montare su tutte le furie un gigante che si accanisce contro Stanlio. Come se non bastasse anche le ragazze si mettono a bisticciare con gli altri clienti del campo, facendo scatenare una rissa che distrugge il campo da golf rendendolo pi\u00f9 simile ad un pantano. Non avendo pi\u00f9 il becco di un quattrino, Stanlio e Ollio sono sul punto di morire di fame, quando finalmente la fortuna arride loro sotto forma di un biglietto dello zio si Hardy che contiene la somma di migliaia di dollari: sono finalmente ricchi! Comprata una grande casa, Ollio incomincia a divertirsi durante le serate andando in night club, mentre Stanlio gli fa da cameriere e maggiordomo pulendo e cucinando. Una notte Ollio rincasa particolarmente alticcio e non vuole collaborare ai consigli dell'amico riguardo al mettersi a letto. Ollio si comporta veramente come un bambino dispettoso e cos\u00ec Stanlio perde la pazienza divenendo una vera belva e inseguendo Ollio per tutta la casa. Sperperando tutti i loro averi, Stanlio e Ollio si recando in casa di uno strambo professore il quale sta cercando un cadavere per il suo esperimento. Il servo, assai preoccupato per lui, ha gi\u00e0 chiamato un ispettore. Quando Stan e Ollie giungono in casa, il professore ordina loro di andare al cimitero e di recuperare un corpo per la sua ricerca con la promessa di pagarli profumatamente. I due, sebbene molto intimoriti, si avviano di notte verso il Campo Santo, mentre l'ispettore convocato li insegue. Innanzitutto i due cominciano a trovare serie difficolt\u00e0 nello scavalcare il muro ma alla fine ci riusciranno grazie a Ollio che lo sfonda suo malgrado, poi iniziano ad avere paura e allucinazioni a causa degli scherzi dell'ispettore il quale le tenta tutte per far desistere Stanlio e Ollio dal loro compito. Tuttavia a causa di un malinteso, l'ispettore finisce nella fossa scavata dai due, perdipi\u00f9 avvolto in un sudario e quindi scambiato per il cadavere da Ollio che lo recupera e si avvia con l'amico verso la casa del professore. A Stanlio viene affidato il compito di reggere il sacco, ma presto questi si accorge che \u00e8 animato e presto viene colto dal terrore assieme a Ollio. Risposandosi, Oliver anche in questa avventura non ha requie sempre per colpa di Stanlio che da mesi si \u00e8 installato nella sua casa mangiando e bevendo a sbafo, visto che era povero. Ollio non se la sente di cacciarlo via, ma la moglie esasperata chiede il divorzio e abbandona l'abitazione. Come se non bastasse Oliver sa che presto in casa sarebbe giunto lo zio Bernal per vedere se il nipote si era felicemente sistemato, se ci\u00f2 fosse stato vero per lui, avrebbe donato a Ollio una notevole somma di denaro come eredit\u00e0. Ma ora Hardy \u00e8 solo e l'unica persona che convive con lui \u00e8 Stanlio. Con un brillante lampo di genio, Oliver costringe l'amico a travestirsi da donna e a spacciarsi per sua moglie per tutto il tempo in cui sarebbero stati assieme allo zio. Tuttavia, entrato in casa Bernal, Stanlio come moglie lascia molto a desiderare, specialmente per il suo problema coi tacchi e con il seno (camuffato con due pesetti). Ma Bernal non ci fa molto caso all'inizio e propone di andare tutti insieme in un locale a pranzare. Entrati, Stanlio e Ollio non sanno che un cameriere aveva appena rubato un ciondolo e che quindi regna il pandemonio, anche perch\u00e9 un cliente sbronzo ha subito adocchiato Laurel. Tra mille peripezie, il ladro infila il ciondolo nel vestito di Stanlio proprio dietro la schiena e quindi la vittima sente subito un gran fastidio alla schiena. Il pasticcione Ollio tenta di sfilarglielo ma agli occhi di tutti e specialmente di zio Bernal appare come un molestatore che cerca di violentare sua moglie. Quando troppo \u00e8 troppo, zio Bernal dichiara aspramente a Ollio di non aver mai visto in vita sua un comportamento tanto indecente con la propria moglie e di voler dare i suoi soldi ad un istituto per veterinari. E cos\u00ec tornando poveri, Stanlio e Ollio sono costretti a cercare un alloggio, seguiti inoltre da una capra golosa. I due cercano di far allontanare l'animale e pensano pure di averlo seminato quando si rifugiano nell'albergo ma invano. Portata la capra dentro la stanza, questa incomincia a belare e a strappare la carta da parati, facendo montare su tutte le furie il severo proprietario. L'animale verr\u00e0 definitivamente scoperto dall'uomo, il quale aveva gi\u00e0 chiamato la polizia, proprio mentre Stanlio e Ollio stavano cercando di fare il bagno alla capra visto che puzzava orribilmente. Stan gi\u00e0 aveva creato pasticci imbrattando di sudiciume Ollio il quale infuriato aveva preso il catino e rovesciato alla cieca, l'acqua finisce addosso al padrone! Questi riempie nuovamente il catino e lo versa su Ollio che riempiendolo ancora lo versa su Stanlio, fino a quando il getto non colpisce anche la guardia giunta sul posto. Il proprietario cos\u00ec viene arrestato e la capra ricondotta al suo padrone, non prima di aver partorito tante caprette.\nAlcune comiche situate nel film.\nNota: i cortometraggi sono disposti in ordine cronologico, non in quello in cui sono montati nell'antologia.\nEdizioni Home Video.\nEsiste al momento una sola edizione italiana Home-Video del film, in dvd, distribuita da DNA Srl col titolo \"NUOVI PERICOLI PER STANLIO E OLLIO\". Il film \u00e8 stato editato con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme. Il dvd contiene anche, come extra, il film: \"Emozioni e risate\" (Tempo di ridere - Days of Thrills and Laughter)."}
{"id": "3877239", "revid": "124123", "url": "https://it.wikipedia.org/wiki?curid=3877239", "title": "Giovanni Aliprandi (attore)", "text": "Biografia.\nDapprima amoroso, divenne primo attore giovane nella compagnia di Cesare Dondini. \nNel 1860 inizi\u00f2 a dirigere compagnie, apprezzate per il decoro dell'allestimento scenico e per l'armonia delle voci.\nAnche sua moglie, Alfonsina Dominici, e sua figlia Emilia furono attrici teatrali, quest'ultima fu la prima interprete italiana di \"Casa di bambola\" e spos\u00f2 l'attore Vittorio Pieri."}
{"id": "3877241", "revid": "125736942", "url": "https://it.wikipedia.org/wiki?curid=3877241", "title": "Cambio (Negrita)", "text": "Cambio \u00e8 il primo singolo dei Negrita, estratto dall'omonimo album, il primo della band.\nIl brano \u00e8 stato inserito nella colonna sonora del film \"Cos\u00ec \u00e8 la vita\" nel 1998.\nVideo musicale.\nIl videoclip mostra tutti i componenti della band suonare nudi, coperti solamente dagli strumenti. In alcune scene si vede il contrasto dei colori, il negativo e alcune scritte che accompagnano alcuni versi della canzone."}
{"id": "3877248", "revid": "74801", "url": "https://it.wikipedia.org/wiki?curid=3877248", "title": "Giovanni Battista Aliprandi", "text": "Fu attivo in Boemia nella costruzione (1697-1702) del palazzo \u010cernin, disegn\u00f2 (1715) la colonna della peste e progett\u00f2 il castello di Liblice (1699), oltre a rendersi partecipe della costruzione di molte cappelle."}
{"id": "3877249", "revid": "481666", "url": "https://it.wikipedia.org/wiki?curid=3877249", "title": "Lenore Ulric", "text": "Biografia.\nNata nel Minnesota nel 1892, Lenore Ulric era figlia di Franz Xavier Ulrich, impiegato in un ospedale militare. Gi\u00e0 da ragazzina, aveva deciso di intraprendere la carriera di attrice. Cominci\u00f2 a recitare ancora studentessa, andando in tourn\u00e9e con alcune compagnie di giro nel Wisconsin, nel Michigan e nell'Illinois. Dopo aver lavorato brevemente per gli Essanay Studios di Chicago, recit\u00f2 di nuovo a teatro a Schenectady, nello stato di New York."}
{"id": "3877252", "revid": "599013", "url": "https://it.wikipedia.org/wiki?curid=3877252", "title": "Riesi spumante", "text": "Il Riesi spumante \u00e8 un vino a DOC che pu\u00f2 essere prodotto nei comuni di Riesi, Butera, Mazzarino, tutti in provincia di Caltanissetta.\nProduzione.\n\"Provincia, stagione, volume in ettolitri\""}
{"id": "3877256", "revid": "1592097", "url": "https://it.wikipedia.org/wiki?curid=3877256", "title": "Luigi Aliprandi", "text": "Biografia.\nAttivo a Napoli, dopo l'esordio al Teatro S. Severino (1835), fu primo amoroso nella compagnia di Bon. Diventatone direttore (1854), pass\u00f2 con Luigi Bellotti Bon e si ritir\u00f2 (1859) dalle scene per insegnare a Napoli."}
{"id": "3877261", "revid": "1784938", "url": "https://it.wikipedia.org/wiki?curid=3877261", "title": "Verdetto", "text": ""}
{"id": "3877262", "revid": "1442080", "url": "https://it.wikipedia.org/wiki?curid=3877262", "title": "Cincinnati Masters 2004 - Doppio femminile", "text": "Il doppio femminile del torneo di tennis Cincinnati Masters 2004, facente parte del WTA Tour 2004, ha avuto come vincitrici Jill Craybas e Marlene Weing\u00e4rtner che hanno battuto in finale Emmanuelle Gagliardi e Anna-Lena Gr\u00f6nefeld 7\u20135, 7\u20136(2)."}
{"id": "3877264", "revid": "124790185", "url": "https://it.wikipedia.org/wiki?curid=3877264", "title": "Leonzio Alishan", "text": "Biografia.\nNoto anche in Italia come \"Leonzio Alishan\" e in Francia come \"Leonce Alshan\", fu studioso esperto di letteratura armena ed europea, nonch\u00e9 poeta. \nFu monaco della Congregazione Mechitarista e direttore del Collegio armeno di Parigi tra il 1859-1861. Le sue opere riguardarono cultura, religione e geografia dell'Armenia e non solo."}
{"id": "3877267", "revid": "731511", "url": "https://it.wikipedia.org/wiki?curid=3877267", "title": "Boris Aleksandrovi\u010d Turaev", "text": "Si specializz\u00f2 nella storia del Vicino Oriente antico (soprattutto antico Egitto e Nubia). Fu ammesso nel 1918 alla Accademia russa delle scienze.\nBiografia.\nDopo essersi laureato presso l'Universit\u00e0 Statale di San Pietroburgo nel 1891, Turayev studi\u00f2 con Gaston Maspero e Adolf Erman, e lavor\u00f2 nei musei di Berlino, Parigi e Londra. A partire dal 1896 tenne conferenze presso l'Universit\u00e0 Statale di San Pietroburgo. Dal 1911 fu professore ordinario della stessa universit\u00e0. Dopo la fondazione del Museo Pu\u0161kin delle belle arti (a Mosca), Turaev convinse Vladimir Golenishchev ad inviargli la sua collezione di antiche statue e curiosit\u00e0 egizie. Per un certo periodo visse all'interno del museo, preparando la collezione per la mostra. La sua collezione di antichit\u00e0 egizie fin\u00ec all'Ermitage.\nOpere.\nL'opera principale di Boris Turaev, \"History of Ancient East\" (1911, 2\u00a0volumi), quasi senza precedenti, gli valse riconoscimenti in tutta Europa. Fu il primo studio completo sull'analisi della storia e della cultura dell'Antico Medio Oriente (definito da Turaev come il territorio racchiuso tra Asia Centrale ed Iran ad est, fino a Cartagine ad ovest). Scrisse anche libri sulla letteratura e la mitologia egizia (\"God Thot\", 1898; \"Egyptian Literature\", 1920)."}
{"id": "3877271", "revid": "1442080", "url": "https://it.wikipedia.org/wiki?curid=3877271", "title": "Pilot Pen Tennis 2004 - Doppio", "text": "Il doppio del torneo di tennis Pilot Pen Tennis 2004, facente parte del WTA Tour 2004, ha avuto come vincitrici Nadia Petrova e Meghann Shaughnessy che hanno battuto in finale Martina Navr\u00e1tilov\u00e1 e Lisa Raymond 6\u20131, 1\u20136, 7\u20136(4)."}
{"id": "3877285", "revid": "125715338", "url": "https://it.wikipedia.org/wiki?curid=3877285", "title": "Sequestro della Grande Moschea", "text": "Il sequestro della Grande Moschea del 20 novembre 1979 fu un attacco armato condotto da dissidenti islamici alla grande Moschea della Mecca in Arabia Saudita, luogo santo dell'Islam. Gli insorti dichiararono che il Mahdi, o redentore dell'Islam, era arrivato sotto forma di uno dei leader degli insorti, Mohammed Abdullah al-Qahtani, e invitarono i musulmani ad obbedirgli.\nIl sequestro sciocc\u00f2 il mondo islamico visto che centinaia di pellegrini, presenti alla Mecca per l'annuale hajj, vennero presi in ostaggio, e centinaia di militanti, forze di sicurezza e ostaggi caddero nello scontro a fuoco che ne deriv\u00f2 per il controllo del sito. L'assedio fin\u00ec due settimane dopo il sequestro con l'uccisione della maggior parte degli occupanti. Successivamente, lo Stato saudita implement\u00f2 pi\u00f9 severe normative del codice islamico.\nAntefatto.\nIl sequestro venne condotto da Juhaiman ibn Muhammad ibn Saif al Otaibi, appartenente ad una potente famiglia di Najd. Egli dichiar\u00f2 suo cognato Mohammed Abdullah al-Qahtani come il Mahdi, o redentore dell'Islam, la cui venuta era stata preannunciata in molti degli \u1e25ad\u012bth di Maometto. Tuttavia, i fanatici trascurarono il suo aspetto iniziale facendo affidamento sul fatto che il nome di Al-Qahtani e il nome di suo padre erano identici a quelli del Profeta Maometto e di suo padre, e usavano uno dei detti del Profeta (\"il suo nome e quello di suo padre erano gli stessi di Maometto e di suo padre, ed era venuto alla Mecca dal Nord\") per giustificare la loro fede. Inoltre la data dell'attentato, 20 novembre 1979, cadde il primo giorno del 1400 secondo il calendario islamico, che secondo un altro \u1e25ad\u012bth, sarebbe stato il giorno in cui il Mahdi si sarebbe rivelato.\nJuhayman Saif al Otaybi proveniva da una delle famiglie pi\u00f9 potenti di Najd. Suo nonno aveva combattuto con Abd al Aziz nei primi decenni del XX secolo. Era un predicatore, un ex caporale della \"Guardia Nazionale Saudita\", e un ex studente dello sceicco Abdel Aziz al Baaz, che divenne il Gran Mufti dell'Arabia Saudita. Juhayman si era posto contro al Baz, e aveva iniziato a sostenere \"un ritorno ai modi originali dell'Islam, tra le altre cose, un ripudio dell'Occidente, l'eliminazione dell'istruzione alle donne, l'abolizione della televisione e l'espulsione dei non-musulmani\". Proclam\u00f2 che la \"regnante dinastia saudita aveva perso la sua legittimazione a causa della corruzione, ostentazione e perdita della cultura saudita a causa di un'aggressiva politica di occidentalizzazione\".\nOtaybi e Qahtani si erano incontrati mentre erano in prigione insieme accusati di sedizione. In quell'occasione Otaybi aveva affermato di avere avuto una visione mandatagli da Allah nella quale gli venne rivelato che Qahtani era il Mahdi. Il loro obiettivo dichiarato era quello di istituire una teocrazia in preparazione dell'apocalisse imminente. Molti dei loro seguaci erano studenti di teologia presso l'Universit\u00e0 Islamica di Madinah. Altri provenivano da Yemen, Kuwait ed Egitto ed erano anche presenti alcuni musulmani neri africani. I seguaci predicavano il loro messaggio radicale nelle moschee in Arabia Saudita senza essere arrestati. Il governo era riluttante ad affrontare gli estremisti religiosi, ed alcuni \u02bfulam\u0101\u02be controinterrogarono Otaybi e Qahtani accusandoli di eresia, ma essi vennero successivamente rilasciati in quanto ritenuti tradizionalisti neo-Ikhwan, come il nonno di Otaybi, ma non ritenuti una minaccia.\nA seguito di donazioni da ricchi seguaci, il gruppo era ben armato e addestrato. Alcuni componenti, come Otaybi, erano membri della \"Guardia Nazionale Saudita\". Alcuni soldati della Guardia Nazionale, in sintonia con gli insorti, li rifornirono di armi, munizioni, maschere antigas e provviste all'interno della moschea, alcune settimane prima del nuovo anno. Diverse armi automatiche vennero sottratte alle armerie della Guardia Nazionale, e le provviste vennero nascoste in centinaia di piccoli locali interrati sotto la moschea, che erano usate come eremi.\nSequestro.\nLa mattina presto del 20 novembre 1979, l'imam della Grande Moschea, Sheikh Mohammed al-Subayil, si stava preparando a guidare la preghiera per i 50\u00a0000 fedeli che si erano riuniti nella moschea. Venne interrotto dagli insorti che tirarono fuori le armi da sotto le loro vesti, incatenarono i cancelli e uccisero due poliziotti, armati soltanto di mazze di legno, presenti per disciplinare il traffico dei pellegrini. Il numero degli insorti venne quantificato in \"almeno 500\" e \"da 400 a 500\", comprendente diverse donne e bambini che si erano uniti al movimento di Otaybi.\nA quel tempo, la Grande Moschea era in fase di ristrutturazione. Un impiegato fu in grado di segnalare il sequestro prima che gli insorti riuscissero a tagliare le linee telefoniche.\nGli insorti rilasciarono la maggior parte degli ostaggi e bloccarono il resto del santuario. Presero poi posizioni difensive nei livelli superiori della moschea, e quelle di cecchino nei minareti, dai quali venivano date le segnalazioni su quanto avveniva all'esterno. Nessuno al di fuori della moschea sapeva quanti ostaggi fossero rimasti, quanti militanti erano nella moschea e che tipo di preparazione avevano fatto.\nAssedio.\nSubito dopo il sequestro, circa un centinaio di addetti alla sicurezza del Ministero degli Interni tentarono di riprendere la moschea, ma vennero decisamente respinti con perdite pesanti. I sopravvissuti vennero rapidamente raggiunti da unit\u00e0 dell'Esercito saudita e della Guardia Nazionale. Sultan bin 'Abd al-'Aziz Al Sa'ud, l'allora Ministro della Difesa, si precipit\u00f2 in citt\u00e0 per creare un comando sul campo.\nLa sera, l'intera citt\u00e0 della Mecca era stata evacuata. Sultan nomin\u00f2 suo nipote Turki bin Faysal Al Sa'ud, capo del Al-Mukhabarat al-'Amma (l'intelligence saudita), comandante dei reparti appostati a diverse centinaia di metri dalla moschea, dove sarebbe rimasto nelle successive settimane. Tuttavia, il primo ordine del giorno fu quello di chiedere l'approvazione degli \u02bfulam\u0101\u02be, guidati da Abdul Aziz bin Baz. L'Islam proibisce qualsiasi violenza all'interno della Grande Moschea, nella misura in cui anche una pianta non pu\u00f2 essere sradicata, senza esplicita sanzione religiosa. Ibn Baaz si trov\u00f2 in una situazione delicata, tanto pi\u00f9 che egli era stato precedentemente insegnante di Otaybi a Medina. Indipendentemente da ci\u00f2, gli \u02bfulam\u0101\u02be emisero una fatw\u0101 permettendo l'uso della forza da utilizzare nella riconquista della moschea.\nCon l'approvazione dei religiosi, le forze saudite lanciarono attacchi frontali su tre delle porte principali. La forza di assalto venne respinta, e non and\u00f2 nemmeno vicina a sfondare le difese dei ribelli. I cecchini continuavano ad uccidere i soldati che uscivano allo scoperto. Il sistema di diffusione sonora della moschea venne utilizzato per trasmettere il messaggio dei ribelli per le vie della Mecca.\nA met\u00e0 giornata, le truppe saudite fecero calare degli incursori dagli elicotteri direttamente nel cortile interno della moschea. I soldati vennero bloccati dagli insorti che occupano le posizioni superiori. A questo punto, re Khalid nomin\u00f2 Turki capo dell'operazione.\nGli insorti diffusero le loro richieste dagli altoparlanti della moschea, chiedendo il taglio delle esportazioni di petrolio agli Stati Uniti e l'espulsione di tutti gli esperti stranieri, civili e militari, dalla penisola arabica. Il 25 novembre, l\"'Arab Socialist Action Party \u2013 Arabian Peninsula\" rilasci\u00f2 una dichiarazione da Beirut relativa a chiarire le richieste degli insorti. Il partito, tuttavia, neg\u00f2 qualsiasi coinvolgimento di propri membri nel sequestro.\nUfficialmente, il governo saudita prese una posizione non aggressiva decidendo di non tentare la presa della moschea, ma piuttosto di far morire di fame gli insorti. Tuttavia, vennero intrapresi diversi assalti che non ebbero successo. Almeno uno di essi avvenne attraverso i tunnel sotterranei dentro e intorno alla moschea.\nIl 27 novembre la maggior parte della moschea era stata ripresa dall'Esercito e della Guardia nazionale, anche se vi erano state pesanti perdite nell'assalto. Tuttavia, nei cunicoli sotto la moschea, diversi militanti continuarono a resistere nonostante gli attaccanti facessero uso di gas lacrimogeni.\nTuttavia, molti dei capi degli insorti sfuggirono all'assedio e nei giorni successivi avvennero delle scaramucce in citt\u00e0 nel tentativo di catturarli.\nLa battaglia dur\u00f2 pi\u00f9 di due settimane, e port\u00f2 ufficialmente alla perdita di \"255 fra pellegrini, soldati e insorti\" ed a \"560 feriti ... anche se fonti diplomatiche suggerirono che il consuntivo doveva essere pi\u00f9 elevato.\" Le perdite fra i militari ed poliziotti furono di 127 morti e 451 feriti.\nPresunto coinvolgimento della famiglia bin Laden.\nLa famiglia bin Laden e risorse aziendali vennero presumibilmente coinvolti in questo conflitto. Il Dr. Daly, uno studioso del Middle East Institute di Washington e autore di \"Jane's Intelligence Review\", disse: \"\u00c8 stato riportato che uno dei fratellastri di Osama bin Laden venne arrestato come simpatizzante degli insorti, ma fu poi prosciolto\"&lt;ref name=\"Ha'aretz, 12/18/2002\"&gt;\"Ha'aretz\", 12/18/2002&lt;/ref&gt;&lt;ref name=\"New Yorker, 11/5/2001\"&gt;\"New Yorker\", 11/5/2001&lt;/ref&gt;.\nSecondo Cooperative Research:\n Negli anni 1960 Mahrous bin Laden, fratellastro di Osama bin Laden, si un\u00ec ad un gruppo di ribelli contro il governo saudita. Con il suo aiuto, nel 1979 i ribelli riuscirono a portare armi alla Mecca, Arabia Saudita, utilizzando autocarri di propriet\u00e0 della societ\u00e0 della famiglia bin Laden. 500 ribelli poi sequestrarono la Grande Moschea della Mecca, la moschea pi\u00f9 sacra dell'Islam nella sua citt\u00e0 pi\u00f9 santa. Cercarono, ma senza riuscirvi, di rovesciare la famiglia reale saudita. Tutti gli uomini scampati alla morte, che avevano partecipato al sequestro, vennero poi decapitati, tranne Mahrous. Alla fine venne liberato dal carcere a causa dello stretto legame tra i bin Laden e la famiglia reale saudita. Mahrous abbandon\u00f2 a quanto pare la causa dei ribelli e si un\u00ec all'azienda di famiglia. Egli divenne uno dei capi del ramo di Medina e membro del consiglio di amministrazione, posizione che ancora manteneva l'11 settembre. Ma un giornale riport\u00f2 che \"il suo passato non [\u00e8] stato perdonato e le decisioni pi\u00f9 importanti dell'azienda della famiglia bin Laden sono state prese senza il contributo di Mahrous\".\nLawrence Wright scrisse che la famiglia bin Laden in realt\u00e0 aveva fornito importante assistenza nel riprendere la moschea, fornendo mappe e informazioni tecniche sulla moschea.\nSecondo Steve Coll in \"Ghost Wars\", le armi erano state trasportate dentro la moschea prima del seguestro. Gli automezzi della societ\u00e0 di bin Laden erano di casa nella moschea, in quanto la societ\u00e0 aveva vinto un appalto per ristrutturare e modernizzare la moschea nel 1973. I bin Laden diedero importante aiuto al regime durante l'assedio, dando alle forze di sicurezza saudite i progetti architettonici del sito.\nConseguenze.\nIn Iran, l'Ayatollah Khomeini disse alla radio: \"Non serve indovinare per capire che questa \u00e8 opera di criminali dell'imperialismo americano e del sionismo internazionale\".\nManifestazioni antiamericane da parte di musulmani seguirono nelle Filippine, in Turchia, in Bangladesh, nella parte orientale dell'Arabia Saudita, negli Emirati Arabi Uniti e in Pakistan. La rabbia alimentata da queste voci raggiunse un picco in poche ore ad Islamabad, e il 21 novembre 1979, il giorno dopo il sequestro, l'ambasciata americana in quella citt\u00e0 fu invasa da una folla, che poi le diede fuoco e una settimana pi\u00f9 tardi, la stessa rabbia invase le strade di Tripoli, dove una folla attacc\u00f2 e bruci\u00f2 l'ambasciata americana il 2 dicembre 1979.\nIl capo ribelle, Juhayman, venne catturato, e assieme a 67 dei suoi seguaci \u2013 \"tutti i maschi sopravvissuti\" \u2013 processati in segreto, condannati e decapitati pubblicamente nelle piazze di quattro citt\u00e0 saudite."}
{"id": "3877287", "revid": "287204", "url": "https://it.wikipedia.org/wiki?curid=3877287", "title": "Archibald Alison (storiografo)", "text": "Nel 1842 pubblic\u00f2 una \"History of Europe\" dallo stile tronfio e pesantemente gravata dalle idee reazionarie dello storico.\nQuesta resta tuttavia la prima trattazione organica dell'evoluzione europea.\nBiografia.\nEra il figlio del reverendo Archibald Alison, e della moglie, Dorothea Gregory, figlia di John Gregory, e nipote di James Forbes, XVII Lord Forbes. Nel 1800 la famiglia si trasfer\u00ec a Edimburgo, dove suo padre pensava che avrebbe potuto dare ai suoi figli una migliore educazione e avere carriere pi\u00f9 indipendenti in Scozia. \nDopo aver studiato sotto un insegnante privato, e presso l'Universit\u00e0 di Edimburgo, nel 1814 venne ammesso alla Facolt\u00e0 di giurisprudenza, diventando nel 1834 Sceriffo di Lanarkshire. Nel 1853, ha ricevuto un dottorato onorario di Diritto Civile dall'Universit\u00e0 di Oxford. \nFu membro della Massoneria.\nScritti.\nQuando viaggi\u00f2 in Francia nel 1814 concep\u00ec l'idea della sua espansiva \"History of Europe from the commencement of the French revolution to the restoration of the Bourbons\". Questo set di volumi \u00e8 generalmente considerata come l'opera principale storica di Alison ed \u00e8 considerata il primo studio scientifico in lingua inglese della rivoluzione francese. Pubblicato in dieci volumi tra il 1833 e il 1843, \"History of Europe\" \u00e8 stato rivisto e ristampato molti volte nel corso del secolo, tra cui numerose edizioni in lingua straniera. \nNel 1848 100.000 copie erano state vendute negli Stati Uniti. \u00c8 stato tradotto in francese, tedesco e arabo. Alison composto anche un'indagine completa delle campagne militari del Duca di Marlborough, come cos\u00ec come due opere standard sul diritto penale della Scozia.\n\u00c8 stato eletto Lord Rettore del Marischal College e dell'University of Glasgow. Nel 1852 fu creato baronetto, durante l'amministrazione di Lord Derby.\nMatrimonio.\nSpos\u00f2, il 21 marzo 1825, Elizabeth Glencairn, figlia di Patrick Tytler. Ebbero tre figli:\nMorte.\nMor\u00ec il 23 maggio 1867 a Possil House e fu sepolto al Dean Cemetery a Edimburgo. "}
{"id": "3877289", "revid": "624928", "url": "https://it.wikipedia.org/wiki?curid=3877289", "title": "Commonwealth Bank Tennis Classic 2004 - Doppio", "text": "Il doppio del torneo di tennis Commonwealth Bank Tennis Classic 2004, facente parte del WTA Tour 2004, ha avuto come vincitrici Anastasija Myskina e Ai Sugiyama che hanno battuto in finale Svetlana Kuznecova e Arantxa S\u00e1nchez Vicario 6-3, 7-5."}
{"id": "3877295", "revid": "1003477", "url": "https://it.wikipedia.org/wiki?curid=3877295", "title": "Dv\u016fr Kr\u00e1lov\u00e9 nad Labem", "text": "Dv\u016fr Kr\u00e1lov\u00e9 nad Labem (in tedesco \"K\u00f6niginhof an der Elbe\") \u00e8 una citt\u00e0 della Repubblica Ceca facente parte del distretto di Trutnov, nella regione di Hradec Kr\u00e1lov\u00e9."}
{"id": "3877296", "revid": "211373", "url": "https://it.wikipedia.org/wiki?curid=3877296", "title": "L\u00e9on Comerre", "text": "Fu un artista accademico orientalista. Era lo zio di Albert Gleizes.\nBiografia.\nL\u00e9on-Fran\u00e7ois Comerre era figlio di Oscar-Louis, insegnante, e di Appoline Knorr. Nel 1853, tre anni dopo la sua nascita, tutta la famiglia si trasfer\u00ec a Lilla. Molto presto, in et\u00e0 giovanile, egli manifest\u00f2 un vivo interesse per l'arte e s'impegn\u00f2 negli studi artistici, divenendo allievo di Alphonse Colas.\nA diciassette anni ottenne una Medaglia d'oro dall'Accademia di Lilla e una Borsa di studio dal Dipartimento del Nord che gli permise di continuare i suoi studi a Parigi. Nel 1868, infatti, entr\u00f2 come allievo-apprendista nell'atelier di Alexandre Cabanel, del quale sub\u00ec l'influenza \"orientalista\". In seguito fu ammesso all\"'Scuola di Belle arti\" di Parigi, dove fu gratificato dalla \"Grande m\u00e9daille d'\u00e9mulation\" conferitagli dal Ministro delle Belle arti.\nArruolato nell'Esercito a causa della Guerra franco-prussiana del 1870, non appena ebbe il congedo riprese a dipingere e l'anno seguente, per la prima volta,\nespose al \"Salon de Paris\" con un ritratto intitolato \"\"L'italiana\", ma non fu notato. Si ripresent\u00f2, allora, tre anni dopo, con lo stesso dipinto, ma dovette aspettare il 1875, per ottenere una Medaglia di 3\u00aa classe con il quadro \"Cassandra\"\". Contemporaneamente, a partire dal 1872, tent\u00f2 ogni anno di aggiudicarsi il prix de Rome, giungendo sempre nella cerchia dei favoriti. Lo vinse, finalmente, nel settore \"pittura storica\", proprio in quel fortunato 1875, con la tela: \"\"L'annuncio degli angeli ai pastori\". Part\u00ec quindi alla volta di Roma, dopo un breve soggiorno in Belgio e nei Paesi Bassi.\nLa citt\u00e0 di Lilla, onorata dal fatto che uno degli allievi della sua Scuola Accademica avesse vinto per la prima volta il prestigioso premio, gli don\u00f2 una Medaglia d'oro.\nSoggiorn\u00f2 dunque a Villa Medici dal gennaio del 1876 al dicembre del 1879. Durante la sua permanenza a Roma invi\u00f2 in Francia tre tele: nel 1878 \"J\u00e9zabel divorata dai cani\" e \"Giunone\", e nel 1879 \"Il leone innamorato\".\nTornato a Parigi, visse e lavor\u00f2 per quattro anni in un appartamento privato in rue Amp\u00e8re, dove occupava un piccolo studio inadatto alle sue esigenze. Trov\u00f2 poi l'atelier cui aspirava a Le V\u00e9sinet, un sobborgo di Parigi, e ne affid\u00f2 l'arredamento e la ristrutturazione all'architetto Louis Gilbert. \nDal 1884 vi si rec\u00f2 tutte le settimane, ma fin\u00ec poi col trasferirvisi con tutta la famiglia e vi rest\u00f2 sino alla fine dei suoi giorni. A partire dal 1904 sino al 1908, fu anche eletto Consigliere comunale nel Municipio della cittadina.\nNel 1885 vinse il Premio dell'Expo di Anversa. Altri premi e riconoscimenti gli furono poi assegnati negli Stati Uniti (1876) e in Australia nel 1881 e nel 1897. Espose anche a Londra, sia alla Royal Academy che alla \"Royal Society of Portraits Painters\", nonch\u00e9 a Glasgow, presso il \"Glasgow Institute of Fine Arts\". Nel 1903 fu nominato Ufficiale della Legion d'Onore.\nL\u00e9on Comerre mor\u00ec a 66 anni nella sua casa di Le V\u00e9sinet.\nSua moglie, Jacqueline Comerre-Paton (1859-1955), fu anch'ella una valida pittrice. Divenuta vedova, don\u00f2 alla citt\u00e0 di Tr\u00e9lon, citt\u00e0 natale di Comerre, una deliziosa sua opera: \"La bambola di Cosette\" o \"Cosette addormentata\"\". Suo figlio Maxime, inoltre, acquist\u00f2 nel 1928 una piccola casa nello stesso Comune. Il Comune, a sua volta, acquist\u00f2 nel 2003 otto quadri di Comerre che erano stati messi in vendita dalla nipote dell'artista, Denise Lion-Comerre, assieme a tutto il contenuto dell'atelier del nonno.\nLes Presses Artistiques di Parigi hanno pubblicato nel 1980 un catalogo ragionato delle opere di L\u00e9on Comerre.\nOpere.\nElenco incompleto.\nAl 1\u00ba gennaio 2013, circa 500 tele e 200 disegni risultano venduti nel corso di diversi anni."}
{"id": "3877297", "revid": "1543377", "url": "https://it.wikipedia.org/wiki?curid=3877297", "title": "A Little Night Music", "text": "A Little Night Music \u00e8 un musical con musiche e testi di Stephen Sondheim, con libretto di Hugh Wheeler del 1973. Il musical \u00e8 tratto dal film del 1955 di Ingmar Bergman \"Sorrisi di una notte d'estate\", e parla di relazioni amorose e affettive nate tra diverse coppie. Il titolo del musical \u00e8 la traduzione letterale del titolo del famoso notturno di Mozart \"Eine kleine Nachtmusik\", la serenata in Sol maggiore K 525. La colonna sonora del musical comprende la celebre canzone \"Send in the Clowns.\"\nSin dal debutto originale del 1973 il musical \u00e8 stato messo in scena da diverse compagnie professionistiche nel West End, Broadway e in numerosi teatri d'opera. Il musical \u00e8 spesso rappresentato anche in produzioni regionali e amatoriali. Nel 1977 Harold Prince ha diretto la trasposizione cinematografica del musical, \"Gigi\", il cui cast annoverava Elizabeth Taylor, Len Cariou, Lesley-Anne Down e Diana Rigg.\nTrama.\nAtto I.\nSvezia, 1900. Uno ad uno i Liebeslieder entrano in scena e si scaldano la voce, finch\u00e9 i loro vocalizzi diventano un'unica melodia, l'ouverture. Ballando il valzer entrano in scena tutti i personaggi del musical con i rispettivi partner, per poi uscire subito di scena. L'anziana e altera Madame Armfeldt entra in scena insieme alla nipotina, la seria tredicenne Fredrika. La nonna spiega alla ragazzina che le notti d'estate sorridono tre volte: la prima ai giovani, la seconda ai pazzi, la terza agli anziani; la bambina, incantata dal racconto, giura che sarebbe riuscita a guardare tutti i sorrisi.\nFredrik Egerman \u00e8 un avvocato di successo ormai di mezz'et\u00e0. \u00c8 sposato con la giovane e vanitosa Anne, che lo ama sinceramente, ma che \u00e8 troppo giovane per capire il vero significato del matrimonio. I due sono sposati ormai da undici mesi, ma la ragazza si ostina ancora a conservare la propria verginit\u00e0, deludendo cos\u00ec Fredrik, ansioso di fare l'amore con lei (\"Now\"). Fredrik ha anche un figlio dal precedente matrimonio, Henrik, un giovane seminarista che ha un anno in pi\u00f9 della matrigna. Il ragazzo spesso si lamenta di non essere preso sul serio (\u201cLater\u201d). Anne \u00e8 affascinata dal figliastro, ma spesso non riesce a capirlo. La ragazza, toccata dalle continue insistenze del marito, acconsente a concedersi a lui entro breve tempo (\u201cSoon\u201d). Petra, cameriera e amica di Anne un po' pi\u00f9 vecchia di lei, cerca di consigliare la ragazza, ottenendo scarsi risultati a causa del suo linguaggio grossolano.\nDesir\u00e9e Armfeldt \u00e8 un'attrice affascinante e con un passato glorioso, ma ora il suo lavoro si limita esclusivamente a tour in piccole citt\u00e0. Di sua figlia Fredrika si prende cura la madre, Madame Armfeldt. Alla bambina spesso manca molto Desir\u00e9e, ma la donna preferisce non vedere la figlia e condurre una vita mondana e spensierata. Il tour della commedia in cui lavora Desir\u00e9e l'ha portata ad esibirsi nella citt\u00e0 in cui vive Frederick; l'avvocato porta la moglie a vedere lo spettacolo, e qui incontra Desir\u00e9e, di cui era stato amante per due anni molto tempo prima. Anne, infastidita dall'atteggiamento civettuolo della donna, riporta il marito a casa. Qui, intanto, Petra ha tentato di sedurre Henrik.\nQuella notte Fredrik pensa alla sua storia con Desir\u00e9e e decide di andare a trovarla. I due passano la serata insieme, ricordando i vecchi tempi. La intenzioni di Fredrik sono assolutamente pure e spiega all'attrice quanto ami la moglie Anne (\"You Must Meet My Wife\"). Desir\u00e9e \u00e8 delusa e racconta a Fredrik quanto lei ami l'adulterio, avendo frequentato per molto tempo il dragone Carl-Magnus Malcolm, pur essendo sposato. Dopo aver sentito che Fredrik ha passato undici mesi senza sesso accetta di ospitarlo, facendo cos\u00ec un favore ad un vecchio amico.\nIntanto Madame Armfeldt chiacchiera con la nipotina, raccontandole tutte le su relazioni amorose avute molti anni prima con i membri della casa reale svedese (\u201cLiaisons\u201d). Intanto a casa di Desir\u00e9e il conte Carl-Magnus Malcolm annuncia il proprio arriva e rimane stupito nel vedere l'amante e Fredrik tutti scarmigliati. Sospettoso, interroga Desir\u00e9e, ma la donna riesce a stornare, almeno in parte, i sospetti dell'uomo. Carl-Magnus, a cui Fredrik non piace, decide di ritornare a casa dalla moglie, la contessa Charlotte. Charlotte sospetta qualcosa riguardo l'infedelt\u00e0 del marito, ma l'uomo \u00e8 troppo pensieroso anche per rivolgerle la parola (\"In Praise of Women\"). La donna riesce a convincere il marito a raccontarle la vicenda e dice che sue sorella era una compagna di scuola di Anne.\nCharlotte va a trovare Anne, intenta a parlare con Petra. La contessa racconta all'amica dell'incontro notturno di Desir\u00e9e e Fredrik, lasciando Anne in preda allo shock e all'orrore. Charlotte consola la ragazza, spiegandole che molti uomini tradiscono le proprie mogli (\"Every Day A Little Death\"). Intanto Desir\u00e9e chiede alla madre di fare una festa per Fredrik, Anne e Henrik e l'anziana signora, riluttante, accetta. La notizia dell'imminente ricevimento manda in solluchero tutte le donne (\"A Weekend in the Country\"), tranne Anne troppo scioccata dopo aver scoperto dell'adulterio di Fredrik. Anne vorrebbe rifiutare, ma Charlotte la convince ad andare per mostrare al marito fedifrago la differenza tra una donna matura ed una fresca adolescente. Carl-Magnus decide di sfidare Fredrik a duello, mentre Charlotte decide di sedurre l'avvocato per far ingelosire il marito. Sorge il giorno del grande ricevimento.\nAtto II.\nLa tenuta estiva di Madame Armfeldt \u00e8 immersa nella calda luce dorata del tramonto, mentre l'anziana donna, la figlia e la nipote attendono l'arrivo degli ospiti (\"Night Waltz One and Two\"). Uno ad uno arrivano tutti gli ospiti, ognuno con le proprie torbide intenzioni. Persino la camerieta Petra ha messo gli occhi addosso ad un uomo, Frid, il maggiordomo di casa Armfeldt. Fredrik \u00e8 stupito nel sentire il nome della figlia di Desir\u00e9e; Henrik confessa alla bambina l'amore proibito e irrealizzabile per la matrigna Anne. Fredrik e Carl-Magnus riflettono insieme su quanto sia impossibile annoiarsi con Desir\u00e9e (It Would Have Been Wonderful). La cena \u00e8 servita e le inimicizie tra i vari personaggi ravvivano il pasto.\nCharlotte tenta di sedurre Fredrik, ma intanto \u00e8 scoppiato un furioso litigio tra Desir\u00e9e ed Anne. Entro breve tempo si \u00e8 scatenato un vero pandemonio in cui tutti urlano contro tutti, eccetto Henrik. Il seminerista, furioso, riesce a far sentire la propria voce sopra la folla e accusa tutti i presenti di essere completamente immorali. Poi, lascia la scena. Sulla tavola cala il silenzio e ognuno riflette sulla propria situazione. Di nascosto, Fredrika confessa ad Anne l'amore segreto di Henrik e le due decidono di andare a cercarlo. Desir\u00e9e chiede a Fredrik se si sente pronto a rientrare nella sua vita, ma l'uomo la scaccia. La donna, delusa, rimane sola a pensare alla propria vita (Send in the Clowns). Anne infine riesce a trovare Henrik, prossimo al suicidio. La ragazza riesce a fermarlo e gli confessa il proprio amore. I due cominciano a baciarsi e la loro passione sfocer\u00e0 nel primo rapporto sessuale di Anne. Intanto anche Petra ha trovato l'amore e dorme serena tra le braccia di Frid (\"The Miller's Son\"). Henrik e Anne, felici, fuggono per cominciare una nuova vita insieme. Carl-Magnus tenta di sedurre nuovamente Desir\u00e9e ma, vedendo Fredrik, gli spara, ferendolo ad un orecchio. Il dragone se ne va con la moglie Charlotte, contenta di essere riuscita ad ottenere nuovamente le attenzioni del marito.\nDopo che il conte e la contessa hanno lasciato la festa, Fredrika e Madame Armfeldt riflettono sul significato di tutto ci\u00f2 e, improvvisamente, la donna chiede alla nipote per che cosa abbia scatenato tutta la vicenda. La tredicenne, sconcertata, risponde che non lo sa, ma \u00e8 sicuramente qualcosa per cui ne \u00e8 valsa la pena. La Armfeldt \u00e8 stupita dalla maturit\u00e0 della nipote e pensa tristemente al fatto che, all'et\u00e0 di Fredrika, lei aveva scelto l'amore per ricchezza piuttosto che quello autentico. Infine, la donna riflette sull'effimerit\u00e0 dell'amore.\nFredrik, trovata Desir\u00e9e, le confessa il suo amore per lei, riconoscendo Fredrika come figlia e promettendole una nuova vita insieme (\"Finale\"). La Armfeldt siede sola con Fredrika e la ragazzina dice di non aver visto la notte sorridere, pur avendo osservato attentamente. La nonna ride e le spiega che la notte ha gi\u00e0 sorriso due volte: ai giovani, Henrik e Anne, e ai pazzi, Desir\u00e9e e Fredrik. Aspettando con la nipotina il terzo sorriso, Madame Armfeldt muore serenamente.\nNumeri musicali.\nAtto I\nAtto II\nPer il teatro:\nPer il film:\nProduzioni.\nBroadway.\n\"A Little Night Music\" ha aperto allo Shubert Theatre di Broadway il 25 febbraio 1973 e ha chiuso il 3 agosto 1974, dopo 601 repliche regolari e dodici anteprime. Il 17 settembre 1973 il musical si \u00e8 trasferito al Majestic Theatre, dove rimase fino al termine delle repliche. La produzione originale era diretta da Harold Prince, coreografata da Patricia Birch e poteva contare sulle scenografie di Boris Aronson e i costumi di Florence Klotz. Il cast originale comprendeva: Glynis Johns (Desiree Armfeldt), Len Cariou (Fredrick Egerman), Hermione Gingold (Madame Armfeldt), Victoria Mallory (Anne), Judith Kahan (Fredrika), Mark Lambert (Henrik), Laurence Guittard (Carl Magnus), Patricia Elliott (Charlotte), George Lee Andrews (Frid) e D'Jamin Bartlett (Petra). Il musical vinse vinse il New York Drama Critics' Circle e il Tony Award al Miglior musical, oltre ad altri cinque Tony per il miglior libretto (Hugh Wheeler), la migliore colonna sonora (Sondheim), la migliore attrice protagonista (Glynis Johns), la migliore attrice non protagonista (Elliott) e i migliori costumi (Florence Klotz).\nLa prima rappresentazione del musical and\u00f2 al Colonial Theatre di Boston il 23 gennaio 1973, per il rodaggio prima del debutto a Broadway. La notte della prima replica, al termine del musical, il protagonista Len Cariou annunci\u00f2 al pubblico il ritiro delle truppe statunitensi dal Vietnam. Il musical rimase in scena per 25 repliche, fino al 10 febbraio, con recensioni discrete ma non entusiasmanti. Nel corso delle repliche Garn Stephens, che interpretava Petra la cameriera, fu licenziata e rimpiazzata con D'Jamin Bartlett, che rimase nel cast anche nel debutto a Broadway. La prima anteprima a Broadway and\u00f2 in scena allo Shubert Theatre di New York il 15 febbraio ma dopo la quinta anteprima Glynis John si ammal\u00f2 e fu ricoverata in ospedale. Il regista Harold Prince posticip\u00f2 indefinitamente la prima, fissata per il 25 febbraio, ed invit\u00f2 Tammy Grimes a vedere lo show per offrirle la parte di Desir\u00e9e in caso la Johns dovesse rinunciarci; la Grimes fu colpita dal musical, ma propose una serie modifiche su aspetti riguardanti la regia e i costumi. Glynis Johns si riprese dopo tre repliche mancate, in cui la sostituta Barbara Lang and\u00f2 in scena al suo posto, e la prima fu nuovamente anticipata al 25 febbraio. Il 25 febbraio 1974, a un anno dalla prima, William Daniels rimpiazz\u00f2 Cariou nel ruolo di Henrick e Joy Franz sostitu\u00ec Teri Ralston nel ruolo di Mrs Nordstrom.\nTour statunitense.\nUn tour nazionale del musical negli Stati Uniti part\u00ec il 26 febbraio 1974 al Forrest Theatre di Filadelfia e si concluse il 15 febbraio 1975 allo Shubert Theatre di Boston. Altre tappe del tour comprendevano Washington, Toronto, Detroit, Denver, Los Angeles, San Francisco e Chicago. Il cast comprendeva Jean Simmons nel ruolo di Desiree Armfeldt, George Lee Andrews in quello di Fredrik Egerman, Margaret Hamilton in quello di Madame Armfeldt e Jonathan Banks nel ruolo di Frid.\nWest End.\nIl musical debutt\u00f2 al Teatro Adelphi di Londra il 15 aprile 1975, dove rimase in cartellone per un totale di 406 repliche fino al 3 aprile 1976. Harold Prince curava nuovamente la regia e le coreografie erano quelle di Patricia Birch. Nel cast figuravano Jean Simmons (Desir\u00e9e), Joss Ackland (Friedrik), David Kernan (Carl-Magnus), Maria Aitken (Charlotte), Liz Robertson (Mrs. Anderssen) e Diane Langton (Petra); Hermione Gingold riprese il ruolo di Madame Armfeldt. Nel corso delle repliche Angela Baddeley sostitu\u00ec la Gingold e Virginia McKenna la Simmons. Daphne Anderson era la sostituta per i ruoli di Desir\u00e9e e Madame Armfeldt.\nRevival del West End.\nIl primo revival londinese del musical debutt\u00f2 al Piccadilly Theatre il 6 ottobre 1989. Questa nuova produzione era diretta da Ian Judge, con scenografie di Mark Thompson e coreografie di Anthony Van Laast. Il cast comprendeva: Dorothy Tutin (Desir\u00e9e), Lila Kedrova (Madame Armfeldt), Peter McEnery (Fredrik), Alexander Hanson (Henrik), Eric Flynn (Carl Magnus), Susan Hampshire (Charlotte) e Deborah Poplett (Anne). Lo spettacolo replic\u00f2 144 volte e chiuse il 17 febbraio 1990. La recensione di \"The Guardian\" lod\u00f2 la messa in scena, definendola superiore a quella di Harold Prince, e apprezz\u00f2 la diversa interpretazione di Dame Dorothy Tutin, pi\u00f9 sagace e meno romantica delle precedenti interpreti del ruolo.\nPrecedentemente, questo allestimento era andato in scena al Theatre Festival di Chichester per quarantatr\u00e9 repliche dal 31 luglio al 30 settembre 1989.\nSecondo revival del West End.\nIl secondo revival londinese del musical debutt\u00f2 nell'Oliver Theatre del Royal National Theatre il 26 settembre 1995. Era diretto da Sean Mathias, con scenografie di Stephen Brimson Lewis, costumi di Nicky Gillibrand, luci di Mark Henderson e coreografie di Wayne McGregor. Presero parte a questa produzione: Judi Dench (Desiree), Si\u00e2n Phillips (Madame Armfeldt), Joanna Riding (Anne), Laurence Guittard (Fredrik), Lambert Wilson (Carl-Magnus), Patricia Hodge (Charlotte), Issy van Randwyck (Petra), Di Botcher (Mrs Anderssen) e John Owen-Jones (Mr Erlanson). La produzione chiuse il 31 agosto 1996. La Dench vinse il Laurence Olivier Award alla miglior attrice in un musical.\nTerzo revival del West End.\nIl terzo revival londinese del musical debutta alla Menier Chocolate Factory, dove ha replicato dal 22 novembre 2008 all'8 marzo 2009. Questa produzione \u00e8 diretta da Trevor Nunn, con coreografie di Lynne Page, scenografie e luci di David Farley e nuove orchestrazioni di Jason Carr. Il cast includeva: Hannah Waddingham (Desiree), Alexander Hanson (Frederik), Jessie Buckley (Anne), Maureen Lipman (Mme. Armfeldt), Alistair Robins (Carl-Magnus), Gabriel Vick (Henrik), Grace Link e Holly Hallam (alternandosi nel ruolo di Fredrika) e Kasia Hammarlund (Petra). Questa produzione, osannata dalla critica inglese, si \u00e8 trasferita al Garrick Theatre, nel West End, per una stagione limitata: dal 28 marzo al 25 luglio 2009. Questa produzione \u00e8 stata trasferita a Broadway il 13 dicembre 2009, con Catherine Zeta Jones nel ruolo di Desiree e Angela Lansbury in quello di Madame Armfeldt. Alexander Hanson interpretava ancora Fredrik.\nRevival di Broadway.\nLa produzione londinese del Menier Chocolate Factory del 2008 ha aperto al Walter Kerr Theatre di Broadway in anteprima il 24 novembre 2009, mentre la prima officiale \u00e8 avvenuta il 13 dicembre 2009. Facevano parte del cast Angela Lansbury nel ruolo di Madame Armfeldt e, nel suo debuttoa Broadway, Catherine Zeta-Jones nel ruolo di Desiree. Il cast comprendeva Alexander Hanson come Frederik, Ramona Mallory (Anne), Hunter Ryan Herdlicka (Henrik), Leigh Ann Larkin (Petra), Erin Davie (Charlotte), Aaron Lazar (Carl-Magnus), Katherine McNamara (Freidrika) e Bradley Dean (Frid). Zeta-Jones ha vinto per questo ruolo il Tony Award alla miglior attrice protagonista in un musical nel 2010.\nLo show chiuse temporaneamente il 20 giugno, alla scadenza del contratto della Zeta-Jones e della Lansbury, per poi riaprire il 13 luglio con Bernadette Peters nel ruolo di Desir\u00e9e e Elaine Stritch in quello di Madame Armfeldt. Le due sono rimaste nella compagnia fino alla fine delle rappresentazioni, avvenuta il 9 gennaio 2010, dopo 20 anteprime e 425 repliche. Prima di chiudere, la produzione riusc\u00ec ad incassare oltre le spese iniziali di investimento.\nAltre produzioni.\nNegli Stati Uniti.\nNew York.\nOltre alle due produzioni di Broadway, altre cinque produzioni sono andate in scena a New York. Nel marzo 1981 Fran Soeder diresse la prima produzione dell'Off-Off-Broadway, con una giovanissima Jane Krakowski nel ruolo di Fredrika Armfeldt. Nella primavera 1985 l'Equity Library Theatre present\u00f2 un allestimento diretto da Susan H. Schulman con Kathryn Hays (Desir\u00e9e), Avril Gentles (Madame Armfeldt), Ross Petty (Fredrik), Eddie Korbich (Henrik), Patrick Quinn (Conte Carl-Magnus Malcolm) e Maris Clement (Contessa Charlotte Malcolm). Un revival di Broadway era pianificato per il 1988, con la regia di Harold Prince, e con Lee Remick e Claudette Colbert nei ruoli di Desir\u00e9e e Madame Armfeldt; la mancanza di produttori disposti ad investire mand\u00f2 a mondo il progetto. Nel 1988 l'Opera Ensemble di New York mise in scena un revival del musical con la regia di John J. D. Sheehan. Il cast comprendeva Mary Beth Peil (Desir\u00e9e), Franc D'Ambrosio (Henrik) e Ron Raines (Friedrik). Per la prima volta il personaggio di Frid cant\u00f2 \"Silly People\", una canzone eliminata durante le prove del rodaggio a Boston. Il revival ottenne recensioni mediocri.\nDall'11 agosto 1990 and\u00f2 in scena per 11 repliche una produzione diretta da Scott Ellis e coreografata da Susan Stroman and\u00f2 in scena alla New York City Opera. Il cast comprendeva: Sally Ann Howes (Desir\u00e9e), George Lee Andrews (Frederick), Regina Resnik (Madame Armfeldt), Maureen Moore (Charlotte), Michael Maguire (Count Malcolm), Kevin Anderson (Henrik) e Danielle Ferland (Fredrika). L'allestimento vinse il Drama Desk Award al migliore revival e Regina Resnik fu candidata al Drama Desk Award alla migliore attrice non protagonista in un musical. La produzione tornn\u00f2 alla New York City Opera per sette repliche dal 9 luglio al 10 agosto 1991; il grosso del cast rimase invariato, con l'eccezione di Elaine Bonazzi, che sostitu\u00ec Regina Resnik. Nel 1999 un revival di Broadway con la regia di Declan Donnellan e Glenn Close nel ruolo di Desir\u00e9e era nei piani, ma ancora una volta il ritorno a Broadway del musical fu cancellato. L'allestimento di Ellis e Stroman torn\u00f2 alla New York City Opera per 15 repliche dal 7 al 29 marzo 2003. Il cast comprendeva: Juliet Stevenson (Desir\u00e9e), Jeremy Irons (Friedrik), Claire Bloom (Madame Armfeldt), Michele Pawk (Charlotte) e una giovanissima Anna Kendrick (Friedrika); Michele Pawk sostitu\u00ec all'ultimo minuto Kate Burton, indisposta.\nNel resto degli Stati Uniti.\nGeorge Martin diresse la prima produzione regionale al Playhouse on the Mall di Paramus, New Jersey. La produzione, con le coreografie originali di Patricia Birch, annoverava nel cast Dorothy Collins (Desir\u00e9e), Ron Holgate (Fredrik), Bob Gunton (Carl-Magnus) e Beth Fowler (Charlotte). Dopo il primo tour statunitense, una nuova tourn\u00e9e di \"A Little Night Music\" and\u00f2 in scena a Corning, Falmouth, Yonkers, Nyack, Filadelfia e Wesport, con la regia di Ruth Mitchell e Patrice Munsel nel ruolo di Desir\u00e9e. Nello stesso anno Milton Lyon cur\u00f2 la regia di un allestimento andato in scena all'Heinz Hall di Pittsburgh con Dixie Carter (Desir\u00e9e) e Barbara Lang (Charlotte). L'anno successivo il Melody Top Theatre di Milwaukee ha prodotto un revival con Holland Taylor nel ruolo di Charlotte e Zoya Leporska in quello di Madame Armfeldt, mentre John Bowab dirigeva un tour del musical con Julie Wilson nel ruolo di Desir\u00e9e. Nel 1977 Hermione Gingold, Jean Simmons e D'Jamin Bartlett tornarono a interpretare Madame Armfeldt, Desir\u00e9e e Petra in un tour del musical diretto da Ruth Wilson, andato in scena a Devon, Gaithersburg, Stratford e Westbury. Nello stesso anno una produzione studentesca andava in scena alla Northwestern University con Gregg Edelman (Friedrik), Megan Mullally (Petra) e Suzie Plakson (Charlotte).\nNel 1983 Atlanta vide la prima produzione del musical, mentre nel dicembre dello stesso anno John Dankworth diresse Cleo Laine (Desir\u00e9e), Rebecca Luker (Anne) e Ron Raines (Fredrik) in un allestimento in scena alla Michigan Opera House di Detroit. Dal 30 giugno al 19 luglio 1986 la produzione diretta da Josephine R. Abady rimase in cartellone al Berkshire Playhouse di Stockbridge, con Barbara Baxley (Madame Armfeldt), Kim Crosby (Anne), John McMartin (Fredrik) Barbara Barrie (Desir\u00e9e) e Kelly Bishop (Charlotte). Tra il dicembre 1986 e il gennaio 1987 un revival del musical rimase in cartellone al Walnut Street Theatre di Filadelfia per la regia di Jack Allison; Hugh Panaro interpretava Henrik e Ron Raines Carl-Magnus. \nNel 1991 Lee Remick avrebbe dovuto nuovamente interpretare Desir\u00e9e, questa volta al James A. Doolittle Theatre di Los Angeles. Ancora una volta per\u00f2, la Remick non ricopr\u00ec la parte, dato che abbandon\u00f2 il progetto dopo la diagnosi di cancro terminale. Fu sostituita da Lois Nettleton e Glynis Johns, l'originale Desir\u00e9e, interpret\u00f2 Madame Armfeldt. L'Adams Memorial Theatre di Williamstown mise in scena un allestimento rimasto in cartellone dal 22 giugno al 3 luglio 1994, con Joan Van Ark (Desir\u00e9e), Ken Howard (Fredrik), Tammy Grimes (Madame Armfeldt), Maureen Moore (Charlotte), Brent Barrett (Carl-Magnus) e Marla Schaffel (Anne). Altre produzioni andarono in scena a Sheffield nel 1998 e a Houston nel 1999, con Frederica von Stade (Desiree), Sir Thomas Allen (Fredrik) e Evelyn Lear (Mme Armfeldt).\nNel settembre 2000 il musical and\u00f2 in scena al North Shore Music Theatre di Beverly, con Donna McKechnie (Desir\u00e9e), Merle Louise (Mme Armfeldt) e Chuck Wagner (Carl-Magnus). Alla Goodspeed Opera House il musical rimase in cartellone dal 16 ottobre al 16 dicembre 2001, con Brad Little nel ruolo di Carl-Magnus e M'el Dowd in quello di Mme Armfeldt. Un allestimento semiscenico \u00e8 stato diretto da Lonny Price e messo in scena per tre repliche a Ravinia, dal 22 al 24 agosto 2002; Patti LuPone interpretava Desir\u00e9e, George Hearn Fredrik, Zoe Caldwell Madame e Sara Ram\u00edrez Petra. Nel 2003 il musical and\u00f2 in scena con Michael Cerveris, Samantha Spiro e Paul Keating e tra il dicembre dello stesso anno e il febbraio 2004 a Los Angeles la produzione di Ellis e Stroman fu riproposta con Judith Ivey (Desir\u00e9e), Zoe Caldwell (Mme Armfeldt), Victor Garber (Fredrik), Laura Benanti (Anne), Michele Pawk (Charlotte) e Kristen Bell (Fredrika). Dal 13 marzo \"A Little Night Music\" and\u00f2 in scena al Pearlstone Theater di Baltimora, con Barbara Walsh (Desir\u00e9e), Stephen Bogardus (Fredrik), Polly Bergen (Madame), Josh Young (Henrik), Kate Baldwin (Charlotte) e Maxwell Caulfield (Carl-Magnus). 15 repliche del musical rimasero in cartellone a White Plains, nello stato di New York, con Penny Fuller (Desir\u00e9e), Mark Jacoby (Friedrik), Sheila Smith (Mme Armfeldt) ed Erin Davie (Anne). Altre due produzioni andarono in scena nel 2009, in luglio ad Houston e a novembre a Detroit con Leslie Uggams (Desir\u00e9e), Lisa Vroman (Charlotte) e Ron Raines (Fredrik).\nSei repliche di \"A Little Night Music\" sono andate in scena al teatro dell'Opera di Saint Louis con Amy Irving (Desir\u00e9e), Ron Raines (Fredrik) e Si\u00e2n Phillips (Madame Armfeldt). Dal 1 maggio 2012 al 22 luglio 2012 il musical \u00e8 rimasto in cartellone presso il Writers' Theatre di Chicago, con Shannon Cochran (Desir\u00e9e) e Deanna Dunagan (Mme Armfeldt). Dal 30 giugno al 19 luglio una produzione al Colonial Theatre di Pittsfield annoverava Kate Baldwin (Charlotte), Gregg Edelman (Fredrik) e Penny Fuller (Madame Armfeldt) e Phillipa Soo (Anne) nel cast ed Ethan Heard alla regia. Mark Lamos ha diretto un nuovo allestimento a San Francisco dal 27 maggio 2015, con un cast che comprendeva Karen Ziemba (Desir\u00e9e), Emily Skinner (Charlotte) e Dana Ivey (Madame Armfeldt). Nel settembre dello stesso anno Paul DuBois ha diretto un revival a Boston, con Haydn Gwynne nel ruolo di Desir\u00e9e e Stephen Bogardus in quello di Fredrik. Dal 15 agosto al 15 ottobre 2017 il musical and\u00f2 in scena al Signature Theatre con la regia di Eric Schaeffer con Florence Lacey nel ruolo di Madame Armfeldt.\nNel Regno Unito.\nLa seconda produzione britannica and\u00f2 in scena alla Nottingham Playhouse di Nottingham, per la regia di Richard Digby e con Evelyn Laye nel ruolo di Madame Armfeldt e Imelda Staunton in quello di Petra. Una nuova produzione debutt\u00f2 al Wolsey Theatre di Ipswich nel maggio 1982; Antony Tuckey curava la regia e il cast annoverava Beverley Klein nel ruolo di Petra. Nel 1987 una produzione andava in scena al Forum Theatre di Wythenshawe, con Elizabeth Seal nel ruolo di Desir\u00e9e e Chili Bouchier in quello di Madame Armfeldt. Dal 16 aprile al 2 maggio 1992 il musical fu allestito al Theatre Royal di Plymouth, per la regia di Roger Redfarn; Glynis Johns era stata ingaggiata per interpretare Madame Armfedlt, ma rinunci\u00f2 all'ultimo momento e fu sostituita da Eileen Page.\nL'Haymarket Theatre di Leicester produsse una nuova produzione del musical per la regia di Paul Kerryson; Kathryn Evans interpretava Desir\u00e9e e Ria Jones la cameriera Petra. Dal 9 al 25 febbraio il musical ricevette una nuova produzione al Village Theatre di Scarborough, con la regia e direzione musicale di David Ambrose. Altre produzioni sono andate in scena al Pitlochry Festival Theatre (2015), al Ye Olde Rose and Crown Theatre di Londra (2015) e al Place Theatre di Badford (2016). Nel 2017 un revival del Watermill Theatre di Bagnor con Josefina Gabrielle us\u00f2 il concept \"actor-musicians\", in cui il cast suonava personalmente la colonna sonora senza la presenza di un'orchestra. Nell'estate del 2021 un nuovo allestimento del musical \u00e8 stato portato in scena all Buxton Opera House con Janie Dee nel ruolo di Desir\u00e9e e Gabrielle Drake in quello della madre.\nIn Europa.\nZarah Leander ha interpretato il ruolo di Madame Armfeldt sia nella produzione originale austriaca del musical nel 1975, sia a Stoccolma nel 1978 (al fianco di Jan Malmsj\u00f6 nel ruolo di Fredrik), in una produzione di successo diretta da Stig Olin. Nel 2010 il musical torna a Stoccolma, allo Stockholm Stadsteater. Il cast comprendeva Pia Johansson, Dan Ekborg, Yvonne Lombard and Th\u00e9rese Andersson.\nNel 2000 Mario Gas diresse la prima spagnola, andata in scena a Barcellone con Vicky Pe\u00f1a, Montserrat Carulla, Constantino Romero, M\u00f2nica L\u00f3pez e Jordi Boixaderas.\nDal 15 al 20 febbraio 2010 il musical ha replicato al Th\u00e9\u00e2tre du Ch\u00e2telet di Parigi, con Leslie Caron nel ruolo di Madame Armfeldt. Originariamente il ruolo di Desir\u00e9e doveva essere interpretato da Kristin Scott Thomas, poi sostituita dall'attrice italiana Greta Scacchi a causa di un infortunio al piede. Lambert Wilson, che aveva interpretato Carl-Magnus accanto a Judi Dench, ricopr\u00ec il ruolo di Fredrik. Questa produzione era diretta da Lee Blakeley e coreografata da Andrew George.\nNel 2011 il Turun kaupunginteatteri di Turku, in Finlandia, mise in scena il musical con la regia di Tuomas Parkkinen, la direzione musicale di Jussi Vahvaselk\u00e4 e Kirsi Tarvainen nel ruolo della protagonista Desir\u00e9e.\nIn Australia.\nIl 30 novembre 1973 \"A Little Night Music\" debutt\u00f2 Her Majesty's Theatre di Sidney, dove rimase in scena fino al 6 aprile 1974. L'allestimento fu il primo fuori dagli Stati Uniti ed il primo non diretto da Harold Prince. George Martin curava la regia, Taina Elg interpretava Desir\u00e9e ed Anna Russell ricopriva il ruolo di Madame Armfeldt. Al termine delle repliche la produzione fu trasferita all'Her Majesty's Theatre di Melbourne, a partire dal 10 luglio 1974. La Sydney Theatre Company ripropose il musical nel 1990 con Toni Collette nel ruolo di Petra e la Melbourne Theatre Company produsse un revival nel 1997.\nL'Opera Australia ha presentato il musical a Melbourne nel maggio 2009, con Sigrid Thornton (Desir\u00e9e) e Nacye Hayes (Madame). La produzione \u00e8 stata ripresa alla Sydney Opera House nel 2010 con Anthony Warlow nel ruolo di Fredrik Egerman e Ben Lewis in quello di Carl-Magnus. Questo nuovo allestimento ha avuto la regia di Stuart Maunder, la scenografia di Roger Kirk e la direzione musicale di Andrew Greene. \nConcerti.\nIl musical \u00e8 stato spesso messo in scena in forma di concerto. Tra le produzioni concertali pi\u00f9 note si ricordano quella tenutasi al Golders Green Hyppodrome di Londra (trasmessa dalla BBC) il 18 marzo 1995 con Betty Buckley (Desir\u00e9e), Margaret Courtenay (Madame Armfeldt) e Keith Mitchell (Fredrik), quella di Boston del 2008 con Christine Ebersole (Desir\u00e9e) e Ron Raines (Fredrik) e quella dello Studio 54 del gennaio 2009 con Natasha Richardson (Desir\u00e9e), Vanessa Redgrave (Madame Armfeldt), Victor Garber (Henrick), Christine Baranski (Charlotte), Jill Paice (Anne), Steven Pasquale (Henrick) e Benjamin Walker (Frid).\nIl 26 gennaio 2015, in occasione del quarantesimo anniversario dal debutto del musical sulla scena londinese, Alex Parker ha messo in scena al Palace Theatre del West End una nuova versione concertale del musical, con Janie Dee (Disir\u00e9e), Anne Reid (Madame), Jamie Parker (Count Malcolm), Joanna Riding (Countess Charlotte), Fra Fee (Henrick) e Laura Pitt-Pulford (Petra) e Anna O'Byrne (Anne); Nadim Naaman, che aveva ricoperto il ruolo di uno dei cantanti Liebeslieder al Palace Theatre, \u00e8 tornato nel musical nel ruolo di Carl-Magnus. Il 15 agosto 2020 una versione ridotta di questo concerto \u00e8 stata riproposta ad Holland Park, in una performance all'aperto della durata di sole due ore, senza intervallo e con l'orchestra ridotta ad otto elementi, circa venti meno del concerto al Palace Theatre. Alex Parker \u00e8 tornato a condurre l'orchestra, mentre Janie Dee, Joanna Riding, Fra Fee e Laura Pitt-Pulford hanno ricoperto nuovamente i ruoli interpretati cinque anni prima, mentre Nadim Naaman \u00e8 stato promosso da Liebeslieder al ruolo di Carl-Magnus e Damian Humbley si \u00e8 unito al cast nel ruolo di Fredrik.\nIn versione concertistica, il musical fa il suo debutto in Marocco nel giugno 2019, all'American Legation di Tangeri, in un allestimento diretto da Rob Ashford con Christine Ebersole (Desir\u00e9e), Mary Beth Peil (Madame Armfeldt), Tony Goldwyn (Fredrik), Christy Altomare (Anne), Colin Donnell (Carl-Magnus), Sally Ann Triplett (Charlotte), Robert Lonsdale (Henrick), Claire Moore (Mrs Nordstrom) e Summer Strallen (Petra).\nIncisioni discografiche.\nOltre alle incisioni discografiche con il cast originale di Broadway, di Londra e del film con la Taylor, ci sono incisioni con il cast del revival del 1990, del 1995 (con Judi Dench) e con il cast della prima produzione di Barcellona del 2001 in catalano. Nel 1997 Terry Trotter ha pubblicato la propria versione del musical, in stile jazz.\nCatherine Zeta Jones e Angela Lansbury, insieme con il cast del revival del 2009, hanno inciso la propria versione discografica il 4 gennaio 2010; il CD \u00e8 uscito il 6 aprile."}
{"id": "3877298", "revid": "1442080", "url": "https://it.wikipedia.org/wiki?curid=3877298", "title": "China Open 2004 - Doppio femminile", "text": "Il doppio femminile del torneo di tennis China Open 2004, facente parte del WTA Tour 2004, ha avuto come vincitrici Emmanuelle Gagliardi e Dinara Safina che hanno battuto in finale Gisela Dulko e Mar\u00eda Vento-Kabchi 6\u20134, 6\u20134."}
{"id": "3877302", "revid": "624928", "url": "https://it.wikipedia.org/wiki?curid=3877302", "title": "Gaz de France Stars 2004 - Doppio", "text": "Il doppio del torneo di tennis Gaz de France Stars 2004, facente parte del WTA Tour 2004, ha avuto come vincitrici Jennifer Russell e Mara Santangelo che hanno battuto in finale Nuria Llagostera Vives e Marta Marrero 6-3, 7-5."}
{"id": "3877303", "revid": "144796", "url": "https://it.wikipedia.org/wiki?curid=3877303", "title": "Otto Theodor von Manteuffel", "text": "Ministro dell'Interno (1848), fece parte dell'assemblea costituente e apport\u00f2 (1850) una modifica conservatrice alla Costituzione.\nDivenuto ministro presidente e ministro degli Esteri (1850-1858) sigl\u00f2 con l'Austria la convenzione di Olm\u00fctz."}
{"id": "3877305", "revid": "645828", "url": "https://it.wikipedia.org/wiki?curid=3877305", "title": "Otto Theodor Von Manteuffel", "text": ""}
{"id": "3877306", "revid": "110157", "url": "https://it.wikipedia.org/wiki?curid=3877306", "title": "Tapio", "text": "Origine e diffusione.\nSi tratta di un nome di tradizione mitologica, essendo portato dal dio della foresta, della caccia e degli animali della mitologia finlandese, Tapio, presente anche nel \"Kalevala\"; il significato e l'etimologia del nome sono sconosciuti.\nOnomastico.\nIl nome \u00e8 adespota, cio\u00e8 non \u00e8 portato da alcun santo, quindi l'onomastico si festeggia il 1\u00ba novembre, giorno di Ognissanti. Un onomastico laico \u00e8 festeggiato il giorno 18 giugno in Finlandia."}
{"id": "3877315", "revid": "300067", "url": "https://it.wikipedia.org/wiki?curid=3877315", "title": "Guangzhou International Women's Open 2004 - Doppio", "text": "Il doppio del torneo di tennis Guangzhou International Women's Open 2004, facente parte del WTA Tour 2004, ha avuto come vincitrici Li Ting e Sun Tiantian che hanno battuto in finale Yang Shu-Jing e Yu Ying 6\u20134, 6\u20131."}
{"id": "3877318", "revid": "767487", "url": "https://it.wikipedia.org/wiki?curid=3877318", "title": "Paula (film 1916)", "text": "Paula (\"The Heart of Paula\") \u00e8 un film muto del 1916 diretto da Julia Crawford Ivers (non confermata) e William Desmond Taylor (con il nome William Taylor).\nLenore Ulric, qui al suo quinto film, interpreta una ragazza spagnola che, in Messico, si innamora di un ingegnere statunitense.\nPer il film, vennero preparati due finali: uno felice e uno tragico . I critici furono invitati a votare per scegliere quale finale avrebbero preferito, ma la votazione si concluse con un pareggio.\nProduzione.\nIl film fu prodotto dalla Pallas Pictures. Venne girato in Messico, a Tijuana (Baja California Norte).\nDistribuzione.\nDistribuito dalla Paramount Pictures e dalla Famous Players-Lasky Corporation, il film usc\u00ec nelle sale cinematografiche statunitensi il 2 aprile 1916, in quelle italiane nel 1917.\nCopia della pellicola viene conservata negli archivi della Library of Congress."}
{"id": "3877319", "revid": "1442080", "url": "https://it.wikipedia.org/wiki?curid=3877319", "title": "Hansol Korea Open 2004 - Doppio", "text": "Il doppio del torneo di tennis Hansol Korea Open 2004, facente parte del WTA Tour 2004, ha avuto come vincitrici Cho Yoon-jeong e Jeon Mi-ra che hanno battuto in finale Chuang Chia-jung e Hsieh Su-wei 6\u20133, 1\u20136, 7\u20135."}
{"id": "3877320", "revid": "599013", "url": "https://it.wikipedia.org/wiki?curid=3877320", "title": "Riesi vendemmia tardiva", "text": "Il Riesi vendemmia tardiva \u00e8 un vino a DOC che pu\u00f2 essere prodotto nei comuni di Riesi, Butera, Mazzarino, tutti in provincia di Caltanissetta.\nTecniche produttive.\nPer la produzione del Riesi vendemmia tardiva si devono usare uve appassite sulla pianta (vendemmia dal 10 ottobre in poi) e non \u00e8 consentito l'arricchimento del mosto.\nLa commercializzazione \u00e8 ammessa dopo l'invecchiamento di due anni (computati dal mese di novembre successivo alla vendemmia)\nProduzione.\n\"Provincia, stagione, volume in ettolitri\""}
{"id": "3877321", "revid": "521302", "url": "https://it.wikipedia.org/wiki?curid=3877321", "title": "EAZA", "text": ""}
{"id": "3877323", "revid": "1347902", "url": "https://it.wikipedia.org/wiki?curid=3877323", "title": "Aleksej F\u00ebdorovi\u010d Orlov", "text": "Biografia.\nFiglio naturale del conte F\u00ebdor Grigor'evi\u010d Orlov, figlio del patriarca della famiglia Grigorij Ivanovi\u010d, nacque a Mosca sul finire del Settecento e prese parte a tutte le Guerre napoleoniche dal 1805 alla presa di Parigi nelle file dell'esercito imperiale russo. Per il suo meritorio servizio come comandante del reggimento di cavalleria della guardia personale dello zar in occasione della ribellione dei decabristi nel 1825, venne creato conte e con la guerra russo-turca del 1828-29 venne promosso al rango di tenente generale.\nDopo la guerra russo-turca ebbe inizio la sua carriera come diplomatico: Orlov divenne plenipotenziario russo al Trattato di Adrianopoli e nel 1833 venne nominato ambasciatore a Costantinopoli, detenendo nel medesimo tempo anche l'incarico di comandante in capo della flotta del Mar Nero. Divenuto uno degli agenti pi\u00f9 fidati dello zar Nicola I, accompagn\u00f2 il sovrano nel suo tour all'estero nel 1837. Dal 1844 al 1856 fu a capo della famigerata \"Terza sezione\", il corpo di polizia segreta dell'Impero russo.\nNel 1854 venne inviato a Vienna con l'intento di spingere l'Austria a non intervenire nella guerra di Crimea, ma l'operazione non ebbe i successi sperati. Nel 1856 fu uno dei ministri che conclusero la Pace di Parigi. In quello stesso anno venne elevato alla dignit\u00e0 di principe e venne nominato presidente del Consiglio di Stato russo nonch\u00e9 del Consiglio dei Ministri. Nel 1857, durante l'assenza dell'imperatore, presiedette ad una commissione formata per considerare la questione relativa all'emancipazione della servit\u00f9 della gleba, alla quale ad ogni modo si dimostr\u00f2 sempre piuttosto ostile.\nMatrimonio.\nSpos\u00f2, il 14 maggio 1826, la contessa Ol'ga Aleksandrovna \u017dereb\u0161ova (1807-1880), figlia del generale Aleksandr Aleksandrovi\u010d \u017dereb\u0161ov. Il matrimonio ebbe luogo a San Pietroburgo in presenza di tutta la corte. La coppia ebbe due figli:"}
{"id": "3877325", "revid": "1442080", "url": "https://it.wikipedia.org/wiki?curid=3877325", "title": "Porsche Tennis Grand Prix 2004 - Doppio", "text": "Il doppio del torneo di tennis Porsche Tennis Grand Prix 2004, facente parte del WTA Tour 2004, ha avuto come vincitrici Cara Black e Rennae Stubbs che hanno battuto in finale Anna-Lena Gr\u00f6nefeld e Julia Schruff 6\u20133, 6\u20132."}
{"id": "3877326", "revid": "1935652", "url": "https://it.wikipedia.org/wiki?curid=3877326", "title": "Alessandro Riario", "text": "Biografia.\nNacque il 3 dicembre 1543 a Bologna dal patriarca conte palatino Giulio Riario e Isabella Pepoli.\nEra un membro della Curia Romana. Riario \u00e8 stato creato cardinale da papa Gregorio XIII, di cui era parente per matrimonio dei suoi, il 21 febbraio 1578. Del suo casato sono i cardinali Pietro Riario, Raffaele Riario, Tommaso Riario Sforza e Sisto Riario Sforza.\nMor\u00ec a Roma il 18 luglio 1585, all'et\u00e0 di quarantuno anni.\nGenealogia episcopale.\nLa genealogia episcopale \u00e8:"}
{"id": "3877333", "revid": "1673694", "url": "https://it.wikipedia.org/wiki?curid=3877333", "title": "Zoo di Dv\u016fr Kr\u00e1lov\u00e9", "text": "Lo zoo di Dv\u016fr Kr\u00e1lov\u00e9 (in ceco \"Zoologick\u00e1 zahrada Dv\u016fr Kr\u00e1lov\u00e9 nad Labem\") \u00e8 situato nella localit\u00e0 di Dv\u016fr Kr\u00e1lov\u00e9 nad Labem, nella Repubblica Ceca. Fa parte di un'associazione di zoo fondata nel 1990 in Cecoslovacchia, ed ancora oggi presente sia in Repubblica Ceca sia in Slovacchia (in ceco \"Unie \u010desk\u00fdch a slovensk\u00fdch zoologick\u00fdch zahrad\"). Dal 1995 al 2010 lo zoo \u00e8 stato membro dell'EAZA. Dal 1997 fa parte della WAZA.\nLo zoo occupa un'area di 72 ettari e vi sono presenti 2300 specie di animali, molti dei quali appartengono alla fauna africana. L'animale pi\u00f9 raro era il rinoceronte bianco settentrionale. Gli ultimi esemplari, nel 2009 sono stati trasferiti a Ol Pejeta, una riserva privata in Kenya, nel tentativo di farli riprodurre in natura, ma gli esemplari maschi sono tutti morti prima di riuscire a riprodursi, l'ultimo: Sudan \u00e8 morto nel 2018."}
{"id": "3877334", "revid": "624928", "url": "https://it.wikipedia.org/wiki?curid=3877334", "title": "Japan Open Tennis Championships 2004 - Doppio femminile", "text": "Il doppio femminile del torneo di tennis Japan Open Tennis Championships 2004, facente parte del WTA Tour 2004, ha avuto come vincitrici Shinobu Asagoe e Katarina Srebotnik che hanno battuto in finale Jennifer Hopkins e Mashona Washington 6-1, 6-4."}
{"id": "3877336", "revid": "108572439", "url": "https://it.wikipedia.org/wiki?curid=3877336", "title": "Fran\u00e7ois-Adolphe de Bourqueney", "text": "Fu ambasciatore francese in Turchia (1841-1848), poi a Vienna (1853-1859) e infine senatore (1856).\nNel 1856 fu plenipotenziario francese al congresso di Parigi e nel 1859 alla pace di Zurigo, che mise fine alla guerra tra Francia e Austria."}
{"id": "3877337", "revid": "47767", "url": "https://it.wikipedia.org/wiki?curid=3877337", "title": "Hjalmar", "text": "Origine e diffusione.\nDeriva dal nome norreno \"Hj\u00e1lmarr\", composto da \"hjalmr\" (\"elmo\") e \"arr\" (\"guerriero\"); il significato complessivo pu\u00f2 essere interpretato come \"guerriero con l'elmo\". Il secondo elemento, \"arr\", \u00e8 riscontrabile anche in diversi altri nomi di origine norrena, quali Einar, Gunnar, Ingvar, Alvaro e Ivar.\nOnomastico.\nIl nome \u00e8 adespota, cio\u00e8 non \u00e8 portato da alcun santo, quindi l'onomastico si festeggia il 1\u00ba novembre, giorno di Ognissanti."}
{"id": "3877338", "revid": "47767", "url": "https://it.wikipedia.org/wiki?curid=3877338", "title": "Jalmari", "text": ""}
{"id": "3877339", "revid": "599013", "url": "https://it.wikipedia.org/wiki?curid=3877339", "title": "Riesi Insolia", "text": "Il Riesi Insolia \u00e8 un vino a DOC che pu\u00f2 essere prodotto nei comuni di Riesi, Butera, Mazzarino, tutti in provincia di Caltanissetta.\nAnsonica ed Insolia sono sinonimi\nTecniche produttive.\nIl Riesi Insolia deve essere invecchiato almeno fino al mese di febbraio dell'anno successivo alla vendemmia\nProduzione.\n\"Provincia, stagione, volume in ettolitri\"\nVoci correlate.\nRiesi (vino)"}
{"id": "3877340", "revid": "247222", "url": "https://it.wikipedia.org/wiki?curid=3877340", "title": "Cambio (album)", "text": ""}
{"id": "3877343", "revid": "1442080", "url": "https://it.wikipedia.org/wiki?curid=3877343", "title": "Tashkent Open 2004 - Doppio", "text": "Il doppio del torneo di tennis Tashkent Open 2004, facente parte del WTA Tour 2004, ha avuto come vincitrici Adriana Serra Zanetti e Antonella Serra Zanetti che hanno battuto in finale Marion Bartoli e Mara Santangelo 1-6, 6-3, 6-4."}
{"id": "3877345", "revid": "1226", "url": "https://it.wikipedia.org/wiki?curid=3877345", "title": "Lafferty", "text": ""}
{"id": "3877346", "revid": "287204", "url": "https://it.wikipedia.org/wiki?curid=3877346", "title": "Kellen Clemens", "text": "Carriera professionistica.\nNew York Jets.\nDurante la stagione 2006 fu il quarterback di riserva di Chad Pennington nei Jets, giocando due partite. La sua prima apparizione da titolare fu nella settimana 2 della stagione 2007 contro i Ravens, la cui difesa lo limit\u00f2 molto nei primi 3 quarti, salvo condurre un drive concluso con TD nell'ultimo periodo, non sufficiente ad evitare per\u00f2 la sconfitta ai Jets. Il 29 ottobre 2007, Clemens fu nominato quarterback titolare per gara successiva contro i Washington Redskins. Nel 2008, Clemens tent\u00f2 cinque soli passaggi in tutto come riserva di Brett Favre. Nel 2009 gioc\u00f2 ben dieci partite, di cui solo una da titolare, rimpiazzando l'infortunato Mark Sanchez. Nel 2010 gioc\u00f2 una sola partita entrando dalla panchina.\nWashington Redskins.\nIl 27 luglio 2011, Clemens firm\u00f2 un contratto di un anno coi Washington Redskins dove dovette competere per il ruolo di prima riserva nella pre-stagione 2011. I Redskins svincolarono Clemens il 3 settembre 2011.\nHouston Texans.\nClemens fu firmato dai Texans il 23 novembre 2011 dopo che il quarterback titolare Matt Schaub fu messo in lista infortunati. Fu svincolato il 6 dicembre per permettere ai Texans di firmare Jeff Garcia.\nSt. Louis Rams.\nI St. Louis Rams firmarono Clemens il 7 dicembre 2011. Dopo che un infortunio alla caviglia mise fuori gioco il quarterback titolare Sam Bradford e la sua riserva A.J. Feeley si infortun\u00f2 al pollice, Clemens part\u00ec come titolare il 18 dicembre 2011, contro i Cincinnati Bengals. Dopo aver familiarizzato undici soli giorni con la nuova squadra ed il nuovo attacco, Clemens pass\u00f2 per 229 yards completando 25 passaggi su 36. In quella partita complet\u00f2 un passaggio da touchdown da 25 yard per il wide receiver Danario Alexander, il suo primo passaggio da TD dal 2007 coi Jets. I Rams persero coi Bengals col punteggio finale di 20 - 13. Clemens gioc\u00f2 come titolare anche le ultime due partite della stagione nelle sconfitte contro Steelers e 49ers. In quest'ultima gara Clemens lanci\u00f2 un altro touchdown e sub\u00ec un intercetto.\nClemens termin\u00f2 la stagione 2011 con 2 passaggi da touchdown ed un touchdown su corsa. Fu rifirmato dai Rams dopo la fine della stagione.\nNella settimana 8 del 2012 i Rams persero nettamente contro i New England Patriots nella cornice speciale dello Wembley Stadium a Londra con Clemens che fece il debutto stagionale nel finale di partita passando 39 yard e subendo un intercetto.\nNella settimana 7 della stagione 2013, il titolare Bradford si infortun\u00f2 per tutto il resto della stagione e Clemens fu nominato suo sostituto per la gara del Monday Night Football successivo contro i Seattle Seahawks, la sua prima partenza come titolare negli ultimi due anni. I Rams misero in difficolt\u00e0 i favoriti avversari ma alla fine uscirono sconfitti, col giocatore che pass\u00f2 158 yard e sub\u00ec 2 intercetti. Nella settimana successiva, ancora come titolare, Kellen pass\u00f2 210 yard e un touchdown ma i Rams furono sconfitti dai Tennessee Titans. La prima vittoria stagionale dal ritorno del giocatore come titolare fu a sorpresa in trasferta nella settimana 10 contro gli Indianapolis Colts in un netto 38-8 in cui pass\u00f2 247 yard e 2 touchdown, entrambi per il rookie Tavon Austin, incluso il passaggio pi\u00f9 lungo della carriera, da 57 yard. Un'altra larga vittoria giunse la settimana successiva contro i Chicago Bears con 167 yard e un touchdown passati da Clemens. Nella settimana 16, anche se pass\u00f2 solamente 158 yard, disput\u00f2 una gara di grande precisione completando 16 passaggi su 20 nella vittoria sui Tampa Bay Buccaneers.\nSan Diego Chargers.\nIl 13 marzo 2014, Clemens firm\u00f2 con i San Diego Chargers per sostituire il partente Charlie Whitehurst come riserva di Philip Rivers."}
{"id": "3877347", "revid": "599013", "url": "https://it.wikipedia.org/wiki?curid=3877347", "title": "Riesi Chardonnay", "text": "Il Riesi Chardonnay \u00e8 un vino a DOC che pu\u00f2 essere prodotto nei comuni di Riesi, Butera, Mazzarino, tutti in provincia di Caltanissetta.\nTecniche produttive.\nIl Riesi Chardonnay deve essere invecchiato almeno fino al mese di febbraio dell'anno successivo alla vendemmia\nProduzione.\n\"Provincia, stagione, volume in ettolitri\""}
{"id": "3877349", "revid": "287204", "url": "https://it.wikipedia.org/wiki?curid=3877349", "title": "Coppa Sabatini 2011", "text": "La Coppa Sabatini 2011, cinquantanovesima edizione della corsa e valevole come prova del circuito UCI Europe Tour 2011 categoria 1.1, si svolse il 6 ottobre 2011 per un percorso totale di 200,2\u00a0km. Fu vinta dall'italiano Enrico Battaglin che giunse al traguardo con il tempo di 4h55'06\", alla media di 40,7\u00a0km/h.\nAl traguardo 73 ciclisti portarono a termine il percorso."}
{"id": "3877350", "revid": "1543377", "url": "https://it.wikipedia.org/wiki?curid=3877350", "title": "Tangenziale di Treviso", "text": "Per tangenziale di Treviso si intende comunemente il tratto della strada regionale 53 Postumia compreso tra Paese e Silea lungo circa 9\u00a0km che aggira a sud il centro storico di Treviso. Viene classificata come strada extraurbana secondaria, pur presentando due carreggiate separate da spartitraffico con due corsie per senso di marcia (per i quali si differenzia dal resto della SR 53).\nDal 2003 \u00e8 gestita da Veneto Strade.\nStoria.\nFino al 2004 la tangenziale era sprovvista di svincoli propriamente detti; le uscite erano costituite da semplici rotatorie. La costruzione di viadotti ha permesso al traffico di percorrere l'arteria senza la necessit\u00e0 di transitare entro le rotatorie. Le ultime modifiche di questo tipo sono avvenute nell'estate del 2009 con la sostituzione del semaforo all'incrocio con la Noalese.\nNel 2010, per far fronte ad un volume di traffico sproporzionato nelle ore di punta in prossimit\u00e0 dell'uscita obbligatoria di \"Paese - Quinto\", i comuni di Treviso e Paese hanno intrapreso un iter per la progettazione di una soluzione alternativa all'attuale svincolo.\nDal 1\u00ba febbraio 2012 sono entrati in funzione quattro autovelox, dei quali due provengono dalla circonvallazione del centro storico (il cosiddetto PUT). Dopo una settimana sono state registrate quasi 80 infrazioni al giorno, essendo il limite di velocit\u00e0 fissato a 90\u00a0km/h.\nNel aprile 2018 il sindaco di Treviso Giovanni Manildo scrisse alla regione Veneto al fine di sollecitare il progetto per il quarto lotto della tangenziale che prolunga la strada fino alla Feltrina nei pressi di Castagnole di Paese, in modo da evitare il passaggio per il sobborgo di Monigo e di San Giuseppe tramite la SR515.\nNel febbraio 2019 l\u2019assessore regionale alle Infrastrutture Elisa De Berti ha dichiarato che la gestione passer\u00e0 da Veneto Strade all'ANAS per agevolare il compimento del quarto lotto (costi stimati \u20ac54 milioni) e del Terraglio Est, strada che collegher\u00e0 la tangenziale con la A4 all'altezza di Preganziol, passando per il comune di Casier e la sua frazione Dosson.\nPercorso.\nLa tangenziale inizia a ovest del centro storico, all'altezza di una zona industriale tra Monigo e Paese (ma in comune di Quinto di Treviso). Piega quindi verso sud transitando per l'aeroporto e la strada Noalese. Superati il Terraglio e l'ospedale, raggiunge Silea dove si biforca, perdendo le caratteristiche di strada a due carreggiate: da una parte prosegue verso Portogruaro continuando la regionale Postumia (nel tratto detto Callalta); dall'altra d\u00e0 origine alla SR 89 \"Treviso-Mare\", diretta verso le localit\u00e0 balneari della costa veneziana, nonch\u00e9 all'uscita \"Treviso Sud\" dell'Autostrada A27."}
{"id": "3877366", "revid": "1543377", "url": "https://it.wikipedia.org/wiki?curid=3877366", "title": "Francisco Ram\u00edrez", "text": " Conosciuto come il \"Supremo Entrerriano\", fu un \"caudillo\" che sal\u00ec al potere nella provincia di Entre R\u00edos durante il periodo in cui prese forma la Repubblica Argentina. Luogotenente di Jos\u00e9 Gervasio Artigas, al quale in seguito si ribell\u00f2 costringendolo all'esilio, ebbe un ruolo fondamentale nella dissoluzione del sistema politico sorto dopo la Rivoluzione di Maggio a Buenos Aires; perse la vita dopo una battaglia nella quale combatt\u00e9 contro le truppe di un suo ex alleato, Estanislao L\u00f3pez.\nBiografia.\nL'ascesa al potere.\nNato a \"Villa del Arroyo de la China\", oggi Concepci\u00f3n del Uruguay, Francisco Ram\u00edrez entr\u00f2 nelle milizie indipendentiste dopo la Rivoluzione di Maggio del 1810. Si un\u00ec in seguito con il fratellastro Ricardo L\u00f3pez Jord\u00e1n alle truppe con le quali Jos\u00e9 Gervasio Artigas combatteva i realisti nella \"Banda Oriental\"; quando quest'ultimo si ribell\u00f2 al centralismo propugnato dal Direttorio Ram\u00edrez combatt\u00e9 agli ordini di Eusebio Here\u00f1\u00fa contro l'esercito mandato da Buenos Aires. Dopo la sconfitta del Barone di Holmberg, comandante dell'esercito centralista, pass\u00f2 con lo stesso Here\u00f1\u00fa a difendere la Provincia Orientale dall'invasione portoghese; nello stesso periodo aiut\u00f2 Estanislao L\u00f3pez a conquistare il potere nella provincia di Santa Fe.\nQuando Here\u00f1\u00fa scese a patti con il Direttore Supremo Juan Mart\u00edn de Pueyrred\u00f3n Ram\u00edrez gli si ribell\u00f2 e lo sconfisse nel 1817, diventando in pratica il luogotenente di Artigas nella zona del fiume Uruguay. Con il \"caudillo\" orientale impegnato contro i portoghesi dovette cos\u00ec affrontare una nuova invasione da parte delle forze direttoriali; sconfisse il colonnello Luciano Montes de Oca nei pressi del fiume Uruguay e in seguito il generale Marcos Balcarce sul Paran\u00e1, per poi difendere ancora una volta il suo territorio dai portoghesi.\nLa battaglia di Cepeda e il Trattato del Pilar.\nL'adozione da parte del Congresso nel 1819 di una Costituzione di carattere centralistico aveva intanto scatenato la rivolta dei \"caudillos\" di provincia, non disposti ad accettare il potere politico ed economico di Buenos Aires. Considerata ormai inevitabile la guerra, il nuovo Direttore Supremo Jos\u00e9 Rondeau ordin\u00f2 il rientro degli eserciti nazionali impegnati in Cile e in Alto Per\u00f9, ottenendo per\u00f2 la disobbedienza di San Mart\u00edn, comandante del primo, e l'ammutinamento del secondo.\nRam\u00edrez un\u00ec le sue forze a quelle di L\u00f3pez e del generale cileno proscritto Jos\u00e9 Miguel Carrera e il 1\u00ba febbraio 1820 sconfisse l'esercito del Direttorio nella battaglia di Cepeda. Il nord della provincia di Buenos Aires fu cos\u00ec invaso dai \"caudillos\" ribelli, che giunsero in breve alle porte della citt\u00e0; qui Ram\u00edrez impose al comandante della piazza militare Miguel Estanislao Soler la dissoluzione del Congresso e del Direttorio.\nIl 23 febbraio fu firmato dalle tre province il Trattato del Pilar, nel quale si stabiliva il federalismo come forma di governo, la creazione di un congresso di rappresentanti provinciali da tenere entro 60 giorni e la libera navigazione dei fiumi Uruguay e Paran\u00e1; un semplice generico richiamo alla lotta contro gli invasori portoghesi nella Provincia Orientale, privo di obblighi da parte dei contraenti, fu la causa scatenante della successiva guerra tra Ram\u00edrez e Artigas.\nLa guerra contro Artigas.\nDopo la firma del Trattato del Pilar, Artigas, sconfitto dai portoghesi a Tacuaremb\u00f3 il 14 febbraio 1820, sent\u00ec perdere il proprio potere personale; con i sopravvissuti alla pesante sconfitta subita si spost\u00f2 ad Entre R\u00edos, dove riun\u00ec un proprio esercito. Dal suo accampamento mand\u00f2 una durissima lettera a Ram\u00edrez, accusandolo di tradimento per essersi accordato con i suoi nemici a suo danno; questi gli rispose altrettanto duramente accusandolo di essersi nominato arbitrariamente a capo di altre province diverse dalla sua.\nCon la guerra ormai dichiarata, Ram\u00edrez tent\u00f2 di fermare l'avanzata di Artigas ma fu sconfitto nelle prime due battaglie ad \"Arroyo Grande\" e a \"Las Guachas\"; vinse per\u00f2 le successive battaglie a \"Sauce de Luna\" e alla confluenza dei torrenti \"Yuquer\u00eds\". Il 29 luglio si lanci\u00f2 sull'accampamento del nemico, che tentava un'ultima resistenza a Corrientes e lo sconfisse definitivamente, costringendolo all'esilio in Paraguay\nLa rottura con L\u00f3pez.\nCon una lettera del 3 dicembre 1820 Ram\u00edrez chiese alle province di Santa Fe e di Buenos Aires la consegna delle loro migliori truppe per intraprendere l'invasione del Paraguay, preludio ad una futura riconquista della Provincia Orientale; da parte loro tuttavia i governatori delle province in questione avevano stipulato il 23 novembre un'alleanza reciproca, che fu vista dal \"Supremo Entrerriano\" come una coalizione mirata a porre termine alla sua supremazia nel litorale argentino.\nNel marzo del 1821 Ram\u00edrez ordin\u00f2 un'azione bellica nel territorio di Santa Fe con l'obbiettivo di rubare a L\u00f3pez un cospicuo numero di cavalli; a maggio oltrepass\u00f2 il Paran\u00e1 si mise in marcia verso Rosario al comando di 1.700 uomini per intercettare le truppe di Buenos Aires, guidate dal generale Lamadrid, destinando al contempo altri 900 soldati di retroguardia all'occupazione di Santa Fe. Lamadrid fu rapidamente respinto, ma riusc\u00ec a ricongiungersi con un secondo contingente militare; la retroguardia di Ram\u00edrez, invece, sub\u00ec una durissima sconfitta da parte di L\u00f3pez. Il \"Supremo Entrerriano\" si trov\u00f2 quindi circondato e privato della possibilit\u00e0 di tornare nella sua provincia, dopo che una squadriglia navale di Buenos Aires aveva preso il controllo del fiume Paran\u00e1.\nLa morte.\nTrovatosi in una posizione quasi disperata, Ram\u00edrez riusc\u00ec ugualmente a respingere vittoriosamente un nuovo attacco di Lamadrid, impossessandosi di tutta la sua artiglieria e del denaro destinato al governatore di Santa Fe. Il 26 maggio quest'ultimo, rinforzato da un reparto di cavalleria di Buenos Aires, attacc\u00f2 il \"Supremo Entrerriano\" costringendolo a fuggire con poche centinaia di uomini verso l'interno dell'Argentina, trovando un insperato aiuto nell'arrivo del generale Carrera, che alla guida di 700 uomini cercava le risorse per la sua progettata invasione del Cile. I due provarono ad impossessarsi della provincia di C\u00f3rdoba attaccando il governatore Juan Bautista Bustos, che per\u00f2 si asserragli\u00f2 nel forte di \"Cruz Alta\" infliggendo elevate perdite agli invasori. Di fronte all'imminenza dell'arrivo degli eserciti di Buenos Aires e Santa Fe per\u00f2 Ram\u00edrez e Carrera si separarono a causa di profonde divergenze di obbiettivi.\nRaggiunto da una pattuglia nemica, fu attaccato a \"R\u00edo Seco\". Secondo quanto raccontato da numerosi storiografi, Ram\u00edrez riusc\u00ec a fuggire ma, accortosi della cattura della sua compagna (la \"Delfina\") fu ucciso nel tentativo di riscattarla.\nLa sua testa fu consegnata a L\u00f3pez, che la fece imbalsamare e la espose chiusa in una gabbia di ferro nel cabildo di Santa Fe."}
{"id": "3877370", "revid": "481666", "url": "https://it.wikipedia.org/wiki?curid=3877370", "title": "Julia Crawford Ivers", "text": "Viene considerata una delle pioniere del cinema muto.\nBiografia.\nNata a Los Angeles quando l'industria californiana del cinema doveva ancora nascere e quelli non erano nient'altro che posti esotici, Julia Crawford Ivers si stabil\u00ec nel sud della California. Partecip\u00f2 alla lavorazione di numerose pellicole come sceneggiatrice. Da regista, firm\u00f2 quattro film. Nel 1917, fu produttrice di cinque film per la Pallas Pictures, una compagnia fondata da Frank Garbutt, un produttore socio di suo marito Oliver Ivers. La societ\u00e0 sarebbe confluita in seguito nella Paramount.\nDiventata stretta collaboratrice del noto regista William Desmond Taylor e facendo parte del suo cerchio di amicizie, rest\u00f2 coinvolta nello scandalo che segu\u00ec al misterioso omicidio di Taylor avvenuto il 1\u00ba febbraio 1922, uno scandalo che colp\u00ec mezza Hollywood e che non fu mai risolto. Girarono voci mai confermate su una presunta relazione tra la scrittrice e il regista e la stampa le affibbi\u00f2 il soprannome di \"lady in blue\".\nSuo figlio James Van Trees (1890\u20131973) intraprese pure lui la carriera cinematografica, diventando un noto direttore della fotografia. Madre e figlio lavorarono insieme, formando forse il primo \"team\" del genere, con lei regista e lui alla fotografia.\nVita privata.\nJulia Crawford Ivers si spos\u00f2 due volte. La prima con Franklin S. Van Trees, da cui ebbe James e, forse, un altro figlio. La seconda, con Oliver Ivers.\nMor\u00ec nella sua citt\u00e0 natale l'8 maggio 1930, all'et\u00e0 di sessant'anni."}
{"id": "3877371", "revid": "46908125", "url": "https://it.wikipedia.org/wiki?curid=3877371", "title": "Gioco di tavoliere", "text": ""}
{"id": "3877372", "revid": "1573940", "url": "https://it.wikipedia.org/wiki?curid=3877372", "title": "Glyphesis", "text": "Glyphesis \u00e8 un genere di ragni appartenente alla famiglia Linyphiidae.\nDistribuzione.\nLe 7 specie oggi attribuite a questo genere sono state reperite nella regione olartica: 5 sono diffuse in varie localit\u00e0 della regione paleartica e due in America settentrionale.\nTassonomia.\nA dicembre 2011, si compone di sette specie:"}
{"id": "3877378", "revid": "1543377", "url": "https://it.wikipedia.org/wiki?curid=3877378", "title": "Quartiere Santo Stefano (Feltre)", "text": "Il quartiere Santo Stefano \u00e8 una delle quattro suddivisioni storiche della citt\u00e0 bellunese di Feltre.\nStoria.\nGi\u00e0 nel Trecento la citt\u00e0 era divisa in quelle che allora erano chiamate circoscrizioni, si trattava di ripartizioni territoriali entro le quali venivano eletti i membri del Consiglio Cittadino. Di esse c'\u00e8 notizia negli statuti comunali, anche in quelli del Cinquecento, ove sono descritti sia nei confini sia nella loro natura giuridica.\nAboliti nel periodo di dominazione napoleonica, i quartieri sono rinati con la prima rievocazione novecentesca del Palio di Feltre.\nIl nome del quartiere deriva dalla splendida ed antica chiesa di Santo Stefano, oggi purtroppo scomparsa, che sorgeva in Piazza Maggiore. La chiesa, affrescata dai dipinti di Lorenzo Luzzo soprannominato \"Morto da Feltre\", chiudeva la piazza a ovest, verso la contrada del Paradiso, di fronte alla casa dei Ramponi, oggi Palazzo Guarnieri. Della chiesa si prendevano cura i nobili della citt\u00e0 e, data la sua posizione centrale e per il fatto che la cattedrale e le altre chiese pi\u00f9 importanti sorgevano tutte fuori dalle mura, era un luogo di culto assai frequentato. Dopo la caduta della Repubblica di Venezia la chiesa fu sconsacrata e infine demolita.\nIl Quartiere si identifica con la parte Nord-Occidentale della Citt\u00e0, partendo dalla Piazza Maggiore scende via Mezzaterra sino a Porta Imperiale con la parte destra per il Largo Castaldi. Punti importanti del tessuto cittadino per il Quartiere sono la zona giovane del Boscariz e le frazioni di Foen, Lamen, Farra e Pren. Sono propri del Santo Stefano le armi degli antichi e nobili casati degli Altino, Chiario, Dobrati, d\u00e9 Mezzan e Castaldi.\nArma: di rosso al corno da caccia d'oro. Il palazzo dei nobili Da Corno, che hanno dato lo stemma Araldico al quartiere, sorgeva ancora nel secolo scorso a met\u00e0 di via Mezzaterra, sul lato nord, presso la casa degli Aldovini-Mezzanotte. Fu purtroppo demolito, ma dei Dal Corno ci resta la testimonianza della chiesetta gotica della Trinit\u00e0 che si eleva sulle mura orientali della citt\u00e0.\nVittorie al Palio di Feltre.\nIl quartiere Santo Stefano ha conquistato 9 vittorie (1980, 1981, 1982, 1986, 1987, 1989, 1993, 2008, 2016). Il periodo pi\u00f9 lungo senza vittorie per il Corno dur\u00f2 15 anni, dal 2 agosto 1993 al 3 agosto 2008."}
{"id": "3877380", "revid": "1318658", "url": "https://it.wikipedia.org/wiki?curid=3877380", "title": "Thrust (geologia)", "text": "Un thrust, o scorrimento, \u00e8 una qualsiasi faglia inversa. \u00c8 dunque una faglia compressiva, che sovrappone terreni pi\u00f9 antichi su terreni pi\u00f9 recenti. I thrust sono caratterizzati dalla loro pendenza a basso angolo solitamente intorno ai 30\u00b0. \nI thrust sono associati a regimi tettonici compressivi, e pertanto sono ben rappresentati nelle principali catene montuose. Gli \"overthrust\", o sovrascorrimenti, sono superfici regionali separanti unit\u00e0 tettoniche diverse.\nStoria.\nI Thrust non sono stati riconosciuti fino al lavoro di Arnold Escher von der Linth, Albert Heim e Marcel Alexandre Bertrand nelle Alpi che hanno lavorato a Sardona; Charles Lapworth, Ben Peach e John Horne che lavorano su parti della Moine Thrust Belt in Scozia; Alfred Elis T\u00f6rnebohm nelle Caledonidi scandinave e RG McConnell nelle Montagne Rocciose canadesi. La realizzazione che gli strati pi\u00f9 vecchi potevano, tramite faglia, essere trovati sopra gli strati pi\u00f9 giovani, fu raggiunta pi\u00f9 o meno indipendentemente dai geologi in tutte queste aree durante gli anni 80 dell'Ottocento. Geikie nel 1884 coni\u00f2 il termine Thrust per descrivere questo speciale insieme di difetti. Scrisse:\"Con un sistema di faglie inverse, un gruppo di strati \u00e8 fatto per coprire una grande ampiezza di terreno e in realt\u00e0 per sovrapporsi a membri superiori della stessa serie. Le dislocazioni pi\u00f9 straordinarie, tuttavia, sono quelle a cui per distinzione abbiamo dato il nome di Thrust. Sono faglie rigorosamente inverse, ma con un'inclinazione cos\u00ec bassa che le rocce sul loro lato rivolto verso l'alto sono state, per cos\u00ec dire, spinte orizzontalmente in avanti.\""}
{"id": "3877382", "revid": "46908309", "url": "https://it.wikipedia.org/wiki?curid=3877382", "title": "Slitherine Strategies", "text": ""}
{"id": "3877390", "revid": "729019", "url": "https://it.wikipedia.org/wiki?curid=3877390", "title": "Isola di Bianki", "text": "L'isola di Bianki (in russo \u041e\u0441\u0442\u0440\u043e\u0432 \u0411\u0438\u0430\u043d\u043a\u0438, \"ostrov Bianki\") \u00e8 un'isola russa del gruppo delle isole Vosto\u010dnye che fanno parte dell'arcipelago di Nordenski\u00f6ld e sono bagnate dal mare di Kara.\nAmministrativamente appartiene al distretto di Tajmyr del Territorio di Krasnojarsk, nel Distretto Federale Siberiano.\nGeografia.\nL'isola \u00e8 situata nella parte centrale del gruppo ed \u00e8 una delle maggiori. A nord ci sono le isole Salome e Matros, a nord-est le isole di Evgenij F\u0451dorov e l'isola Nord, tutte al di l\u00e0 dello stretto Spokojnyj (\u043f\u0440\u043e\u043b\u0438\u0432 \u0421\u043f\u043e\u043a\u043e\u0439\u043d\u044b\u0439), e a sud si trova l'isola di Tyrtov. Vicina alla costa occidentale c'\u00e8 la piccola isola Kamenistyj e poco distante dalla sua estremit\u00e0 occidentale (capo Povorotnyj) c'\u00e8 l'isola di Leskinen.\nL'isola di Bianki \u00e8 lunga poco meno di 13\u00a0km ed \u00e8 larga fino a 5,5\u00a0km. La maggior parte dell'isola \u00e8 rocciosa con delle colline di 42\u00a0m (a ovest), di 97 (al centro) e di 61\u00a0m (a est). \u00c8 l'isola pi\u00f9 alta dell'arcipelago di Nordenski\u00f6ld dopo l'isola \u010cabak (107\u00a0m).\nSul lato sud della sua parte orientale ha due penisole che puntano verso sud formando due baie: la Nezametnaja e la Otkrytaja (\u0431\u0443\u0445\u0442\u0430 \u041d\u0435\u0437\u0430\u043c\u0435\u0442\u043d\u0430\u044f e \u0431\u0443\u0445\u0442\u0430 \u041e\u0442\u043a\u0440\u044b\u0442\u0430\u044f). La penisola pi\u00f9 occidentale termina in capo Dolgij (\u043c\u044b\u0441 \u0414\u043e\u043b\u0433\u0438\u0439), che \u00e8 a brevissima distanza dalla punta nord (capo Karluk; \u043c\u044b\u0441 \u041a\u0430\u0440\u043b\u0443\u043a\u0430) dell'isola di Tyrtov.\nSull'isola ci sono piccoli torrenti stagionali e nella parte ovest alcuni piccoli laghi.\nCome il resto dell'arcipelago, fa parte della Riserva naturale del Grande Artico dal 1993.\nStoria.\nL'isola fu scoperta e mappata nel 1901, dall'esploratore russo F\u00ebdor Andreevi\u010d Matisen (\u0424\u0451\u0434\u043e\u0440 \u0410\u043d\u0434\u0440\u0435\u0435\u0432\u0438\u0447 \u041c\u0430\u0442\u0438\u0441\u0435\u043d, 1872-1921), nello stesso anno Eduard von Toll le diede il nome dello zoologo, ornitologo e entomologo russo Valentin L'vovi\u010d Bianki (\u0412\u0430\u043b\u0435\u043d\u0442\u0438\u043d \u041b\u044c\u0432\u043e\u0432\u0438\u0447 \u0411\u0438\u0430\u043d\u043a\u0438, 1857\u20131920), padre del celebre scrittore di classici per bambini Vitalij Valentinovi\u010d Bianki (\u0412\u0438\u0442\u0430\u043b\u0438\u0439 \u0412\u0430\u043b\u0435\u043d\u0442\u0438\u043d\u043e\u0432\u0438\u0447 \u0411\u0438\u0430\u043d\u043a\u0438, 1894-1959)."}
{"id": "3877393", "revid": "767487", "url": "https://it.wikipedia.org/wiki?curid=3877393", "title": "The White Flower", "text": "The White Flower \u00e8 un film muto del 1923 sceneggiato e diretto da Julia Crawford Ivers.\nTrama.\nUna maga predice a Konia Markham, figlia di un americano e di una donna hawaiana, che l'uomo della sua vita sar\u00e0 quello che le si presenter\u00e0 con un fiore bianco. Durante un banchetto, Bob Rutherford le offre una gardenia bianca. Il gesto provoca la gelosia di David Panuahi, un corteggiatore respinto, che persuade Konia di mettere una maledizione su Ethel, la fidanzata di Bob. La devozione di Bob nei confronti della cagionevole fidanzata ammorbidisce Konia che rimuove la maledizione. La ragazza, pentita, sta per lanciarsi nel cratere del vulcano quando Bob, che \u00e8 stato lasciato libero da Ethel, la salva e le dichiara il suo amore.\nProduzione.\nIl film fu prodotto dalla Famous Players-Lasky Corporation. Venne girato alle Hawaii.\nDistribuzione.\nIl copyright del film, richiesto dalla Famous Players-Lasky Corp., fu registrato il 2 dicembre 1923 con il numero LP18722.\nDistribuito dalla Paramount Pictures, il film - presentato da Adolph Zukor - usc\u00ec nelle sale cinematografiche statunitensi il 4 marzo 1923 dopo essere stato presentato in prima a New York il 25 febbraio.\nNon si conoscono copie ancora esistenti della pellicola che viene considerata presumibilmente perduta.\nIl film viene citato in \"\" del 1993, un documentario di Jeffrey Goodman e Anthony Slide."}
{"id": "3877404", "revid": "3358", "url": "https://it.wikipedia.org/wiki?curid=3877404", "title": "Lingua caldea", "text": ""}
{"id": "3877407", "revid": "92689", "url": "https://it.wikipedia.org/wiki?curid=3877407", "title": "David Wheeler", "text": ""}
{"id": "3877437", "revid": "1243", "url": "https://it.wikipedia.org/wiki?curid=3877437", "title": "Ferrovia Tralee-Mallow", "text": ""}
{"id": "3877443", "revid": "439868", "url": "https://it.wikipedia.org/wiki?curid=3877443", "title": "Museo nazionale ucraino &quot;\u010cernobyl'&quot;", "text": "Il museo nazionale ucraino \"\u010cernobyl'\" () \u00e8 un museo dedicato al disastro di \u010cernobyl'. Si trova a Kiev, in Ucraina.\nDescrizione.\nIl museo ospita una vasta collezione di modelli in scala, presentazioni multimediali, oggetti, cimeli e reperti volti a far conoscere ai visitatori i vari aspetti e le conseguenze del disastro di \u010cernobyl'. Diverse aree sono dedicate alle questioni tecniche legate al disastro, mentre altre evidenziano gli aspetti culturali di quest'ultimo.\nDal 1997 il museo ha promosso l'iniziativa del \"Libro della memoria\" dedicato ai cosiddetti \"liquidatori\", ossia coloro i quali vennero coinvolti nelle operazioni di evacuazione e messa in sicurezza dell'impianto e dell'area circostante dopo il disastro. Da quando \u00e8 stato attivato, il registro ha raccolto pi\u00f9 di cinquemila nomi.\nNel 2009 il museo ha ricevuto incentivi da parte del governo giapponese."}
{"id": "3877451", "revid": "231580", "url": "https://it.wikipedia.org/wiki?curid=3877451", "title": "Museo nazionale ucraino di \u010cernobyl'", "text": ""}
{"id": "3877457", "revid": "599013", "url": "https://it.wikipedia.org/wiki?curid=3877457", "title": "Stefan Mogren", "text": "Carriera.\nClub.\nMogren cominci\u00f2 la carriera con la maglia del V\u00e4ster\u00e5s, per poi passare all'\u00d6rebro. Dopo una breve esperienza al Forward, si trasfer\u00ec all'Oddevold e poi all'Elfsborg. Nel 2000 pass\u00f2 ai norvegesi dell'Haugesund, per cui esord\u00ec nella Tippeligaen il 9 aprile, nel pareggio per 2-2 contro il Bod\u00f8/Glimt. A fine stagione il club retrocesse, ma Mogren rimase in squadra per un altro anno."}
{"id": "3877466", "revid": "1318658", "url": "https://it.wikipedia.org/wiki?curid=3877466", "title": "Evangeliario del Duomo di Bamberga", "text": "L'Evangeliario del Duomo di Bamberga \u00e8 un'opera di miniatura che costituisce uno dei capolavori del periodo ottoniano. Fu redatto verosimilmente fra gli anni 1000 e 1020 nello \"scriptorium\" dell'Abbazia di Reichenau.\nScritto su pergamena, \u00e8 costituito da 266 fogli in formato 30,5 x 23,3\u00a0cm e contiene tavole canoniche e cinque miniature a tutta pagina. La copertina \u00e8 dorata ed \u00e8 abbellita con pietre preziose.\nL'Evangeliario \u00e8 tuttora conservato presso la Bayerische Staatsbibliothek di Monaco di Baviera al numero Clm\u00a04454. Con altre opere della Scuola dell'Abbazia di Reichenau, nel 2003, il manoscritto venne inserito nell'elenco UNESCO Memoria del mondo."}
{"id": "3877468", "revid": "287204", "url": "https://it.wikipedia.org/wiki?curid=3877468", "title": "Becice", "text": ""}
{"id": "3877470", "revid": "1573940", "url": "https://it.wikipedia.org/wiki?curid=3877470", "title": "Gnathonargus", "text": "Gnathonargus \u00e8 un genere di ragni appartenente alla famiglia Linyphiidae.\nDistribuzione.\nL'unica specie oggi attribuita a questo genere \u00e8 stata reperita negli USA.\nTassonomia.\nA dicembre 2011, si compone di una specie:"}
{"id": "3877472", "revid": "602120", "url": "https://it.wikipedia.org/wiki?curid=3877472", "title": "Quartiere Santo Stefano - Palio di Feltre", "text": ""}
{"id": "3877488", "revid": "336956", "url": "https://it.wikipedia.org/wiki?curid=3877488", "title": "7,65 \u00d7 21 mm", "text": ""}
{"id": "3877490", "revid": "46909722", "url": "https://it.wikipedia.org/wiki?curid=3877490", "title": "Titanic, latitudine 41 Nord", "text": ""}
{"id": "3877491", "revid": "647919", "url": "https://it.wikipedia.org/wiki?curid=3877491", "title": "Parabellum (arma)", "text": ""}
{"id": "3877495", "revid": "290275", "url": "https://it.wikipedia.org/wiki?curid=3877495", "title": "Ivan 4\u00b0", "text": ""}
{"id": "3877496", "revid": "290275", "url": "https://it.wikipedia.org/wiki?curid=3877496", "title": "Ivan 4\u00b0 di Russia", "text": ""}
{"id": "3877497", "revid": "15756", "url": "https://it.wikipedia.org/wiki?curid=3877497", "title": "Unione dei comuni della Versilia", "text": "L'Unione dei comuni della Versilia \u00e8 una associazione di comuni toscani ricadenti in Versilia, in Provincia di Lucca.\nL'Unione dei comuni nacque formalmente nel 2008 per effetto del D.Lgs. n. 267 del 18.8.2000 e della L.R.T. 26.6.2008, n. 37, sostituendosi alla preesestente comunit\u00e0 montana Alta Versilia.\nL'ente, a cui aderiscono i comuni di Camaiore, Forte dei Marmi, Pietrasanta, Massarosa, Seravezza e Stazzema, gestisce materie delegate dalla Regione Toscana, come l'antincendio boschivo e il patrimonio agricolo e forestale. \nEssa, inoltre, esercita in forma associata funzioni comunali come ad esempio lo sportello unico per le attivit\u00e0 produttive (SUAP) e la realizzazione di opere pubbliche con valenza intercomunale. \nIn quest'area sono presenti alcune celebri cave di marmo. Da diversi anni, a causa dell'elevato impatto paesaggistico ed ambientale in un territorio ricco di biodiversit\u00e0 e geodiversit\u00e0 come quello delle Alpi Apuane, la filiera del marmo \u00e8 oggetto di un'aspra battaglia ambientalista per la chiusura delle cave."}
{"id": "3877500", "revid": "729019", "url": "https://it.wikipedia.org/wiki?curid=3877500", "title": "Western Railway Corridor", "text": "Il Western Railway Corridor (WRC) o Conair Iarnr\u00f3id an Iarthair (CII) \u00e8 un insieme di linee ferroviarie della costa occidentale della Repubblica d'Irlanda. Al 2012 solo due tratti, quello da Limerick a Athenry e quello da Collooney a Sligo, in comune con la ferrovia Dublino-Sligo, sono aperti.\nStoria.\nIl Western Railway Corridor comprende un gruppo di linee ferroviarie costruite dalla Great Southern and Western Railway (GS&amp;WR) nel XIX secolo, che collegavano la costa ovest da Limerick a Sligo. Tra le citt\u00e0 servite dalla WRC si annoverano Ennis, Gort, Athenry, Tuam e Claremorris. La linea incrocia la Westport-Portarlington, presso la stazione di Athenry, e la Galway-Mullingar, presso la stazione di Claremorris. Si unisce inoltre alla ferrovia Dublino-Sligo presso la stazione di Collooney.\nIl servizio passeggeri tra Claremorris e Collooney \u00e8 stato soppresso nel 1963, mentre quello tra Limerick e Claremorris \u00e8 terminato nel 1976, .\nNel 1988 inizi\u00f2 un nuovo servizio ferroviario tra Limerick ed Ennis, attivo il marted\u00ec e il gioved\u00ec. Nel febbraio 1993 furono aggiunti treni il venerd\u00ec e il sabato, mentre nel maggio 1994 il servizio fu aumentato a tutti i giorni settimanali fuorch\u00e9 domenica e festivi. Nel dicembre 2003, i treni giornalieri per direzione sono saliti a sette, per salire a nove qualche anno dopo.\nNel 2005 sono iniziate le pianificazioni per riaprire tutto il Corridor. Nel settembre 2006 sono stati forniti i fondi da parte del governo irlandese per iniziare la fase1 e riaprire parte della ferrovia.\nTraffico.\nI treni merci operavano regolarmente tra Limerick e Claremorris fino alla met\u00e0 degli anni novanta del XX secolo. Tuttavia con la chiusura della fabbrica Asahi, vicino a Ballina, i servizi per treni merci a nord di Athenry cessarono nel 1997. I treni atti al trasporto di fertilizzanti da Foynes usarono la linea fino al 2000, mentre quelli del cemento fino al 2001. Nel 2002 la sezione tra Athenry e Claremorris fu recisa all'altezza del primo scalo durante la sostituzione della segnaletica sulla Galway-Mullingar. Dal 2006 \u00e8 ripreso il trasporto di merci nella contea di Mayo.\nDiscussioni sull'utilit\u00e0 del Corridor.\nSguardo generale.\nLa riapertura del Western Railway Corridor ha sollevato il dibattito in Irlanda, portando ad opinioni contrastanti.\nOpinioni favorevoli.\nGeneralmente le tesi a favore vertono sull'idea che uno sviluppo economico della zona possa scaturire dalla presenza di un servizio ferroviario moderno ed efficace.\nOpinioni contrarie.\nGli oppositori al WRC hanno come principale argomento a favore la bassa densit\u00e0 della popolazione nelle zone interessate e soprattutto il carattere disperso della popolazione stessa. Questo implica che per molti sia difficile raggiungere le stazioni, vista la lontananza, e che quindi pochi possano essere stimolato ad usufruire di un eventuale servizio ferroviario.\nNumero di passeggeri.\nProprio il numero di potenziali passeggeri \u00e8 uno dei principali punti di scontro. I sostenitori della tesi ritengono che saranno in numero sufficiente da compensare i costi di costruzione e mantenimento, mentre gli oppositori ritengono che il numero non sar\u00e0 sufficiente e sar\u00e0 necessario un sussidio per mantenere la ferrovia aperta.\nBenefici per la comunit\u00e0.\nI presunti benefici sociali, che la ferrovia potrebbe portare, sono stati presentati come argomento a favore del progetto, anche perch\u00e9 potrebbero, a detta dei sostenitori, compensare una mancanza di profitto. Il punto principale \u00e8 che potrebbe essere un importante fattore di sviluppo economico, oltre che di diminuzione del disagio sociale, in una zona sottosviluppata.\nGli oppositori ritengono che questi benefici sorgerebbero solo nel caso di una certa popolarit\u00e0 del servizio, a proposito della quale sono sostanzialmente pessimisti. A loro modo di vedere sarebbe meglio investire il denaro in altri progetti."}
{"id": "3877501", "revid": "62004", "url": "https://it.wikipedia.org/wiki?curid=3877501", "title": "Gran Premio Bruno Beghelli 2011", "text": "Il Gran Premio Bruno Beghelli 2011, sedicesima edizione della corsa, si svolse il 9 ottobre 2011, per un percorso totale di 198,9\u00a0km. Venne vinto dall'italiano Filippo Pozzato che termin\u00f2 la gara in 4h39'08\", alla media di 42,7\u00a0km/h."}
{"id": "3877502", "revid": "1573940", "url": "https://it.wikipedia.org/wiki?curid=3877502", "title": "Hydromys habbema", "text": "Hydromys habbema () \u00e8 un roditore della famiglia dei Muridi endemico della Nuova Guinea.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 134 e 162\u00a0mm, la lunghezza della coda tra 130 e 190\u00a0mm, la lunghezza del piede tra 35 e 38\u00a0mm e la lunghezza delle orecchie tra 6 e 10\u00a0mm.\nAspetto.\nLa pelliccia \u00e8 densa e soffice. Il colore delle parti superiori \u00e8 grigio scuro, con le punte dei peli argentate, mentre le parti inferiori sono pi\u00f9 chiare. Le orecchie sono di proporzioni normali, parzialmente nascoste nella pelliccia e grigie. Le zampe sono ricoperte di piccoli peli argentati. La coda \u00e8 pi\u00f9 lunga della testa e del corpo, bruno-nerastra con la met\u00e0 terminale bianca.\nBiologia.\nComportamento.\n\u00c8 una specie semi-acquatica.\nAlimentazione.\nSi nutre di larve di insetti, vermi, sanguisughe e rane.\nDistribuzione e habitat.\nQuesta specie \u00e8 diffusa nella parte occidentale della cordigliera centrale della Nuova Guinea.\nVive in habitat sub-alpini tra 2.800 e 3.600 metri di altitudine.\nStato di conservazione.\nLa IUCN Red List, considerata l'assenza di informazioni recenti sull'areale e lo stato della popolazione, classifica \"H.habbema\" come specie con dati insufficienti (DD)."}
{"id": "3877503", "revid": "1573940", "url": "https://it.wikipedia.org/wiki?curid=3877503", "title": "Biswamoyopterus biswasi", "text": "Lo scoiattolo volante di Namdapha (Biswamoyopterus biswasi ) \u00e8 un rarissimo scoiattolo volante endemico dell'India. Era ritenuto l'unica specie del genere \"Biswamoyopterus\", fino alla descrizione, nel 2013, dello scoiattolo volante gigante del Laos (\"Biswamoyopterus laoensis\").\nDescrizione.\nIl corpo dello scoiattolo volante di Namdapha misura 40,5\u00a0cm di lunghezza e la coda \u00e8 lunga 60\u20135\u00a0cm. Le regioni superiori sono generalmente di colore rossastro brizzolato di bianco, con mani e piedi pi\u00f9 scuri e regioni inferiori bianche. La coda \u00e8 multicolore: di colore grigio fumo chiaro alla base, diviene prima rosso vino, poi russet, e infine, all'estremit\u00e0, marrone. La coda \u00e8 cilindrica, e una distinta membrana interfemorale unisce la regione basale della coda con le zampe posteriori. Presenta ciuffi di peli lunghi alla base di ogni padiglione auricolare, uno sul margine posteriore e l'altro sulla parte dorsale. Tra le caratteristiche del cranio ricordiamo grandi orbite, bolle timpaniche molto grandi, palato relativamente breve e una depressione frontale profondamente frastagliata.\nLo scoiattolo volante di Namdapha somiglia esternamente alle specie del genere \"Petaurista\" e condivide alcune caratteristiche con i generi \"Aeretes\" e \"Aeromys\", ma tutti e tre questi generi sono privi di ciuffetti auricolari. \"Belomys\" e \"Trogopterus\" hanno ciuffetti auricolari, ma non hanno la coda cilindrica e nessuna membrana interfemorale. Secondo la descrizione originaria, uno dei caratteri distintivi di \"Biswamoyopterus\" sono i denti incisivi non pigmentati di rosso, a differenza di quelli degli altri scoiattoli volanti; sempre diversamente da questi ultimi, in particolare da \"Petaurista\", ma anche da \"Belomys\" e \"Trogopterus\", non ha lo smalto dei denti guanciali rugoso. I denti molariformi, di forma piuttosto semplice, ricordano quelli di \"Hylopetes\" e di \"Aeromys\", ma si differenziano per il fatto di avere il quarto premolare superiore pi\u00f9 grande del primo molare superiore. I denti guanciali, tuttavia, non differiscono molto da quelli di \"Petaurista\", ma rispetto a quest'ultimo genere \"Biswamoyopterus\" presenta setti multipli nelle bolle timpaniche, in numero di 10-12, i quali danno a esse un aspetto alveariforme; la stessa condizione si riscontra in \"Trogopterus\" e \"Petinomys\", ma in nessuna specie di \"Petaurista\".\nDistribuzione e habitat.\nQuesto scoiattolo volante vive solamente nella regione di Namdapha, dalla quale prende il nome, un'area di 1985\u00a0km\u00b2 situata nel distretto di Tirap, nell'Arunachal Pradesh (India nord-orientale).\nBiologia.\nTutto ci\u00f2 che sappiamo sullo scoiattolo volante di Namdapha lo dobbiamo ad un unico esemplare, un maschio catturato alle 20:15 del 27 aprile 1981; esso venne abbattuto su un albero molto alto, a circa 350 m di quota.\nConservazione.\nNoto solo a partire da un unico esemplare, lo scoiattolo volante di Namdapha viene inserito dalla IUCN tra le specie in pericolo critico. Infatti si ritiene che esso occupi un'area di foresta molto limitata, minacciata dalla deforestazione, e che non superi le 250 unit\u00e0."}
{"id": "3877508", "revid": "1573940", "url": "https://it.wikipedia.org/wiki?curid=3877508", "title": "Hydromys hussoni", "text": "Hydromys hussoni () \u00e8 un roditore della famiglia dei Muridi endemico della Nuova Guinea.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 122 e 171\u00a0mm, la lunghezza della coda tra 103 e 152\u00a0mm, la lunghezza del piede tra 25 e 31\u00a0mm e la lunghezza delle orecchie tra 11 e 14\u00a0mm.\nAspetto.\nLa pelliccia \u00e8 corta e densa. Il colore delle parti superiori \u00e8 marrone, pi\u00f9 brillante lungo la spina dorsale, i fianchi sono cosparsi di peli giallastri, mentre le parti ventrali sono grigio scure con dei riflessi giallastri. Le orecchie sono piccole e ricoperte da pochi peli nerastri. Il dorso delle zampe anteriori \u00e8 marrone scuro, mentre il dorso dei piedi \u00e8 pi\u00f9 chiaro. La coda \u00e8 marrone scura, ricoperta densamente da lunghi peli e con il quinto terminale bianco.\nBiologia.\nComportamento.\n\u00c8 una specie semi-acquatica.\nDistribuzione e habitat.\nQuesta specie \u00e8 presente soltanto nella regione del Lago Wissel, nella parte occidentale della cordigliera centrale della Nuova Guinea.\nVive lungo fiumi e corsi d'acqua nelle foreste montane tra 1.765 e 1.800 metri di altitudine.\nStato di conservazione.\nLa IUCN Red List, considerata l'assenza di informazioni recenti sull'areale e lo stato della popolazione, classifica \"H.hussoni\" come specie con dati insufficienti (DD)."}
{"id": "3877519", "revid": "767487", "url": "https://it.wikipedia.org/wiki?curid=3877519", "title": "Nikifor Tarasovi\u010d Vasjanka", "text": "Scrisse principalmente in ciuvascio e russo. Insignito di vari premi e riconoscimenti, lavor\u00f2 anche come editorialista e traduttore a Kazan' e a \u010ceboksary."}
{"id": "3877520", "revid": "1573940", "url": "https://it.wikipedia.org/wiki?curid=3877520", "title": "Hydromys neobritannicus", "text": "Il ratto d'acqua della Nuova Britannia (Hydromys neobritannicus ) \u00e8 un roditore della famiglia dei Muridi endemico della Nuova Britannia, Arcipelago di Bismarck.\nDescrizione.\nDimensioni.\nRoditore di grandi dimensioni, con la lunghezza della testa e del corpo di 288\u00a0mm, la lunghezza della coda di 289\u00a0mm, la lunghezza del piede di 63\u00a0mm e la lunghezza delle orecchie di 25\u00a0mm.\nAspetto.\nLa pelliccia \u00e8 densa e liscia. Il colore delle parti superiori \u00e8 bruno-nerastro cosparso di peli completamente neri, i fianchi, le cosce, le braccia e le guance sono brunastre, mentre le parti ventrali sono bruno-nerastre. Le orecchie sono piccole e marroni scure. Il dorso delle zampe \u00e8 nerastro. La coda \u00e8 lunga come la testa ed il corpo, uniformemente nera, con una banda mediana e l'estremit\u00e0 bianco-giallastra.\nBiologia.\nComportamento.\n\u00c8 una specie semi-acquatica.\nDistribuzione e habitat.\nQuesta specie \u00e8 diffusa sull'isola della Nuova Britannia, Arcipelago di Bismarck. Probabilmente \u00e8 presente anche sulla vicina isola di Umboi.\nVive lungo fiumi e corsi d'acqua fino a 500 metri di altitudine.\nStato di conservazione.\nLa IUCN Red List, considerata l'assenza di informazioni recenti sull'areale e lo stato della popolazione, classifica \"H.neobritannicus\" come specie con dati insufficienti (DD)."}
{"id": "3877521", "revid": "1573940", "url": "https://it.wikipedia.org/wiki?curid=3877521", "title": "Hydromys shawmayeri", "text": "Hydromys shawmayeri () \u00e8 un roditore della famiglia dei Muridi endemico della Nuova Guinea.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 130 e 153\u00a0mm, la lunghezza della coda tra 148 e 185\u00a0mm, la lunghezza del piede tra 35 e 39\u00a0mm, la lunghezza delle orecchie tra 12 e 17\u00a0mm e un peso fino a 88\u00a0g.\nAspetto.\nIl colore delle parti superiori \u00e8 grigio scuro, mentre le parti inferiori sono grigie chiare. Le orecchie sono di proporzioni normali. La coda \u00e8 pi\u00f9 lunga della testa e del corpo ed ha il quarto terminale bianco.\nBiologia.\nComportamento.\n\u00c8 una specie semi-acquatica. Costruiscono tane sulle sponde dei corsi d'acqua, dove si rifugiano in piccoli gruppi.\nAlimentazione.\nSi nutre di insetti, piccoli invertebrati acquatici, rane e pesci.\nDistribuzione e habitat.\nQuesta specie \u00e8 diffusa in Nuova Guinea.\nVive lungo fiumi e corsi d'acqua nelle foreste tra 1.500 e 3.600 metri di altitudine. Sembra non essere presente vicino ai laghi.\nStato di conservazione.\nLa IUCN Red List, considerato l'alta densit\u00e0 nell'areale limitato e la tolleranza all'interferenza umana, classifica \"H.shawmayeri\" come specie a rischio minimo (LC)."}
{"id": "3877524", "revid": "1573940", "url": "https://it.wikipedia.org/wiki?curid=3877524", "title": "Hydromys ziegleri", "text": "Hydromys ziegleri () \u00e8 un roditore della famiglia dei Muridi endemico della Nuova Guinea.\nDescrizione.\nDimensioni.\nRoditore di medie dimensioni, con la lunghezza della testa e del corpo di 132\u00a0mm, la lunghezza della coda di 118\u00a0mm, la lunghezza del piede di 29\u00a0mm, la lunghezza delle orecchie di 13\u00a0mm.\nAspetto.\nLa pelliccia \u00e8 corta e lucida. Il colore delle parti superiori \u00e8 marrone scuro, con le punte dei peli giallo-arancioni, mentre le parti ventrali sono giallo-brunastre chiare con la base dei peli grigia. Le guance, la gola ed il mento sono bianco sporco. La zona inguinale e la base della coda sono marrone scuro. Il dorso delle zampe \u00e8 scuro. I piedi sono lunghi e larghi, con evidenti membrane tra le tre dita centrali. La coda \u00e8 pi\u00f9 corta della testa e del corpo, \u00e8 uniformemente nerastra, priva di estremit\u00e0 bianca, cosparsa di pochi peli e ricoperta da 13-15 anelli di scaglie per centimetro.\nBiologia.\nComportamento.\n\u00c8 una specie semi-acquatica.\nDistribuzione e habitat.\nQuesta specie \u00e8 conosciuta soltanto lungo le pendici della catena della Principessa Alexandra nella parte settentrionale di Papua Nuova Guinea.\nVive lungo fiumi e corsi d'acqua nelle foreste tropicali di pianura fino a 200 metri di altitudine. \u00c8 presente anche in zone agricole.\nStato di conservazione.\nLa IUCN Red List, considerata l'assenza di informazioni sull'areale, lo stato della popolazione e le minacce, classifica \"H.ziegleri\" come specie con dati insufficienti (DD)."}
{"id": "3877526", "revid": "287204", "url": "https://it.wikipedia.org/wiki?curid=3877526", "title": "Borsov nad Vltavou", "text": ""}
{"id": "3877528", "revid": "120542913", "url": "https://it.wikipedia.org/wiki?curid=3877528", "title": "Icon Comics", "text": "Icon Comics \u00e8 un marchio di fumetti della casa editrice statunitense Marvel Comics. \u00c8 stata fondata nel 2004 per pubblicare fumetti i cui diritti d'autore rimangono ai rispettivi creatori, scrittori e disegnatori. Sotto di essa vengono accorpate queste serie, i cui personaggi non rientrano all'interno dell'Universo Marvel. La loro distribuzione avviene all'interno del cosiddetto \"Direct Market\", canale distributivo che include le fumetterie e il circuito librario ma esclude le edicole.\nLinea editoriale.\nQuesta etichetta Marvel garantisce agli autori e i loro studios indipendenti la piena autonomia sul materiale prodotto e il relativo indirizzo editoriale sia a livello di marketing che di target di pubblico. Tutti i diritti su storie e personaggi esulano totalmente dal controllo del Gruppo Marvel Comics e gli autori sono liberi di gestirne i diritti in piena autonomia. Questo vale anche per i contenuti editoriali e difatti le pagine della posta e i rispettivi editoriali rimangano totalmente in mano agli autori o agli studios di riferimento. Basti l'esempio della serie \"Powers\" che mantiene la lettera della posta dal nome \"The Line Up\" curata dallo stesso Bendis o l'equivalente \"Tear Drops\" su \"Kabuki\". Come conseguenza il logo \"Marvel\" non appare mai in copertina sugli albi \"Icon\" che presentano invece solo il simbolo dell'Imprint. Questi vengono per\u00f2 sollecitati al pubblico tramite il catalogo ufficiale della \"Marvel\", cio\u00e8 \"Marvel Previews\", anche se in una sezione separata da quella che pubblicizza gli albi relativi ai personaggi dell'Universo Marvel.\nStoria.\nDebutto editoriale (2004).\nLe prime due serie ad essere lanciate con l'Imprint \"Icon\" sono Kabuki (Vol.7) di David Mack (testi-disegni) e Powers (Vol.2) di Brian Michael Bendis (testi) - Mike Avon Oeming (disegni). Entrambe le serie partono dal n.1 e passano dalla Image alla \"Marvel\". La data di copertina \u00e8 luglio 2004. Come precisano gli stessi autori, non vi saranno pubblicit\u00e0 all'interno dei loro titoli, la gestione dei personaggi continuer\u00e0 in piena autonomia e manterranno la propriet\u00e0 dei fumetti pubblicati. La precedente serie di \"Powers\" \u00e8 stata distribuita dalla \"Image\" tra il 2000 e il 2004 (sempre realizzata dai creatori Bendis-Oeming) con successo di pubblico e di critica. Il fumetto \"Kabuki\" ha avuto diverse serie ed \u00e8 stata distribuita a partire dal 1993 dalla Caliber Press (prima di passare alla \"Image\"). Anche in questo caso ci si trova di fronte ad un fumetto legato da sempre al suo creatore \"David Mack\" e osannato dalla critica fumettistica e non solo.\nPrime pubblicazioni originali (2005-2008).\nNel 2005 arrivano le prime due opere originali pubblicate sotto l'Imprimt \"Icon\". Entrambe sono dello scrittore Joseph Michael Straczynski, si tratta di una miniserie di 7 numeri dal titolo \"The Book of Lost Souls\" e l'albo unico \"Dream Police\" disegnato da Mike Deodato. Nel 2006 arriva la prima miniserie \"Criminal\" ideata da Ed Brubaker e pubblicata tra il settembre 2006 e l'ottobre 2007 per un totale di 10 numeri. Quest'ultima pubblicazione viene accolta con grande successo da parte della critica che la premia come miglior nuova serie del 2007 con un \"Eisner Award\". Lo stesso Brubaker coadiuvato dall'artista Sean Phillips realizza nel 2008 due miniserie dal titolo Incognito e , dove unisce il genere classico della \"crime story\" ad elementi tipici del genere supereroistico.\nMillarworld (2008-2012).\nA partire dal 2008 l'etichetta comincia a pubblicare le opere \"creator-owned\" di Mark Millar che di fatto rientrano a far parte di una sotto-etichetta denominata \"Millarworld\" il cui logo comapare in tutte le pubblicazione scritte dall'autore scozzese. Queste opere risultano ben presto le serie a fumetti di maggior successo pubblicate dalla \"Icon\" e la quantit\u00e0 di pubblicazioni e nuovi personaggi creati da Mark Millar lo rendono l'autore pi\u00f9 attivo e prolifico della \"Icon\".\nLa prima miniserie ad essere pubblicata dalla \"Millarworld\" \u00e8 Kick-Ass, creazione originale dello stesso Millar e di John Romita Jr. (ai disegni) esplora la possibilit\u00e0 di cosa potrebbe succedere ad un teenager che volesse diventare un supereroe nel mondo reale, con conseguenze sia drammatiche che grottesche. La pubblicazione ha talmente successo che richiama l'interesse di Hollywood che ne realizza un film di discreto successo e fedele (anche se non pienamente) alle vicende della prima miniserie a fumetti del personaggio. La serie viene seguita nel 2010 da Kick-Ass 2 e da uno spin-off nel 2012 dal titolo Hit Girl sempre del duo Millar-Romita e dedicato alla giovane protagonista gi\u00e0 vista nelle due miniserie. Questa storia si colloca cronologicamente tra \"Kick-Ass\" e \"Kick-Ass 2\".\nAccoglienza.\nIl debutto dell'etichetta \u00e8 positivo in quanto \"Powers\" riesce a prendere il 39\u00ba posto delle vendite con 40389 copie mentre \"Kabuki\" ottiene il 91\u00ba posto con 25306 copie, entrambi i dati riguardano il mercato diretto in quanto \u00e8 l'unico canale distributivo della \"Icon\". L'eccellente risultato \u00e8 dimostrato dal fatto che il fumetto del duo Bendis-Oeming risulta essere la serie \"creator-owned\" di maggior successo tra gli albi distribuiti quel mese e si trova ad avere venduto pi\u00f9 copie di serie intitolate a celebri personaggi quali Capitan America, Flash, Thor, Spawn e molti altri.\nNel 2008 con l'arrivo delle serie create da Mark Millar quali \"Kick-Ass\", \"Nemesis\" e \"Superior\", le vendite migliorano ulteriormente. Difatti \"Kick-Ass\" n.1 \u00e8 l'albo pi\u00f9 venduto dalla fondazione dell'etichetta, sfiorando le 48000 copie di pre-ordinazione presso il distributore unico \"Diamond Comic Distributors\". Risulta essere l'albo \"creator-owned\" (cio\u00e8 i cui diritti appartengono all'autore) pi\u00f9 venduto, superando The Boys di Garth Ennis (sulle 28000 copie vendute) e staccando di molto le serie \"Image\" pi\u00f9 vendute cio\u00e8 Spawn e The Walking Dead che si attestano intorno alle 22000 copie."}
{"id": "3877531", "revid": "1543377", "url": "https://it.wikipedia.org/wiki?curid=3877531", "title": "Bolla timpanica", "text": "La bolla timpanica (o bolla uditiva) \u00e8 una struttura ossea cava presente sulla superficie ventrale della parte posteriore del cranio dei mammiferi placentati, che racchiude parti dell'orecchio medio e interno. Nella maggior parte delle specie \u00e8 costituita dalla parte timpanica dell'osso temporale.\nNei Primati attuali, questa struttura \u00e8 presente in tarsi, lemuri e lori."}
{"id": "3877535", "revid": "287204", "url": "https://it.wikipedia.org/wiki?curid=3877535", "title": "Bosilec", "text": ""}
{"id": "3877542", "revid": "599013", "url": "https://it.wikipedia.org/wiki?curid=3877542", "title": "Riesi rosso superiore", "text": "Il Riesi rosso superiore \u00e8 un vino a DOC che pu\u00f2 essere prodotto nei comuni di Riesi, Butera, Mazzarino, tutti in provincia di Caltanissetta.\nTecniche produttive.\nIl vino Riesi rosso superiore deve essere invecchiato per almeno due anni (a decorrere dal 10 novembre dell'anno della vendemmia) di cui almeno sei mesi in recipienti di legno.\nProduzione.\n\"Provincia, stagione, volume in ettolitri\"\nVoci correlate.\nRiesi (vino)"}
{"id": "3877545", "revid": "287204", "url": "https://it.wikipedia.org/wiki?curid=3877545", "title": "Branisov", "text": ""}
{"id": "3877548", "revid": "599013", "url": "https://it.wikipedia.org/wiki?curid=3877548", "title": "Riesi rosso superiore riserva", "text": "Il Riesi rosso superiore riserva \u00e8 un vino a DOC che pu\u00f2 essere prodotto nei comuni di Riesi, Butera, Mazzarino, tutti in provincia di Caltanissetta.\nTecniche produttive.\nIl vino Riesi rosso superiore riserva deve essere invecchiato per almeno tre anni (a decorrere dal 10 novembre dell'anno della vendemmia) di cui almeno un anno in recipienti di legno e sei mesi in bottiglia.\nProduzione.\n\"Provincia, stagione, volume in ettolitri\"\nVoci correlate.\nRiesi (vino)"}
{"id": "3877549", "revid": "686936", "url": "https://it.wikipedia.org/wiki?curid=3877549", "title": "James Carpenter (giocatore di football americano)", "text": " Fu scelto dai Seattle Seahawks come 25\u00ba assoluto nel Draft NFL 2011. Al college ha giocato a football ad Alabama.\nCarriera professionistica.\nSeattle Seahawks.\nStagione 2011.\nCarpenter ebbe delle buone prestazioni nei mesi che precedettero il draft, cosa che secondo \"Sports Illustrated\" lo fece diventare \"da una scelta del terzo giro a un giocatore che a sorpresa potrebbe essere scelto alla fine del primo giro\". Fu scelto dai Seattle Seahawks come 25\u00aa scelta assoluta nel Draft NFL 2011. Carpenter inizi\u00f2 nove gare da titolare nella sua stagione da rookie prima di subire un grave infortunio che mise fine alla sua prima stagione.\nStagione 2012.\nIl 15 maggio 2012 trapel\u00f2 l'indiscrezione che, secondo Dan Pompei del National Football Post, ci sarebbero state buone possibilit\u00e0 che Carpenter saltasse l'intera stagione 2012 a causa dell'infortunio al ginocchio rimediato nel precedente mese di novembre. Torn\u00f2 invece in tempo disputare le ultime 7 gare dell'annata, tutte giocate come titolare.\nStagione 2013.\nNella stagione 2013, Carpenter disput\u00f2 per la prima volta tutte le 16 gare della stagione regolare, dieci delle quali come titolare. Il 2 febbraio 2014, nel Super Bowl XLVIII contro i Denver Broncos part\u00ec come titolare, in una gara che Seattle domin\u00f2 dall'inizio alla fine della partita, laureandosi campione NFL .\nStagione 2014.\nNella stagione regolare 2014, Carpenter disput\u00f2 13 partite, tutte come titolare. I Seahawks fecero ritorno al Super Bowl, ma furono sconfitti dai New England Patriots per 28-24.\nNew York Jets.\nIl 10 marzo 2015, Carpenter firm\u00f2 un contratto quadriennale del valore di 19 milioni di dollari con i New York Jets.\nAtlanta Falcons.\nIl 13 marzo 2019 Carpenter firm\u00f2 un contratto biennale con gli Atlanta Falcons."}
{"id": "3877552", "revid": "599013", "url": "https://it.wikipedia.org/wiki?curid=3877552", "title": "Riesi Nero d'Avola", "text": "Il Riesi Nero d'Avola \u00e8 un vino a DOC che pu\u00f2 essere prodotto nei comuni di Riesi, Butera, Mazzarino, tutti in provincia di Caltanissetta.\nTecniche produttive.\nIl vino Riesi Nero d'Avola deve essere invecchiato per almeno quattro mesi (a decorrere dal 10 novembre dell'anno della vendemmia).\nProduzione.\n\"Provincia, stagione, volume in ettolitri\"\nVoci correlate.\nRiesi (vino)"}
{"id": "3877561", "revid": "110157", "url": "https://it.wikipedia.org/wiki?curid=3877561", "title": "Banquet", "text": "Banquet \u00e8 un singolo del gruppo rock britannico Bloc Party estratto dall'album \"Silent Alarm\", registrato nel 2004 e pubblicato nel Regno Unito il 25 aprile 2005."}
{"id": "3877564", "revid": "599013", "url": "https://it.wikipedia.org/wiki?curid=3877564", "title": "Riesi Cabernet Sauvignon", "text": "Il Riesi Cabernet Sauvignon \u00e8 un vino a DOC che pu\u00f2 essere prodotto nei comuni di Riesi, Butera, Mazzarino, tutti in provincia di Caltanissetta.\nTecniche produttive.\nIl vino Riesi Cabernet Sauvignon deve essere invecchiato per almeno quattro mesi (a decorrere dal 10 novembre dell'anno della vendemmia).\nProduzione.\n\"Provincia, stagione, volume in ettolitri\"\nVoci correlate.\nRiesi (vino)"}
{"id": "3877567", "revid": "599013", "url": "https://it.wikipedia.org/wiki?curid=3877567", "title": "Riesi Merlot", "text": "Il Riesi Merlot \u00e8 un vino a DOC che pu\u00f2 essere prodotto nei comuni di Riesi, Butera, Mazzarino, tutti in provincia di Caltanissetta.\nTecniche produttive.\nIl vino Riesi Merlot deve essere invecchiato per almeno quattro mesi (a decorrere dal 10 novembre dell'anno della vendemmia).\nProduzione.\n\"Provincia, stagione, volume in ettolitri\"\nVoci correlate.\nRiesi (vino)"}
{"id": "3877568", "revid": "287204", "url": "https://it.wikipedia.org/wiki?curid=3877568", "title": "Chotycany", "text": ""}
{"id": "3877569", "revid": "119953360", "url": "https://it.wikipedia.org/wiki?curid=3877569", "title": "Scultura greca arcaica", "text": "La scultura greca arcaica si svilupp\u00f2 nel mondo ellenico tra il VI secolo a.C. e il 480 a.C., anno in cui venne distrutta l'Acropoli di Atene dai Persiani.\nNella fase arcaica sono presenti tre scuole: scuola dorica nel Peloponneso, scuola ionica nelle isole del mar Egeo e nell'Asia Minore meridionale e la scuola Attica nella regione e citt\u00e0 di Atene.\nSviluppo storico.\nCleobi e Bitone.\nAl 585 a.C. circa risalgono le due statue di \"Kleobis e Biton\", raffiguranti due giovani eroi che si sacrificarono, presso il santuario di Delfi, in onore di Hera. Si tratta di due sculture legate al gusto pi\u00f9 arcaico, tipico dei Dori, ai quali si contrapposero le altre scuole (ionica, dell'Asia Minore e delle isole o cicladica e attica). I soggetti rappresentati sono uomini, non monarchi divinizzati come nelle precedenti culture mediterranee; la figura umana all'inizio del VI secolo a.C. aveva quindi gi\u00e0 assunto il valore nodale dell'arte greca, quale \"misura di tutte le cose\", dotata di razionalit\u00e0 e al centro dell'universo. I due eroi sono raffigurati eretti e completamente nudi. L'uso di raffigurare personaggi nudi risale forse all'abitudine degli atleti, fin dal periodo arcaico, di gareggiare senza vesti; certamente indicava una situazione eccezionale, astraente rispetto alla quotidianit\u00e0. Le membra del \"Kleobis\" in particolare hanno una straordinaria robustezza, con un'anatomia possente che ricorda blocchi di pietra accostati.\nKouroi e Korai.\nIn quest'epoca la produzione pi\u00f9 abbondante \u00e8 quella dei \"kouroi\" (\"ragazzi\") e delle \"korai\" (\"fanciulle\"), figure umane giovanili, rispettivamente maschili e femminili, al culmine dello sviluppo intellettuale e fisico, non ancora toccato dalla decadenza. Se \u00e8 chiaro che esse fossero destinate all'ambito religioso, l'esatta funzione di queste statue non era univoca e variava nei diversi ambiti geografici: erano rappresentazioni di divinit\u00e0 (derivate dallo \"x\u00f2anon\" il simulacro ligneo nei templi pi\u00f9 antichi), di offerenti, di protettori di un defunto, o magari di atleti: anche questi ultimi infatti celebravano competizioni sportive in onore degli dei. Le statue potevano essere poste in un santuario, dono della comunit\u00e0 o di un privato alla divinit\u00e0, potevano rappresentare il dio stesso, il dedicante, o soltanto un'immagine umana bella e perfetta; potevano essere poste in una tomba e potevano essere immagini del defunto bench\u00e9 spersonalizzate; anche i vecchi potevano avere nella loro sepoltura un kouros, ne abbiamo fonti epigrafiche.\nLe forme e le movenze del corpo sono semplificate e ridotte, le statue sono stanti (in piedi), spesso a grandezza naturale o quasi naturale, con una gamba avanzata (generalmente la sinistra) ad indicare il movimento, ma ancora irrigidite in posa ieratica e con il tipico sorriso arcaico. Schema e tipologia fisica sono affini a quelli egizi e lo stesso dicasi per un altro modulo di provenienza orientale, quello della figura assisa. Nelle pi\u00f9 antiche sculture arcaiche greche l'effetto monumentale della scultura egizia era gi\u00e0 raggiunto. La composizione era semplice e compatta e i particolari anatomici tradotti in moduli decorativi non connessi organicamente al corpo (orecchie, rotule, costole).Vengono utilizzati il marmo o la pietra locale o, ancora, la terracotta: le tecniche di fusione del bronzo, infatti, non consentivano ancora la realizzazione di statue di grandi dimensioni. Le opere erano nella maggior parte dipinte, anche a colori vivaci, in contrasto con l'aspetto candido che hanno attualmente dopo la perdita dei pigmenti e che ha formato l'estetica neoclassica.Gi\u00e0 appare chiaro comunque come l'ambito religioso fosse connesso strettamente alla vita civile e politica, e quindi anche la scultura avesse una funzione essenzialmente pubblica: ne deriva che i committenti erano o la collettivit\u00e0 o il singolo cittadino che, essendone membro, faceva parte a tutti gli effetti dell'espressione \"pubblica\".\nCorrenti.\nDella scultura arcaica si \u00e8 soliti distinguere alcune correnti in rapporto alle varie zone della Grecia antica: la dorica, la ionica e l'attica. La prima che scolpisce corpi massicci, simmetrici, schematizzati, a volte tozzi, la seconda pi\u00f9 slanciata ed elegante, che si qualifica per una maggiore attenzione alla linea e alle vibrazioni luministiche, la terza che infine sintetizza le due precedenti ricerche stilistiche, esprimendo un naturalismo intento a mettere in rapporto la statua con lo spazio circostante. Il tentativo \u00e8 quello di rendere sempre meglio il volume del corpo, che man mano conquista lo spazio.\nLa testa di kouros dalla necropoli del Dipylon ad Atene \u00e8 un'opera eccezionale che rivela al contempo la mano di un grande scultore e i tratti essenziali della scultura attica. L'unit\u00e0 formale che contraddistingue questa scultura per cui \u00absembra che ogni elemento sgorghi come una necessit\u00e0 ineluttabile dal precedente\u00bb sar\u00e0 imitata fin oltre la met\u00e0 del VI secolo a.C.; \u00e8 una figura organica, equilibrata, posta originariamente nella tomba di una nobile famiglia ateniese, ove ancora permangono labili tracce di abito che andranno scomparendo a breve. Le arcate sopraccigliari rialzate che illuminano il viso sono un'impronta tipica della scultura attica.\nIl \"Kouros di Melos\" \u00e8 invece un esempio della corrente ionica, con una maggiore agilit\u00e0 e una definizione anatomica pi\u00f9 sottile. Caratteri simili si trovano anche nell\"'Hera di Samo\", una delle sculture pi\u00f9 celebri di questo periodo, riferibile alla prima met\u00e0 del VI secolo a.C. La figura femminile ha un abito dalle pieghe ritmate, con un braccio steso e uno portato al seno, dove forse reggeva un melograno. La forma \u00e8 compatta, ingentilita dalla raffinata linea di contorno.\nFrontoni templari.\nLa scultura \u00e8 spesso legata all'architettura e le composizioni frontonali o dei fregi e delle metope pongono il problema dell'adeguamento delle figure ad uno spazio preordinato, che trover\u00e0 man mano soluzioni sempre pi\u00f9 raffinate (frontoni del tempio di Zeus a Olimpia, frontoni di Egina).\nNel frontone occidentale del tempio di Artemide a Corf\u00f9 (poros locale, h m 2,60 x 17, primi decenni del VI secolo a.C., Corf\u00f9, Museo archeologico) la disposizione delle figure nello spazio \u00e8 ancora paratattica: al centro la grande figura della Gorgone, ai lati due pantere e, pi\u00f9 piccole, le figure dei figli di Medusa, Pegaso e Crisaore, infine negli angoli troviamo temi secondari e indipendenti, forse una Titanomachia e una Iliou persis. Non c'\u00e8 unit\u00e0 n\u00e9 coordinazione ma la semplificazione delle forme (che non esclude la ricchezza del disegno e del rilievo, si vedano i particolari delle figure), come nella migliore tradizione corinzia, conferisce monumentalit\u00e0 all'insieme. Il mito non viene narrato, ma l'aspetto terrificante dell'episodio \u00e8 personificato dalla figura stessa della Gorgone e dai figli, semplici attributi della figura demoniaca centrale, e ribadito ulteriormente dalle belve. Il frontone ripete il tradizionale gorgoneion, ossia la funzione apotropaica della maschera gorgonica come gi\u00e0 avveniva sugli scudi, sull'egida di Atena e sulle fortificazioni. Le figure angolari invece sono ispirate a tutt'altra concezione; il simbolismo della scena centrale, lascia il posto al gusto per la narrazione che si manifester\u00e0 nella maggior parte delle raffigurazioni mitologiche del VI secolo a.C. La discontinuit\u00e0 tra la figura centrale e l'episodio mitico narrato \u00e8 elemento che permarr\u00e0 lungamente nelle composizioni frontonali (vedi \"Epifania di Apollo\" nel frontone occidentale del Tempio di Zeus a Olimpia).\nDopo il frontone di Corf\u00f9 le figure tenderanno a staccarsi dal muro di fondo, lo si pu\u00f2 osservare nei frammenti frontonali ritrovati sull'acropoli di Atene dove si osserva anche il tentativo di adeguare allo spazio posizioni e atteggiamenti delle figure, anche in funzione di una maggiore coordinazione tra le figure stesse. Nella scena dell'\"Apoteosi di Eracle\" (calcare, h della figura di Zeus 94\u00a0cm. Atene, Museo dell'Acropoli) si mantengono la disposizione ortogonale e il dimensionamento gerarchico dei personaggi: Zeus di profilo con a fianco Era seduta frontalmente e Eracle pi\u00f9 piccolo sulla sinistra. Il frammento detto \"Frontone Barbabl\u00f9\" (che \u00e8 stato unito concordemente al \"Frontone di Eracle e Tritone\", bench\u00e9 non vi sia accordo sull'edificio di appartenenza e conseguentemente sulla datazione) \u00e8 stato identificato come la rappresentazione di Tifone, il demone dell'aria e del fuoco, con un triplice torso virile che termina in una coda serpentiforme. Ciascuno dei tre corpi reca nelle mani un attributo diverso l'insieme dei quali costituisce una raffigurazione simbolica dei quattro elementi naturali. Questa facilit\u00e0 di sintesi simbolica, la stessa che si trova nel frontone di Corf\u00f9, si unisce in questo caso ad un diverso modo di inserire le figure nello spazio, le quali non seguono una rigida impostazione sugli assi ortogonali ma si dispongono di tre quarti, come nel volto di Tifone sull'estrema destra; quest'ultimo, come \u00e8 stato suggerito sembra rivolto verso un ipotetico spettatore e sembra svolgere cos\u00ec la funzione del coro all'interno della tragedia. Lo stile della rappresentazione si fa pi\u00f9 drammatico rispetto al frammento con l'Apoteosi di Eracle ed \u00e8 sottolineato da una accentuata plasticit\u00e0 fatta di ampie superfici tondeggianti alla quale collabora l'uso tutt'altro che decorativo del colore."}
{"id": "3877572", "revid": "767487", "url": "https://it.wikipedia.org/wiki?curid=3877572", "title": "ATM - Trappola mortale", "text": "ATM - Trappola mortale (\"ATM\") \u00e8 un film del 2012 diretto da David Brooks, interpretato da Alice Eve, Josh Peck e Brian Geraghty.\nTrama.\nCorey, David e Emily sono tre amici e colleghi. Una sera, di ritorno da una serata, fanno sosta ad un bancomat isolato in un parcheggio, per prelevare. La breve sosta si rivela un incubo: infatti, i tre si accorgono che fuori dal bancomat li sta osservando qualcuno con un cappotto e un cappuccio che gli copre il volto. L'intruso \u00e8 un feroce psicopatico, che davanti agli occhi dei malcapitati uccide un uomo che si trovava l\u00ec. I tre, terrorizzati, rimangono dentro il bancomat mentre la temperatura scende. David decide per\u00f2 di trattare con il maniaco: uscito fuori dal bancomat, gli offre una busta con dei soldi per convincerlo a lasciarli andare e approfittando di una distrazione del serial killer cerca di raggiungere l'automobile. Scopre, per\u00f2, che i cavi di accensione sono stati danneggiati affinch\u00e9 l'auto non si avvii; riuscendo ancora a sfuggire al pazzo, rientra nel bancomat con gli altri. Poco dopo, nello sportello entra l'uomo incappucciato: David e Corey lo aggrediscono e riescono ad ucciderlo, ma scoprono troppo tardi che l'uomo che hanno ucciso non \u00e8 l'assassino, bens\u00ec un semplice passante entrato per prelevare. Nel parcheggio giunge un poliziotto: avvicinatosi al bancomat, si accorge del cadavere ma, prima di riuscire a chiamare la centrale, viene ucciso dal maniaco. Corey, spaventato, esce dal bancomat e cerca di fuggire, ma urta un sottile ed invisibile filo metallico teso dall'assassino e cade a terra. Viene raggiunto dal serial killer che lo ferisce gravemente con un punteruolo. Usciti dalla cabina del bancomat, Emily e David riescono fortunosamente a recuperare l'amico e rientrano. A questo punto, mentre i due cercano inutilmente di soccorrere Corey, l'assassino blocca l'entrata con le auto e inizia a riempire il bancomat con l'acqua per farli assiderare, mettendosi poi seduto ad osservare la scena. Emily e David decidono di attivare l'allarme antincendio per avvertire la polizia: acceso dunque fortunosamente un fuoco, servendosi di un accendino e di moduli bancari, Emily sale in groppa a David e riesce ad attivare l'allarme avvicinando il fuoco: ma David scivola improvvisamente nell'acqua, facendo precipitare la donna che sbatte la testa e muore. David, rimasto solo, riesce ad uscire dallo sportello e a dare fuoco allo psicopatico: si accorge, per\u00f2, di aver bruciato solo il cappotto dell'assassino. Il pazzo, infatti, lo osserva da lontano. In quell'istante, la polizia arriva e il serial killer \u00e8 costretto alla fuga. Gli agenti arrestano David e controllano i filmati delle telecamere: le immagini purtroppo non riprendono l'uomo incappucciato, ma per una serie di coincidenze incastrano proprio David, che viene dunque incolpato degli omicidi. L'assassino ha fatto perdere le sue tracce e dunque non ha lasciato nessun indizio a suo carico. Osserva per\u00f2 la scena dell'arresto di David. Nella scena finale, il maniaco progetta, con lo stesso modus operandi, altri massacri come quello avvenuto quella notte.\nProduzione.\nIl film \u00e8 stato girato interamente a Winnipeg, Canada.\nDistribuzione.\nIl film \u00e8 stato distribuito in Italia il 17 febbraio 2012 a cura della M2 Pictures, mentre negli Stati Uniti verr\u00e0 distribuito limitatamente dalla IFC Midnight dal 6 aprile dello stesso anno."}
{"id": "3877578", "revid": "287204", "url": "https://it.wikipedia.org/wiki?curid=3877578", "title": "Toling", "text": ""}
{"id": "3877579", "revid": "599013", "url": "https://it.wikipedia.org/wiki?curid=3877579", "title": "Riesi Syrah", "text": "Il Riesi Syrah \u00e8 un vino a DOC che pu\u00f2 essere prodotto nei comuni di Riesi, Butera, Mazzarino, tutti in provincia di Caltanissetta.\nTecniche produttive.\nIl vino Riesi Syrah deve essere invecchiato per almeno quattro mesi (a decorrere dal 10 novembre dell'anno della vendemmia).\nProduzione.\n\"Provincia, stagione, volume in ettolitri\"\nVoci correlate.\nRiesi (vino)"}
{"id": "3877587", "revid": "1543377", "url": "https://it.wikipedia.org/wiki?curid=3877587", "title": "Kleobis e Biton (Delfi)", "text": "Kleobi e Bitone sono una coppia di sculture in marmo pario (h 216\u00a0cm, con la base h 235\u00a0cm) risalenti al 585 a.C. circa e conservate nel Museo archeologico di Delfi. Si tratta di uno degli esempi pi\u00f9 antichi di statuaria arcaica greca, alle origini dell'iconografia del \"Kouros\".\nStoria.\nLe due sculture di Delfi, ritrovate durante gli scavi del 1893 e 1894 nel santuario di Delfi, nei pressi del Tesoro degli Ateniesi e identificate grazie alle iscrizioni sulle basi, appartengono alla scuola dorico-peloponnesiaca, quella pi\u00f9 legata a stilemi arcaici. Sulla parte superiore di un plinto (abbinato alla statua n. 467, quella sulla destra secondo l'ordine espositivo del Museo di Delfi) l'iscrizione incompleta \u00e8 stata letta nel modo seguente: \u00ab[Pol]imedes l'argivo mi ha fatto\u00bb, e interpretata come la firma dello scultore Polimede di Argo. Sulla seconda base, rinvenuta nel 1907, sono state riconosciute alcune lettere interpretate come il nome di Bitone.\nCleobi e Bitone erano due giovani eroi che si sacrificarono per la dea Era. Nel primo libro delle sue Storie Erodoto (1.31) riporta il racconto di Solone al re Creso relativo alla mitica storia di Cleobi e Bitone quale esempio di vita vissuta felicemente, secondi in felicit\u00e0 solamente a Tello, l'ateniese. Erodoto riferisce che \"gli Argivi avevano eretto loro delle statue e le avevano consacrate a Delfi, come si fa con gli uomini veramente eccellenti\".\nL'identificazione della coppia come Kleobis e Biton venne effettuata nel 1895 dal direttore degli scavi Th\u00e9ophile Homolle, il quale gi\u00e0 nel 1900 tent\u00f2 di rettificare l'identificazione associando le due statue ai Dioscuri. Quest'ultima identificazione fu ripresa negli anni settanta e ottanta del XX secolo da Claude Vatin e Paul Faure. Nelle poche lettere rimaste sulla seconda base rinvenuta, si lesse il nome di un secondo scultore, una possibilit\u00e0 gi\u00e0 intravista nel 1961 da Lilian Hamilton Jeffery.\nDescrizione e stile.\nI \"kouroi\" gemelli sono tipicamente nudi tranne per le scarpe che indossano, riprendendo probabilmente l'usanza degli atleti greci di gareggiare nudi.\nLe due statue rappresentano uno dei migliori esempi di kouros \"dorico\": sono nude, statiche, col volto squadrato e schiacciato, la testa sovradimensionata, le braccia lungo il corpo, i pugni chiusi, le rispettive gambe sinistre avanzate e le trecce ricadenti davanti alle spalle. In pi\u00f9 presentano una muscolatura abbastanza tozza, in particolare i polpacci, le braccia leggermente flesse, gli occhi a mandorla (segno evidente degli influssi egizi), una fronte bassa e arcate sopraccigliari evidenti. Le due statue sono state scolpite rendendo la parte frontale predominante sulle altre (quelle laterali e posteriore); osservandola dagli altri lati ci si accorge di come infatti esse perdano di vigore.\nParticolarit\u00e0, ma non unicit\u00e0, dei due kouroi sono le corrispondenze simmetriche tra diverse parti del corpo; \u00e8 proprio in questo periodo, infatti, che gli artisti greci iniziano a collegare la bellezza alla simmetria, fatto noto col termine di \"analoghia\". Se, idealmente, poniamo un asse di simmetria passante per le due ascelle (e quindi parallelo al terreno), troviamo corrispondenza tra le linee delle clavicole e quelle dei pettorali. Oppure tra le linee campaniformi del torace e quelle formate dall'inguine e dall'attaccatura delle gambe col busto. Oppure ancora tra le linee delle piegature delle braccia e quelle che formano la parte superiore delle rotule.\nin questa statua sono presenti anche delle trecce perlinate e i tratti anatomici sono incisi.\nLa forma del viso e non solo tradisce discendenze dedaliche e la transizione tra la parte anteriore e la parte laterale della testa \u00e8 molto brusca. Una fila decorativa di dischi forma una linea di riccioli sulla fronte, la parte restante dei capelli \u00e8 raccolta posteriormente e lateralmente nella consueta suddivisione a trecce. Le grandi orecchie sono molto arretrate rispetto al viso e il lobo \u00e8 risolto come un disco piatto. I modi dedalici vengono interpretati in senso maggiormente plastico e nel complesso strutturale massiccio e unitario si notano alcuni elementi anatomici evidenziati in modo puramente decorativo tramite incisioni e affossamenti come la linea dell'addome e quelle del pube. La nitidezza e l'incisivit\u00e0 delle forme sono caratteristiche dello stile argivo, non \u00e8 possibile quindi stabilire se l'accentuazione muscolare nei kouroi gemelli sia da mettere in relazione con il soggetto. Le membra del \"Kleobis\" hanno una straordinaria robustezza, con un'anatomia possente che ricorda blocchi di pietra accostati.\nScrive Jean Charbonneaux: \u00abSotto la fronte eretta non c'\u00e8 pensiero; la luce \u00e8 nei grandi occhi aperti che fissano la meta. Lo scultore ha presentato i due gemelli come atleti che stanno per iniziare una corsa. [...] il primo esempio dell'equilibrio dell'azione sospesa, motivo che sar\u00e0 risolto classicamente da Policleto, gloria della scuola d'Argo\u00bb.\nSi tratta di due umani, non di un monarca divinizzato come nelle precedenti culture mediterranee; proprio la figura umana aveva quindi gi\u00e0 assunto il valore nodale dell'arte greca, quale la \"misura di tutte le cose\", dotata di razionalit\u00e0 e al centro dell'universo. I due eroi sono raffigurati eretti e completamente nudi. Queste figure furono oggetto di innumerevoli repliche e, un po' come era successo nell'architettura, si fiss\u00f2 un tema che divenne un'iconografia fondamentale, utilizzato spesso dagli artisti, ma comunque dotato di un certo raggio di scelta indipendente nella resa finale."}
{"id": "3877589", "revid": "287204", "url": "https://it.wikipedia.org/wiki?curid=3877589", "title": "Gr\u00eamio Recreativo e Esportivo Reunidas", "text": "Il Gr\u00eamio Recreativo e Esportivo Reunidas fu una societ\u00e0 pallavolistica brasiliana con sede ad Ara\u00e7atuba.\nStoria.\nIl Gr\u00eamio Recreativo e Esportivo Reunidas nasce nel 2002. Dal 2006 entrambe le sue squadre, quella di pallavolo maschile e quella di pallavolo femminile giocano nelle massime categorie del campionato brasiliano, la Superliga maschile e la Superliga femminile. La formazione femminile ha cessato di esistere al termine della stagione 2011-12, a causa della perdita di alcuni sponsor. Quella maschile invece ha cessato le proprie attivit\u00e0 al termine della stagione seguente."}
{"id": "3877595", "revid": "1573940", "url": "https://it.wikipedia.org/wiki?curid=3877595", "title": "Chiesa di Santa Maria dei Martiri (Otranto)", "text": "La chiesa di Santa Maria dei Martiri \u00e8 una chiesa di Otranto. Sorge sul \"Colle della Minerva\", teatro del martirio di ottocento otrantini avvenuto il 14 agosto 1480.\nStoria.\nL'edificio fu riedificato nel 1614 in sostituzione di uno preesistente voluto da Alfonso d'Aragona, in ricordo del massacro che qui ebbe luogo. \u00c8 adiacente al convento dei minimi, risalente al 1542.\nIl 14 agosto 1480, tre giorni dopo l'occupazione della citt\u00e0, Gedik Ahmet Pasci\u00e0, comandante della flotta turca, ordin\u00f2 che venissero condotti sul colle gli abitanti di sesso maschile con un'et\u00e0 superiore ai quindici anni. Ai prigionieri Ahmet propose di rinnegare la fede cristiana e ottenere in cambio la vita. Ottocento uomini si opposero venendo decapitati, uno ad uno, su un grande masso. La tradizione narra che il primo ad essere giustiziato, \"Antonio Primaldo\", rimase miracolosamente in piedi, senza testa, sino alla fine della macabra esecuzione.\nIl 5 ottobre 1980, nel quinto centenario dei Martiri otrantini, la Chiesa fu visitata da Giovanni Paolo II durante la sua visita alla Chiesa di Otranto. Fu elevata a Santuario Diocesano nel 1992.\nArchitettura.\nAlla chiesa si accede attraverso una scalinata. Salendo, sulla destra, \u00e8 presente una piccola cappella dove si trovava il sasso sul quale furono decapitati gli ottocento otrantini, oggi collocato in Cattedrale; sulla sinistra vi \u00e8 la colonna che ricorda la morte, per impalatura, del carnefice turco \"Berlabei\", che fu ucciso per essersi convertito al Cristianesimo.\nL'edificio, costruito agli inizi del XVII secolo, \u00e8 influenzato da elementi architettonici tardorinascimentali e del barocco leccese, tipici della Controriforma. La semplice facciata possiede un portale e finestra posti in asse. Sul portale campeggia un cartiglio sorretto da due angeli con un'iscrizione latina. L'interno, ad aula unica, accoglie altari barocchi scolpiti in pietra leccese, fra i quali il maggiore e quelli dedicati a san Francesco di Paola e a sant'Antonio di Padova, ricchi di intagli. Tra i dipinti vi si conserva un grande quadro di Lavinio Zoppo della seconda met\u00e0 del XVI secolo raffigurante la \"Strage di Otranto\". A destra, in un altare laterale, sono conservate l'Icona di Santa Maria dei Martiri, opera del pittore albanese Gurim Bazaiti (1922), e la lapide commemorativa del quarto centenario dell'evento. Alcune lastre di marmo presenti nella chiesa riportano alcuni dei nomi dei martiri del 1480."}
{"id": "3877608", "revid": "122559947", "url": "https://it.wikipedia.org/wiki?curid=3877608", "title": "Testa di kouros 3372", "text": "La Testa di kouros 3372 \u00e8 una scultura in marmo nassio (h. 44\u00a0cm) databile al 600 a.C. circa e conservata nel Museo archeologico nazionale di Atene.\nStoria.\nLa testa proviene dalla necropoli del Dipylon ad Atene ed \u00e8 un'opera eccezionale che rivela al contempo la mano di un grande scultore e i tratti essenziali della scultura attica arcaica. In conseguenza del luogo di ritrovamento, la necropoli del Dipylon, l'opera \u00e8 stata riconosciuta come una statua funeraria. La testa fu trovata durante gli scavi del Ceramico del 1916, murata nella doppia porta delle fortificazioni di Atene. Dopo questo ritrovamento altri frammenti sono stati trovati e ricondotti alla medesima pertinenza: la mano destra (n. inv. 3965), parte della mano sinistra, del femore, della spalla destra, del dorso, nonch\u00e9 il ginocchio destro ed il gluteo sinistro; solo pochi frammenti sono collegabili tra loro.\nDescrizione e stile.\nLe dimensioni della statua, stando a quelle della testa, dovevano essere di circa 250 o 300\u00a0cm; il materiale \u00e8 marmo nassio, lo stesso del kouros di New York (Met 32.11.1). L'unit\u00e0 formale che contraddistingue questa scultura per cui \u00absembra che ogni elemento sgorghi come una necessit\u00e0 ineluttabile dal precedente\u00bb sar\u00e0 imitata fin oltre la met\u00e0 del VI secolo a.C. Ha volto allungato e di forma ovale, fronte alta, occhi a mandorla e sopracciglia arcuate. I lunghi capelli sono fermati da un nastro, raccolti in treccine e terminanti in forma ovale sulla nuca. L'elemento decorativo della capigliatura, privilegio aristocratico, lungi dall'essere motivo ripetuto, varia nella forma e nell'allineamento delle perle aumentando l'effetto di vibrazione plastica. Le arcate sopraccigliari rialzate che illuminano il viso sono un'impronta tipica della scultura attica, si veda ad esempio l'influenza attica in una citt\u00e0 legata a Corinto come Calidone, quale si pu\u00f2 vedere nella Sfinge, probabile acroterio laterale di un frontone, ora al Museo archeologico nazionale di Atene (terracotta, h 20\u00a0cm). Ulteriore elemento sviluppato in questo ambito \u00e8 lo sviluppo della visione laterale, inesistente a quest'epoca nella scultura peloponnesiaca e insulare.\nAllo stesso autore o ad un discepolo \u00e8 stato ricondotto il gi\u00e0 menzionato kouros di New York, opera di un artista attico che ha rielaborato modelli cicladici sollevando i tratti dalla sfera dell'individuale e dell'episodico; una figura organica, equilibrata, anch'essa posta originariamente nella tomba di una nobile famiglia ateniese, ove ancora permangono labili tracce di abito che andranno scomparendo a breve."}
{"id": "3877609", "revid": "54253", "url": "https://it.wikipedia.org/wiki?curid=3877609", "title": "Scottona", "text": ""}
{"id": "3877610", "revid": "106456", "url": "https://it.wikipedia.org/wiki?curid=3877610", "title": "Vitellone", "text": ""}
{"id": "3877612", "revid": "32741", "url": "https://it.wikipedia.org/wiki?curid=3877612", "title": "Manza", "text": ""}
{"id": "3877614", "revid": "21880", "url": "https://it.wikipedia.org/wiki?curid=3877614", "title": "Hydromys neobrittanicus", "text": ""}
{"id": "3877615", "revid": "729019", "url": "https://it.wikipedia.org/wiki?curid=3877615", "title": "Stazione di San Benedetto del Tronto", "text": "La stazione di San Benedetto del Tronto \u00e8 una stazione ferroviaria posta nella ferrovia Adriatica, sulla tratta Ancona-Pescara. Serve la citt\u00e0 di San Benedetto del Tronto e funge da capolinea della linea ferroviaria Ascoli Piceno-San Benedetto del Tronto, ferrovia che in origine avrebbe dovuto collegare la Riviera marchigiana con Roma.\nStrutture e impianti.\nL'impianto \u00e8 gestito da RFI.\nLa stazione \u00e8 dotata di 9 binari, di cui 5 tronchi e 4 dedicati al traffico passeggeri: \nLa struttura presenta un bar, un'edicola, una sala d'attesa e una sala principale in cui \u00e8 presente una biglietteria Trenitalia.\nNel corso degli anni 2019-2020, saranno eseguiti lavori di ammodernamento per l'eliminazione di barriere architettoniche.\nMovimenti.\nLa stazione \u00e8 servita da treni regionali operati sia da Trenitalia nell'ambito del contratto di servizio stipulato con la Regione Marche sia dall'azienda abruzzese Sangritana che collega San Benedetto Del Tronto e Porto d'Ascoli con Pescara e Lanciano. Inoltre, la stazione \u00e8 servita da treni a media/lunga percorrenza appartenenti sia al servizio universale (InterCity) sia ai servizi a mercato come Frecciargento e Frecciarossa.\nSono garantite tratte dirette verso Milano, Venezia, Bologna, Bari, Lecce, Taranto, Lanciano, Sulmona e Ascoli Piceno.\nServizi.\nLa stazione \u00e8 classificata da RFI nella categoria \"silver\" e dispone di:"}
{"id": "3877616", "revid": "287204", "url": "https://it.wikipedia.org/wiki?curid=3877616", "title": "Francois Joseph Bosio", "text": ""}
{"id": "3877620", "revid": "528319", "url": "https://it.wikipedia.org/wiki?curid=3877620", "title": "The Femme Fatale Tour", "text": ""}
{"id": "3877623", "revid": "287204", "url": "https://it.wikipedia.org/wiki?curid=3877623", "title": "Bosio (disambigua)", "text": ""}
{"id": "3877628", "revid": "599013", "url": "https://it.wikipedia.org/wiki?curid=3877628", "title": "Lo schiaffo", "text": ""}
{"id": "3877631", "revid": "528319", "url": "https://it.wikipedia.org/wiki?curid=3877631", "title": "Oops!...I Did It Again World Tour", "text": ""}
{"id": "3877638", "revid": "46911586", "url": "https://it.wikipedia.org/wiki?curid=3877638", "title": "Effetto Bing", "text": ""}
{"id": "3877639", "revid": "729019", "url": "https://it.wikipedia.org/wiki?curid=3877639", "title": "Stazione di Tullamore", "text": "La stazione di Tullamore \u00e8 una fermata ferroviaria della linea Westport\u2013Portarlington posta a servizio della cittadina di Tullamore, Offaly, Irlanda.\nStoria.\nLa stazione fu aperta il 2 ottobre 1854 nell'ambito della costruzione della Athlone\u2013Portarlington da parte della Great Southern and Western Railway (GS&amp;WR).\nMovimento.\nLa stazione \u00e8 servita dagli Intercity Westport/Galway\u2013Dublino Heuston."}
{"id": "3877641", "revid": "122572067", "url": "https://it.wikipedia.org/wiki?curid=3877641", "title": "Kouros di Melos", "text": "Il Kouros di Melos (a volte italianizzato in \"Milo\") \u00e8 una scultura in marmo (alta 214\u00a0Centimetri) databile al 540 a.C. circa e conservata nel Museo archeologico nazionale di Atene.\nDescrizione e stile.\nSi tratta di un illustre esempio di kouros del VI secolo legato alla corrente ionica, che rispetto alle durezze di quella dorico-peloponnesiaca, \u00e8 contraddistinta da una figura pi\u00f9 elegante e slanciata, di maggiore agilit\u00e0 e con una definizione anatomica pi\u00f9 sottile.\nIl fanciullo, fratturato alle caviglie e ai piedi, sta eretto e nudo, come tipico nelle rappresentazioni dei kouroi, col piede sinistro leggermente avanzato. Le braccia sono dritte e strette ai fianchi. Il volto \u00e8 giovanile, col tipico sorriso arcaico, i capelli lunghi e ricadenti sulle spalle."}
{"id": "3877645", "revid": "580197", "url": "https://it.wikipedia.org/wiki?curid=3877645", "title": "Mestaruussarja 1989", "text": "La Mestaruussarja 1989 fu l'ottantesima edizione della massima serie del campionato finlandese di calcio, la cinquantanovesima ed ultima come Mestaruussarja. Il campionato, con il formato a doppia fase e composto da dodici squadre, venne vinto dal Kuusysi.\nPrima fase.\nClassifica finale.\nLegenda:\nNote:\nSeconda fase.\nFase per il titolo.\nAlla fase per il titolo accedevano le squadre classificatesi dal primo al sesto posto della prima fase, portando tutti i punti conquistati al termine della prima fase.\nClassifica finale.\nLegenda:\nNote:\nFase per la salvezza.\nAlla fase per la salvezza accedevano le squadre classificatesi dal settimo al dodicesimo posto della prima fase, portando tutti i punti conquistati al termine della prima fase.\nClassifica finale.\nLegenda:\nNote:\nSpareggio promozione/retrocessione.\nLo spareggio promozione/retrocessione venne disputato dall'undicesima classificata in Mestaruussarja (il KePS) e dalla seconda classificata in I divisioona (il Kumu). La vincente era ammessa alla Veikkausliiga 1990, mentre la perdente veniva ammessa alla I divisioona 1990."}
{"id": "3877647", "revid": "47767", "url": "https://it.wikipedia.org/wiki?curid=3877647", "title": "Gunnar", "text": ""}
{"id": "3877648", "revid": "106908", "url": "https://it.wikipedia.org/wiki?curid=3877648", "title": "G\u00fcnter", "text": ""}
{"id": "3877649", "revid": "228587", "url": "https://it.wikipedia.org/wiki?curid=3877649", "title": "Gunter", "text": ""}
{"id": "3877651", "revid": "28592", "url": "https://it.wikipedia.org/wiki?curid=3877651", "title": "Torri (Siena)", "text": ""}
{"id": "3877653", "revid": "363629", "url": "https://it.wikipedia.org/wiki?curid=3877653", "title": "Elezioni amministrative in Italia del 1954", "text": "Le elezioni amministrative italiane del 1954, indette per il rinnovo di numerosi consigli comunali, si tennero:"}
{"id": "3877655", "revid": "122655866", "url": "https://it.wikipedia.org/wiki?curid=3877655", "title": "L'ultima profezia del mondo degli uomini", "text": " \nL'ultima profezia del mondo degli uomini \u00e8 un romanzo fantasy di Silvana De Mari pubblicato da Fanucci Editore nel 2010.\nStoria editoriale.\nIl romanzo \u00e8 il quarto della saga iniziata nel 2004 con \"L'ultimo elfo\" e poi proseguita l'anno successivo con \"L'ultimo orco\" e poi con \"Gli ultimi incantesimi\" nel 2008.\nIl nuovo romanzo non fu per\u00f2 pubblicato per Salani come i precedenti, ma dall'editore Fanucci, specializzato in letteratura fantastica e di fantascienza.\nA Lucca Comics &amp; Games 2012 fu presentato dall'autrice il capitolo conclusivo della cosiddetta \"Saga dell'ultimo elfo\" (o anche \"La\" \"Saga degli Ultimi\", dai titoli dei romanzi), edito ancora da Fanucci e intitolato \"L'ultima profezia del mondo degli uomini. L'epilogo\", in cui si narrano le vicende del principe disperso e del suo percorso insieme a nuovi personaggi per risollevare le sorti dei regni narrati e di tutti quelli a venire.\nNel 2020 i due volumi sono stati ripubblicati da Ares col titolo L'ultimo mago.\nTrama.\nRitorna come protagonista Rankstrail, il Capitano, l'Orso, il re di Varil. Egli \u00e8 un mezzo orco, concepito in una notte di fuoco e di vento in cui gli Orchi assalirono i villaggi di confine senza risparmiare n\u00e9 donne n\u00e9 bambini. Rankstrail \u00e8 uno dei tanti figli nati dalle violenze sulle frontiere. Sua madre si era rifiutata di annegarlo e lui aveva portato il suo coraggio e il suo furore fin sul trono degli Uomini, dopo essere diventato l'invincibile Capitano, colui che aveva respinto gli Orchi, e che mai aveva perso una battaglia.\nOra per\u00f2 Rankstrail non \u00e8 a casa: disperso senza insegne durante un'inondazione, catturato da una pattuglia di Orchi senza essere stato riconosciuto, viene venduto come schiavo.\nInizia cos\u00ec un lungo viaggio che il re degli Uomini compie nel mondo degli Orchi durante il quale apprender\u00e0 gli usi di una popolazione sottomessa e silente che decider\u00e0 di salvare perch\u00e9 anche loro sono il suo popolo. Sar\u00e0 un cammino lungo, spesso compiuto sul confine tra il mondo dei vivi e quello dei morti, attraverso luoghi che portano in loro stessi il marchio della sofferenza, dove Rankstrail potr\u00e0 ritrovare i figli perduti, perch\u00e9 a sua volta sar\u00e0 guidato da luci di tenerezza che non aveva sospettato avere nella sua vita.\nIl romanzo segue anche le vicende di altri personaggi: Chiara, figlia di Rankstrail, orfana di madre e col padre disperso, ma dotata di grandi capacit\u00e0 intellettive per via del suo sangue che mischia quello degli uomini, degli elfi e degli orchi.\nC'\u00e8 il principe Arduin, il figlio pi\u00f9 giovane di Yorsh e Rosalba, che ama costruire macchine volanti e che presto si accorge dell'amore per Chiara, di anni pi\u00f9 giovane di lui. E Rosalba, regina dai mille volti, dotata di coraggio e intelligenza, e di una spada che al solo guardarla incuteva timore e rispetto.\nAltro personaggio significativo \u00e8 il soldato semplice Skardrail che, deciso a trovare Rankstrail, parte da solo attraverso le terre degli Orchi.\nMa nessuno di loro aveva fatto i conti con un'ultima profezia...\nTematiche.\nFilo conduttore di questo libro \u00e8 la spirale aurea. La successione di Fibonacci \u00e8 una sequenza di numeri dove ciascun numero \u00e8 la somma di quello ce lo precede, 0 + 1 = 1; 1 + 1 = 2; 1 + 2 = 3 eccetera. La spirale di Fibonacci \u00e8 frutto di una costruzione geometrica fatta a partire da una serie di quadrati dove il lato di ognuno \u00e8 dato dalla somma delle misure dei lati dei due precedenti: si realizza un'infinita serie di rettangoli in modalit\u00e0 frattale al cui interno \u00e8 iscritta una Spirale di lunghezza infinita. Nel libro, il simbolo degli Elfi (e quindi dell'Aria) \u00e8 la spirale aurea, quello dei Maghi del Fuoco \u00e8 un cerchio che inscrive un quadrato, che inscrive un cerchio, che inscrive un quadrato, che inscrive un cerchio fino all'infinito. All'interno di questo disegno \u00e8 possibile individuare la spirale aurea."}
{"id": "3877656", "revid": "580197", "url": "https://it.wikipedia.org/wiki?curid=3877656", "title": "Mestaruussarja 1988", "text": "La Mestaruussarja 1988 fu la settantanovesima edizione della massima serie del campionato finlandese di calcio, la cinquantottesima come Mestaruussarja. Il campionato, con il formato nuovamente a doppia fase e composto da dodici squadre, venne vinto dall'HJK per la seconda edizione consecutiva.\nPrima fase.\nClassifica finale.\nLegenda:\nNote:\nSeconda fase.\nFase per il titolo.\nAlla fase per il titolo accedevano le squadre classificatesi dal primo al sesto posto della prima fase, portando tutti i punti conquistati al termine della prima fase.\nClassifica finale.\nLegenda:\nNote:\nFase per la salvezza.\nAlla fase per la salvezza accedevano le squadre classificatesi dal settimo al dodicesimo posto della prima fase, portando tutti i punti conquistati al termine della prima fase.\nClassifica finale.\nLegenda:\nNote:\nSpareggio promozione/retrocessione.\nLo spareggio promozione/retrocessione venne disputato dall'undicesima classificata in Mestaruussarja (il KuPS) e dalla seconda classificata in I divisioona (il MyPa). La vincente era ammessa alla Mestaruussarja 1989, mentre la perdente veniva ammessa alla I divisioona 1989."}
{"id": "3877659", "revid": "406204", "url": "https://it.wikipedia.org/wiki?curid=3877659", "title": "Funzioni intere", "text": ""}
{"id": "3877665", "revid": "287204", "url": "https://it.wikipedia.org/wiki?curid=3877665", "title": "Giro dell'Emilia 2011", "text": "Il Giro dell'Emilia 2011, novantaquattresima edizione della corsa e valida come evento dell'UCI Europe Tour 2011, si svolse l'8 ottobre 2011 su un percorso di 200\u00a0km. La vittoria fu appannaggio del colombiano Carlos Alberto Betancur, che complet\u00f2 il percorso in 5h05'05\", precedendo l'olandese Bauke Mollema e il connazionale Rigoberto Ur\u00e1n.\nSul traguardo di San Luca 54 ciclisti portarono a termine la competizione."}
{"id": "3877666", "revid": "1573940", "url": "https://it.wikipedia.org/wiki?curid=3877666", "title": "Mesembriomys gouldii", "text": "Il ratto arboricolo dai piedi neri (Mesembriomys gouldii ) \u00e8 un roditore della famiglia dei Muridi endemico dell'Australia.\nDescrizione.\nDimensioni.\nRoditore di grandi dimensioni, con la lunghezza della testa e del corpo tra 260 e 315\u00a0mm, la lunghezza della coda tra 310 e 410\u00a0mm, la lunghezza del piede tra 66 e 72\u00a0mm, la lunghezza delle orecchie tra 42 e 46\u00a0mm e un peso fino a 880\u00a0g.\nAspetto.\nLe parti superiori sono giallastre, cosparse densamente di lunghi peli nerastri, pi\u00f9 intensi sulla groppa, meno sui fianchi e sul capo, mentre le parti ventrali sono bianche o grigie chiare. Sono presenti degli anelli nerastri intorno agli occhi. Le orecchie sono lunghe, nere e arrotondate. Le zampe sono nerastre. I piedi sono talvolta chiazzati di bianco. La coda \u00e8 molto pi\u00f9 lunga della testa e del corpo, \u00e8 completamente ricoperta di peli neri e con un ciuffo terminale di lunghi peli bianchi. Il cariotipo \u00e8 2n=47-48 FN=51-52.\nBiologia.\nComportamento.\n\u00c8 una specie notturna e arboricola, anche se spesso si nutre al suolo. Si rifugia all'interno di alberi cavi o in nidi costruiti tra il denso fogliame.\nAlimentazione.\nSi nutre di frutta, in particolare delle specie di \"Pandanus\", semi, insetti e nettare.\nRiproduzione.\nSi riproduce durante tutto l'anno, con picchi verso la fine della stagione secca. Le femmine danno alla luce 1-3 piccoli alla volta, dopo una gestazione di 43-44 giorni.\nDistribuzione e habitat.\nQuesta specie \u00e8 diffusa nella parte settentrionale dell'Australia ed in alcune isole vicine.\nVive in foreste di Eucalipto, foreste umide e foreste costiere fino a 700 metri di altitudine. \u00c8 stato osservato anche in boscaglie e frutteti.\nTassonomia.\nSono state riconosciute 3 sottospecie:\nStato di conservazione.\nLa IUCN Red List, considerato il declino della popolazione a causa della perdita del proprio habitat, classifica \"M.gouldii\" come specie prossima alla minaccia (NT)."}
{"id": "3877680", "revid": "1305772", "url": "https://it.wikipedia.org/wiki?curid=3877680", "title": "I Can't Dance", "text": "I Can't Dance potrebbe riferirsi a:"}
{"id": "3877682", "revid": "287204", "url": "https://it.wikipedia.org/wiki?curid=3877682", "title": "Heinz Pruller", "text": ""}
{"id": "3877683", "revid": "182193", "url": "https://it.wikipedia.org/wiki?curid=3877683", "title": "Heinz Prueller", "text": ""}
{"id": "3877686", "revid": "125909826", "url": "https://it.wikipedia.org/wiki?curid=3877686", "title": "Margot Robbie", "text": "Ha iniziato la sua carriera apparendo in film indipendenti australiani, venendo in seguito lanciata nella soap opera \"Neighbours\" (2008-2011). Nel 2013 ha ricevuto l'attenzione internazionale con il ruolo di Naomi Lapaglia nel film biografico \"The Wolf of Wall Street\" di Martin Scorsese. Robbie \u00e8 in seguito apparsa nei film \"Focus - Niente \u00e8 come sembra\" (2015) e \"The Legend of Tarzan\" (2016), nel ruolo della regina Elisabetta I in \"Maria regina di Scozia\" (2018) e di Sharon Tate in \"C'era una volta a... Hollywood\" (2019).\n\u00c8 nota al grande pubblico per il ruolo dell'antieroina Harley Quinn della DC Comics, interpretata in diversi film dell'universo cinematografico DC Extended Universe.\nHa ottenuto il plauso universale per la sua interpretazione di Tonya Harding nel film biografico \"Tonya\" (2017), per il quale ha ricevuto una candidatura al Premio Oscar, al Golden Globe, allo Screen Actors Guild e al BAFTA nella sezione miglior attrice protagonista. Nel 2020 ha ricevuto la seconda candidatura all'Oscar come miglior attrice non protagonista per \"Bombshell - La voce dello scandalo\". Nel 2021 ha ricevuto la sua terza candidatura all\u2019Oscar come miglior film e ha vinto il Premio BAFTA come produttrice per \"Una donna promettente.\" \nHa ricevuto numerosi altri riconoscimenti nella sua carriera, tra cui due Critics' Choice Awards e quattro candidature al Golden Globe, cinque agli Screen Actors Guild Awards e cinque al Premio BAFTA. Nel 2017 il \"Times\" l'ha inserita fra le 100 persone pi\u00f9 influenti del mondo.\nBiografia.\nMargot Robbie \u00e8 nata a Dalby, nel Queensland, in Australia. Trascorre la sua infanzia nella citt\u00e0 di Gold Coast, dove si trasferisce e cresce con la madre di nome Sarie Kessler, una fisioterapista, i suoi due fratelli e la sorella; il padre, invece, separato dalla Kessler, era al tempo proprietario di una fattoria. Margot cresce in una azienda agricola e passa la maggior parte del suo tempo con i nonni. Robbie di fatto ha sempre avuto pochi legami con il padre a causa della separazione prematura dei suoi genitori. In un'intervista con il magazine \"Vogue\" disse che da giovane voleva diventare famosa; avendo frequentato una scuola per ragazzi abbastanza benestanti, aveva compreso \"cosa significava essere ricchi\", e di conseguenza apprese anche ci\u00f2 che avrebbe voluto fare nella vita.\nSolo all'et\u00e0 di quindici anni Margot inizi\u00f2 a nutrire interesse nei confronti del mondo cinematografico: dopo aver visto una ragazza della sua et\u00e0 recitare una scena in televisione, giudicandola non talentuosa, pens\u00f2 addirittura di poter fare di meglio. Fan della cultura pop americana, studia i caratteri popolari dall'America fin dall'infanzia, notando e apprezzando le diversit\u00e0 culturali fra i popoli. Nel 2007 si diploma al Somerset College di Gold Coast. Robbie inizia poi a studiare legge; ma, non volendo intraprendere la carriera forense, preferisce fermarsi e trovare ancora dei piccoli lavori per essere in grado di permettersi il viaggio e il mantenimento ad Hollywood. A diciassette anni decise di trasferirsi a Melbourne per perseguire la carriera recitativa.\nCarriera.\nEsordi (2007-2011).\nRobbie intraprende una carriera recitativa professionale a partire dal 2007, anno in cui viene ingaggiata nelle pellicole \"Vigilante\" di Aash Aaron e \"I.C.U.\" Per quanto riguarda quest'ultimo, le sue doti hanno impressionato i direttori del casting a tal punto da concederle un ruolo principale all'interno del film. Successivamente, intorno al 2008, appare in alcuni spot pubblicitari e nella serie televisiva australiana \"Elephant Princess\". Nel giugno dello stesso anno ottiene il ruolo di Donna Freedman nella soap opera australiana \"Neighbours\". Il suo personaggio doveva originariamente occupare solo un ruolo marginale, ma ha in seguito ricevuto una promozione come membro definitivo del cast principale.\nAgli inizi del 2009, appare in nuovi spot pubblicitari provenienti dal canale televisivo Network Ten, in collaborazione con diversi altri volti famosi provenienti dallo \"showbusiness\" australiano. Nel luglio dello stesso anno, ottiene un breve incarico per lo show \"Talkin' 'Bout Your Generation\". Intanto, nel settembre del 2010, annuncia ufficialmente la volont\u00e0 di abbandonare il cast di \"Neighbours\" volendo perseguire nuovi progetti lavorativi ad Hollywood.\nIl grande salto (2011-2015).\nAppena arrivata a Los Angeles, ha fatto un'audizione per l'imminente nuova serie televisiva \"Charlie's Angels\". I produttori di Sony Pictures Television hanno comunque preferito accostarla nel drama targato ABC \"Pan Am\" nei panni di Laura Cameron. Nonostante le pesanti critiche negative e il basso rating di ascolti che ha portato alla cancellazione della serie dopo appena una stagione, le prestazioni della Robbie sono state gradite. Nel maggio del 2012, aderisce al cast della nuova commedia romantica di Richard Curtis \"Questione di tempo\", affiancando attori come Domhnall Gleeson e Rachel McAdams; la pellicola ottiene recensioni generalmente positive da parte della critica e viene distribuita in tutto il mondo nell'autunno 2012.\nIl successo arriva nel 2013, quando interpreta Naomi Lapaglia, la seconda moglie di Jordan Belfort (interpretato da Leonardo DiCaprio), in \"The Wolf of Wall Street\", diretta da Martin Scorsese. Il film si rivela il pi\u00f9 grande successo in termini commerciali per il regista e la performance della Robbie viene particolarmente apprezzata dalla critica, soprattutto per via della perfetta pronuncia assunta per ricreare l'accento di Brooklyn. Sasha Stone la dipinge come \u00abla miglior bionda scelta da Scorsese sin dai tempi di Cathy Moriarty in \"Toro scatenato\"\u00bb; oltretutto riceve una candidatura agli MTV Movie Awards come \"miglior performance rivelazione femminile\" oltre che un Empire Award nella medesima categoria. Nel 2014 partecipa a \"Suite francese\" di Saul Dibb, con protagonista Michelle Williams, adattamento cinematografico dell'omonimo romanzo della scrittrice francese Ir\u00e8ne N\u00e9mirovsky. Nello stesso anno fonda, insieme a Tom Ackerley (suo futuro marito) e a un gruppo di amici, una casa di produzione, la \"LuckyChap Entertainment\".\nNel 2015 \u00e8 protagonista con Will Smith della commedia \"Focus - Niente \u00e8 come sembra\" e riceve una nomination ai BAFTA come migliore stella emergente. Nella pellicola, che, uscita a febbraio dello stesso anno, incassa $150 milioni a livello globale, la Robbie copre il ruolo dell'apprendista nonch\u00e9 nuovo amore del truffatore Nicky Spurgeon (interpretato da Will Smith). Anche in questo caso, emergono le capacit\u00e0 dell'attrice e la critica la loda come \"\u00abuna donna capace di mostrare il proprio talento comico supportata da una bellezza d'acciaio; anche quando il film scarseggia, la Robbie si mantiene come una carta vincente\u00bb\". Intanto, partecipa a un documentario speciale in onore del 30\u00ba anniversario della serie \"Neighbours\", intitolato \"Neighbours 30th: The Stars Reunite\", diffuso in Australia e Regno Unito nel marzo del 2015. Nello stesso anno, ottiene la parte di protagonista in \"Sopravvissuti\", film drammatico girato in Nuova Zelanda e con co-protagonisti Chris Pine e Chiwetel Ejiofor. Dopo aver debuttato in anteprima al Sundance Film Festival, viene distribuito a partire dal 28 agosto 2015, e contemporaneamente l'attrice ottiene il merito di esser diventata una fra le pi\u00f9 giovani talentuose sul campo attualmente. Nel dicembre 2015, esce il comedy-drama candidato all'Oscar \"La grande scommessa\", in cui Margot fa un breve cameo interpretando se stessa.\nAffermazione (2016-presente).\nNel 2016, torna nel grande schermo lavorando con la collega Tina Fey nella pellicola \"Whiskey Tango Foxtrot\", l'adattamento cinematografico delle memorie di guerra di Kim Barker intitolate \"The Taliban Shuffle\". In esso, recita come Tanya Vanderpoel, una giornalista britannica. Il film, uscito il 4 marzo 2016, racconta le esperienze, leggere e drammatiche, di una giornalista americana a Kabul nel 2004, in un'epoca in cui l'attenzione dei media era gi\u00e0 rivolta alla guerra in Iraq. Nello stesso anno, viene ingaggiata per interpretare la parte di Jane Porter in \"The Legend of Tarzan\", ispirato dai racconti dello scrittore statunitense Edgar Rice Burroughs, accanto ad Alexander Skarsg\u00e5rd.\nNello stesso anno viene scelta per vestire i panni di Harley Quinn, un'ex-psichiatra e folle amante del criminale Joker, nel blockbuster \"Suicide Squad\", cine-comic diretto da David Ayer, per cui riceve il plauso generale della critica. Ha inoltre firmato un contratto per interpretare nuovamente il personaggio nei futuri film tratti dai fumetti DC Comics. Nell'aprile 2017 \u00e8 stata inserita dalla rivista \"Time\", tra le 100 personalit\u00e0 pi\u00f9 influenti al mondo, nella categoria \"artisti\".\nNel 2018 con \"Tonya\" riceve la prima candidatura all'Oscar alla miglior attrice, al Golden Globe per la migliore attrice in un film commedia o musicale, al SAG Award per la migliore attrice e al BAFTA alla migliore attrice protagonista e a gennaio vince ai Critics Choice nella categoria miglior attrice in un film commedia. Nella pellicola interpreta Tonya Harding, un'atleta di pattinaggio sul ghiaccio, che con il carattere forte, problemi famigliari e con la legge \u00e8 costretta a lasciare il mondo di quello sport. Per le riprese il viso dell'attrice \u00e8 stato ricreato in 2D e 3D facendolo combaciare al corpo di una pattinatrice professionista, che ha realizzato le difficili coreografie. Nel mese di marzo viene scelta come nuovo volto dalla casa di moda Chanel.\nNel 2018 interpreta la regina Elisabetta I d'Inghilterra nel biografico \"Maria regina di Scozia\", diretto da Josie Rourke e interpretato anche da Saoirse Ronan, nel ruolo di Mary Stuart, e Guy Pearce. Con l'interpretazione di Elizabeth Tudor riceve la candidatura al SAG Award per la miglior attrice non protagonista e al BAFTA alla migliore attrice non protagonista. \nNel maggio dello stesso anno inoltre entra ufficialmente nel cast del nuovo film di Quentin Tarantino, \"C'era una volta a... Hollywood\", incentrato sui fatti di sangue avvenuti al numero 10050 Cielo Drive a Los Angeles per mano di Charles Manson. In questo film la Robbie interpreta l'attrice Sharon Tate, ruolo che le vale la candidatura al BAFTA alla migliore attrice non protagonista, venendo affiancata da Leonardo DiCaprio e Brad Pitt. Inizialmente programmato per il 9 agosto 2019 (giorno del 50\u00ba anniversario dei fatti di Cielo Drive), il film, che \u00e8 uscito nelle sale cinematografiche americane il 26 luglio, \u00e8 stato presentato in concorso alla 72\u00aa edizione del Festival di Cannes durante il mese di maggio. Nel mese di agosto la casa di moda \"Chanel\", di cui \u00e8 ambasciatrice da un anno, la sceglie come testimonial del profumo \"Gabrielle\". Inoltre la rivista \"Forbes\" la inserisce all'ottavo posto delle attrici pi\u00f9 pagate, con un guadagno di 23,5 milioni di dollari.\nA fine 2019 \u00e8 nuovamente nelle sale nei panni di Kayla Pospisil in \"Bombshell - La voce dello scandalo\", diretto da Jay Roach, insieme a Nicole Kidman e Charlize Theron. Con questo ruolo ottiene la candidatura all'Oscar alla miglior attrice non protagonista, al Golden Globe per la migliore attrice non protagonista, al SAG Award per la miglior attrice non protagonista e al BAFTA alla migliore attrice non protagonista.\nRobbie \u00e8 tornata a interpretare Harley Quinn in \"Birds of Prey e la fantasmagorica rinascita di Harley Quinn\", distribuito nel febbraio 2020. Rivestir\u00e0 i suoi panni anche nel sequel di \"Suicide Squad\", intitolato \"The Suicide Squad - Missione suicida\", programmato per l'estate 2021.\nVita privata.\nDopo aver vissuto per diversi anni a New York, dal maggio 2014 Margot Robbie vive a Londra, a seguito della sua relazione con l'aiuto regista britannico Tom Ackerley, conosciuto sul set di \"Suite francese\". I due si sono sposati il 18 dicembre 2016 a Byron Bay, in Australia.\nDoppiatrici italiane.\nNelle versioni in italiano dei suoi lavori, Margot Robbie \u00e8 stata doppiata da:\nDa doppiatrice \u00e8 sostituita da:"}
{"id": "3877688", "revid": "830939", "url": "https://it.wikipedia.org/wiki?curid=3877688", "title": "Gian Maria Riminaldi", "text": "Biografia.\nSpostatosi a Bologna, fu allievo di Alessandro Tartagni. Nel 1473 divenne poi professore di diritto civile presso l'Universit\u00e0 degli Studi di Ferrara; fu inoltre ambasciatore per conto dei duchi di Ferrara.\nTra i suoi scritti, che furono oggetto di numerose edizioni, vi fu \"De donationibus\" e numerosi \"Consilia\"; inoltre comment\u00f2 il \"Digestum vetus\" e altre opere, tra cui la seconda parte del Codice e le Istituzioni."}
{"id": "3877689", "revid": "254059", "url": "https://it.wikipedia.org/wiki?curid=3877689", "title": "Giovanni Maria Riminaldi", "text": "Biografia.\nNacque il 4 ottobre 1718.\nPapa Pio VI lo elev\u00f2 al rango di cardinale nel concistoro del 14 febbraio 1785.\nNel 1770 fu incaricato da papa Clemente XIV di occuparsi della riforma dell\u2019Universit\u00e0 di Ferrara.\nNel 1771 assegn\u00f2 la cattedra di matematica ed idrostatica a Gianfrancesco Malfatti con l'obbiettivo di modernizzare l'ateneo ed introdurre veri ed illustri specialisti.\nMor\u00ec il 12 ottobre 1789.\nRaffinato collezionista, fra il 1780 e il 1782 stabil\u00ec che, alla sua morte, la sua \u00abdomestica libraria\u00bb sarebbe stata donata alla biblioteca universitaria di Ferrara (oggi biblioteca Ariostea) e le opere d'arte da lui raccolte avrebbero dovuto essere conservate nel museo universitario da lui stesso collocato nel nuovo palazzo Paradiso. \nOggi tali opere sono conservata a Ferrara, a Palazzo Bonacossi e Museo Schifanoia."}
{"id": "3877691", "revid": "106456", "url": "https://it.wikipedia.org/wiki?curid=3877691", "title": "Noguera Pallaresa", "text": "La Noguera Pallaresa \u00e8 un fiume della Spagna nordorientale, che nasce nei Pirenei e confluisce nel Segre, affluente dell'Ebro. Scorre nella sua interezza nella provincia di Lleida (Catalogna).\nGeografia.\nIl fiume Noguera Pallaresa nasce a Pla de Beret, in val d'Aran, a pochi metri dalle sorgenti della Garonna. A differenza di questo fiume, che scorre verso l'Oceano Atlantico, la Noguera Pallaresa si dirige verso sud ed attraversa il Pallars, prima il Pallars Sobir\u00e0, e dopo aver attraversato la gola di Collegats, il Pallars Juss\u00e0. In questo punto riceve l'apporto del Flamisell dopo aver passato La Pobla de Segur. La Noguera Pallaresa \u00e8 storicamente l'asse di comunicazione principale e intorno a cui si articola la vita di queste comarche. Sbocca nel Segre da destra pochi chilometri dopo aver abbandonato le comarche che le danno nome, per la gola di Terradets, che attraversa la sierra del Montsec, poco prima di arrivare al lago di Camarasa (comarca di Noguera). \u00c8 lungo 154 chilometri."}
{"id": "3877698", "revid": "729019", "url": "https://it.wikipedia.org/wiki?curid=3877698", "title": "Sankofa", "text": "Sankofa si pu\u00f2 riferire sia alla parola nella lingua akan del Ghana, che si pu\u00f2 tradurre in italiano come \"torna indietro e prendilo\" (\"san\" - ritornare; \"ko\" - andare; \"fa\" - guardare, cercare e prendere) oppure al simbolo Asante Adinkra di un uccello con la testa rivolta indietro che prende un uovo dalla sua schiena, o un cuore stilizzato. Il simbolo \u00e8 spesso associato al proverbio \u201c\"Se wo were fi na wosankofa a yenkyi\",\" che significa \"non \u00e8 sbagliato tornare indietro per quello che ti sei dimenticato.\"\nIl \"sankofa\" appare frequentemente nell'arte tradizionale Akan, ed \u00e8 stato adottato come un importante emblema della diaspora africana e afroamericana. \u00c8 uno dei simboli adinkra pi\u00f9 diffusi, utilizzato nella bigiotteria, nei tatuaggi, e negli abiti.\nSimbolismo Akan.\nIl popolo Akan del Ghana utilizza il simbolo Adinkra per rappresentare la stessa idea; in una delle varie versioni l'immagine \u00e8 simile al simbolo orientale del cuore, mentre in un'altra versione \u00e8 quella di un uccello che gira indietro la testa per prendere un uovo dalla sua schiena. Vuole simboleggiare qualcuno che prende dal passato ci\u00f2 che c'\u00e8 di buono e lo porta nel presente, per fare dei progressi positivi attraverso un uso saggio della passata esperienza. I simboli Adinkra sono usati dal popolo Akan per esprimere proverbi e altri concetti filosofici.\nL'uccello \"Sankofa\" appare anche su alcuni sgabelli di legno intarsiati del popolo Akan, nei cosiddetti \"Akan goldweights\"(particolari pesi per le bilance), nei puntali degli ombrelli e parasoli di stato (\"ntuatire\") di alcuni governanti e sui puntali dei bastoni di alcuni linguisti di corte. La sua funzione \u00e8 quella di incoraggiare il mutuo rispetto e l'unit\u00e0 nella tradizione.\nL'uso del Sankofa nel Nord America.\nDurante uno scavo a Lower Manhattan nel 1991, \u00e8 stato scoperto un cimitero per gli africani, sia liberi che schiavi. Sono stati identificati oltre 400 resti, ma fra le altre spiccava una bara in particolare. Il coperchio di legno era decorato con chiodi di ferro, 51 dei quali formavano un cuore enigmatico che poteva essere un \"Sankofa\".\nIl sito \u00e8 oggi monumento nazionale, noto come \"African Burial Ground\", gestito dal National Park Service. Una copia del disegno presente sul coperchio della bara \u00e8 stata scolpita su una grande lastra di granito nero al centro del sito come memoriale.\nIl Museo Nazionale della Storia e Cultura Afroamericana utilizza il simbolo a forma di cuore nel suo sito. Il \"mouse over\" dell'immagine recita, \"Il Sankofa rappresenta l'importanza dell'imparare dal passato.\"\nSimboli \"Sankofa\" sono comuni a Washington, in particolare nei disegni delle recinzioni.\nIl \"Sankofa\" \u00e8 un evento ideato dalla Saint Louis University per premiare gli studenti afroamericani laureati e gli studenti che si diplomano con una laurea in studi afroamericani."}
{"id": "3877699", "revid": "254059", "url": "https://it.wikipedia.org/wiki?curid=3877699", "title": "Monumento equestre a Bernab\u00f2 Visconti", "text": "Il Monumento equestre a Bernab\u00f2 Visconti \u00e8 una statua in marmo di Bonino da Campione, originariamente collocata nella Chiesa di San Giovanni in Conca a Milano ed oggi sita nel \"Museo di arte antica\" del Castello Sforzesco. Venne realizzata dal maestro campionese nel 1363; il sarcofago del Signore venne aggiunto un ventennio dopo, nel 1385.\nStoria.\nIl monumento equestre venne commissionato da Bernab\u00f2 Visconti (1323-1385) quando questi era Signore di Milano e delle terre orientali del dominio visconteo (Bergamo, Brescia, Cremona, Soncino, Lonato e Valcamonica) da ormai una decina d'anni.\nLo scultore Bonino da Campione era a quel tempo gi\u00e0 ben noto alla committenza milanese. Nel 1337 aveva lavorato alla fabbrica del Duomo di Milano. Tornato nel capoluogo lombardo una ventina d'anni dopo, era passato al servizio diretto della committenza viscontea, realizzando nel 1359 il \"Mausoleo di Stefano Visconti e Valentina Doria\" nella Basilica di Sant'Eustorgio, genitori dei Signori Bernab\u00f2 e Galeazzo II Visconti, realizzando anche una Crocifissione nella Basilica di San Nazaro in Brolo e, forse, l'arca marmorea della Madonna della Misericordia della Chiesa di San Nicolao.\nDescrizione.\nA prescindere dal suo lungo utilizzo quale simulacro auto-celebrativo del committente, il \"Monumento equestre a Bernab\u00f2 Visconti\" venne concepito come un cenotafio per il Signore di Milano. Si compone di due blocchi: il monumento equestre vero e proprio, terminato nel 1363, e l'arca (tomba), sorretta da sei colonne affiancate a sei pilastri, terminata nel 1385.\nIl monumento equestre.\nIl condottiero.\nPotente, nell'opera di Bonino da Campione, \u00e8 la celebrazione dell\"'individuo\" Bernab\u00f2 Visconti.\nIl signore viene ritratto a volto scoperto, i capelli corti stretti sulla fronte da un cerchio di metallo che pare la versione militare di una corona, la barba forcuta che scende sul collo. La sua figura \u00e8 chiusa nell\"'armatura composita\" tipica della seconda met\u00e0 del XIV secolo: un usbergo in maglia di ferro rinforzato da una corazza toracica, da guanti d'arme, vambraci, cubitiere, ginocchielli e schinieri. Il pugno destro di Bernab\u00f2 stringe il bastone del comando, mentre dal suo fianco sinistro pende il fodero della spada a due mani. La biscia, stemma araldico del casato, occhieggia dal piastrone.\nBonino da Campione ricorrer\u00e0 all'espediente del ritratto anche nel 1364, allorch\u00e9 progetter\u00e0 la statua equestre di Cansignorio della Scala, seppur questa volta si tratter\u00e0 di un ritratto a capo coperto. La scelta \u00e8 indiscutibilmente significativa poich\u00e9 rompe con la tradizione gotica di raffigurare il cavaliere bardato con il volto celato dell'elmo, ridotto ad una \"macchina di guerra\" tutt'uno con il cavallo bardato a sua volta, come valse, per esempio, per il monumento equestre di Mastino II della Scala.\nL'espressione sul volto di Bernab\u00f2 \u00e8 grave, ancora strettamente legata allo stile ufficiale del \"ritratto sovrano\" tracciato da Arnolfo di Cambio nella \"Statua di Carlo I d'Angi\u00f2\". Del pari, ancora rigida e geometrica, strettamente legata ai dettami dell'arte gotica, \u00e8 la resa della figura umana del Signore di Milano.\nIl cavallo.\nFigura slanciata e massiccia, seppur statica, il destriero montato da Bernab\u00f2 Visconti \u00e8 una sicura prova dello spirito naturalista che animava lo scultore, seppur buona parte della critica lo ritenga non un innovatore proteso verso le soluzioni giottesche quanto un conservatore involuto verso la produzione duecentesca.\nRispetto alla cavalcatura di Mastino II della Scala, il destriero visconteo \u00e8 privo di barda, \"nudo\" e possente. Il muso, privo di testiera, richiama molto quello del cavallo che verr\u00e0 montato dal simulacro di Cansignorio della Scala.\nFigure secondarie.\nIl sarcofago, attribuito alla bottega di Bonino da Campione, \u00e8 istoriato sui quattro lati coi temi della Crocifissione, della Piet\u00e0, dell'Incoronazione della Vergine e dei santi Evangelisti. Sui pilastrini sono rappresentati i Padri della Chiesa.\nSi valuta che il Maestro sia intervenuto in prima persona nelle figure allegoriche femminili della Giustizia e della Fortezza presenti tra il cavallo ed il sarcofago "}
{"id": "3877706", "revid": "827882", "url": "https://it.wikipedia.org/wiki?curid=3877706", "title": "Execuzione", "text": "Execuzione (\"X-Cutioner's Song\") \u00e8 un crossover che intreccia le testate \"Uncanny X-Men\" (vol. 1), \"\" (vol. 2), \"X-Factor\" (vol. 1) e \"X-Force\" (vol. 1), pubblicato dalla Marvel Comics fra il novembre 1992 ed il febbraio 1993. Sceneggiata da Scott Lobdell, Fabian Nicieza e Peter David per i disegni di Brandon Peterson, Andy Kubert, Jae Lee e Greg Capullo, la storia si focalizza sul tentato omicidio di Xavier per mano di Stryfe e sulla rivelazione delle origini segrete dell'X-Man Cable.\nStoria editoriale.\nNel 1991 il franchise X-Men aveva raggiunto una grande popolarit\u00e0 sia per il contributo di grandi scrittori che di disegnatori e ci\u00f2 si tradusse nel successo di vendita del primo numero delle testate \"X-Men (vol. 2)\" e \"X-Force (vol. 1)\" e del mantenimento in vetta alla classifiche di vendita delle altre testate legate al mondo mutante.\nTuttavia nel 1992 l'abbandono della Marvel di Whilce Portacio, Jim Lee e Rob Liefeld per fondare la Image Comics lasci\u00f2 vacanti numerosi posti nel team creativo (l'editor Bob Harras aveva appena rimosso dall'incarico Chris Claremont e Louise Simonson per dare pi\u00f9 spazio alle nuove leve) che vennero in fretta assegnati a Scott Lobdell, Fabian Nicieza e Greg Capullo. Poich\u00e9 gi\u00e0 prima dell'abbandono era stato previsto un crossover fra le testate, i nuovi autori furono subito messi all'opera decidendo di contrapporre agli X-Men i loro pi\u00f9 grandi nemici dell'epoca Apocalisse, Sinistro e Stryfe e contemporaneamente rivelare le origini di Cable.\nGi\u00e0 un anno prima era stato abbondantemente sottinteso che Cable potesse essere il figlio di Ciclope e Madelyne Pryor; mentre come suggerito da Harras per dare una shockante conclusione alla testata \"New Mutants (vol. 1)\", Nicieza aveva mostrato che sotto l'elmo di Stryfe si celava un uomo identico a Cable. Idea di Nicieza fu quella di rivelare che Stryfe fosse Nathan Summer e Cable il suo clone.\nLobdell ha confermato che non ci sono state pressioni da parte di Harras per cambiare il finale, in cui si doveva esplicitamente rivelare che Cable era Nathan Summers invece di alludervi con piccoli indizi. Il segreto delle sue origini fu mantenuto fino al 1994 quando sulle pagine della miniserie omonima fu rivelato che Cable era Nathan Summers e Stryfe un suo clone.\nDurante la pianificazione dell'evento Lobdell e Nicieza avrebbero voluto inserire il ritorno di Magneto, all'epoca creduto morto, per far fronteggiare agli X-Men tutti i loro peggiori nemici in un'unica crisi; al riguardo lo scrittore Peter David sugger\u00ec che Magneto avrebbe dovuto rimuovere l'adamantio dalle ossa di Wolverine al suo ritorno e bench\u00e9 l'idea venne messa da parte il suggerimento di David fu utilizzato nel crossover Attrazioni fatali l'anno successivo.\nTrama.\nDurante il concerto organizzato dalla cantante Lila Cheney per promuovere la diversit\u00e0, Charles Xavier invitato sul palco a tenere un discorso sui mutanti viene colpito alla testa da un proiettile sparatogli contro da Cable, in realt\u00e0 il suo doppelg\u00e4nger Stryfe con indosso la sua uniforme. Contemporaneamente, i Cavalieri di Apocalisse Guerra e Carestia distraggono Uomo Ghiaccio e Colosso lasciando campo libero a Calibano per rapire Ciclope e Jean Grey dietro ordine di Apocalisse, in realt\u00e0 Sinistro travestito. Venuti a conoscenza dell'atto compiuto dal loro ex-leader, X-Force si reca nel luogo del concerto per cercare indizi che possano condurli a lui incontrando invece Wolfsbane e Forzuto di X-Factor, inviati da Havok, e bench\u00e9 i due si mostrano inizialmente amichevoli la situazione degenera quando il gruppo di Cannonball fa resistenza all'arresto. Ha il via uno scontro che si inasprisce con l'arrivo degli altri membri di X-Factor e si esaurisce quando X-Force risale a bordo del suo jet e fugge; in quel momento arrivano gli X-Men che, convinti che i fuggitivi sappiano il luogo in cui Cable si nasconde, si offrono di unire le forze con la squadra di Havok.\nAll'ospedale in cui \u00e8 ricoverato Xavier i dottori riescono a fermare l'emorragia cerebrale ma scoprono che il proiettile che l'ha colpito lo ha infettato con un tecno-virus e Tempesta decide di riportarlo alla scuola dove Bestia e Moira MacTaggart si assumono l'incarico di trovare una cura. Fatto il punto della situazione, X-Men e X-Factor decidono di dividersi per trovare Cable seguendo le tracce di X-Force e scoprire dove Apocalisse abbia portato Jean e Ciclope. A Panama, intanto, Sinistro scambia con due esponenti del Fronte Liberazione Mutante guidato da Stryfe i corpi dei due X-Men rapiti per un contenitore sigillato che dovrebbe contenere una matrice genetica. In Texas la squadra di Havok s'imbatte nei resti del jet usato da X-Force per la fuga (avendone durante lo scontro precedente sabotato uno dei motori facendo s\u00ec che lasciasse una densa scia di fumo) dando vita ad un nuovo scontro in cui tutti i suoi membri vengono catturati e riportati alla scuola. Mentre in Egitto i Cavalieri Oscuri risvegliano il vero Apocalisse prima che i suoi poteri si siano pienamente rigenerati, sull'astronave Graymalkin in orbita attorno alla Terra Cable ritorna da un viaggio temporale e scopre di essere stato incastrato da Stryfe (che sapeva gi\u00e0 essere identico a lui sotto l'elmetto) per il ferimento di Xavier.\nRintracciati i Cavalieri di Apocalisse, la squadra di Tempesta li mette K.O. facendosi rivelare anche il luogo in cui si trova il loro padrone con il quale ingaggiano battaglia una volta trovatolo uscendone per\u00f2 sconfitti e lasciandolo fuggire. Alla scuola, Alfiere viene allertato dal sistema di anti-intrusione della presenza di Sinistro che gli suggerisce di cercare Stryfe se vogliono risolvere il mistero; riunita la squadra di Havok per l'aggiornamento ci si rende conto dell'assenza di Wolverine e Alfiere impegnati in una missione segreta in Canada per ottenere informazioni dal Dipartimento K, ultimo datore di lavoro di Cable, dove trovano l'ex-leader di X-Force con il quale si scontrano prima che questi convinca Wolverine della sua innocenza proponendo di allearsi per trovare Stryfe. Lo stesso obiettivo viene perseguito dalla squadra di Havok, a cui si \u00e8 riunita quella di Tempesta, arruolando fra le sue fila Cannonball e Boomer per farsi aiutare nella ricerca della base segreta del FLM ma che tuttavia si rivela un vicolo cieco poich\u00e9 i suoi membri non conoscevano l'ubicazione del loro capo. Nel frattempo Jean e Ciclope si risvegliano in una cella dove Stryfe porta loro del mangiare prima di teleportarsi in una delle dimore di Apocalisse e sconfiggerlo, poich\u00e9 questi \u00e8 ancora troppo debole, reclamando cos\u00ec la sua vendetta per come \u00e8 stato trattato nel futuro e procurandosi nel mentre la fedelt\u00e0 dei Cavalieri Oscuri. Furioso con il nemico per essere riuscito a fuggire dallo scontro all'ultimo momento, Stryfe decide di prendere possesso della sua base lunare trasferendovi i prigionieri che incolpa di avergli rovinato la vita e torturandoli con illusioni riferendosi a loro come \"madre\" e \"padre\".\nRiusciti a scappare, i due aprono un foro in una parete venendo risucchiati nello spazio nello stesso momento in cui Wolverine, a bordo di Graymalkin con Alfiere e Cable, intuisce che i due vengono tenuti prigionieri sulla base lunare (aiutato da un SOS di Jean inviato col suo ultimo pensiero cosciente). Alla scuola, gli X-Men ricevono la visita di Apocalisse che propone loro di allearsi contro Stryfe in cambio della guarigione di Xavier da virus T.O.: una volta accettato e guarito Xavier, che afferma di esser venuto a conoscenza di un legame fra Stryfe, Jean, Ciclope, Cable e Havok, il gruppo si teleporta sulla base lunare incontrando anche il trio di Wolverine e dando battaglia ai Cavalieri Oscuri mentre Stryfe recupera i fuggitivi e li imprigiona in una torre circondata da un campo di forza. Lasciato agli altri il compito di tenere a bada le forze nemiche, Cable, Havok, Cannonball e Polaris raggiungono la torre ma solo i primi due riescono a passare il campo di forze con matrice genetica dando inizio ad una battaglia in cui Cable e Stryfe si battono l'uno contro l'altro; contemporaneamente Arcangelo avverte l'estinguersi della fiamma vitale di Apocalisse e decide di dargli la caccia per sferrargli il colpo di grazia e vendicarsi, ma viste le patetiche condizioni in cui trova l'avversario si rifiuta di togliergli la vita lasciandolo morire lentamente per disprezzare la propria debolezza. All'esterno, Stryfe rigetta l'offerta di Jean di essere aiutato poich\u00e9 incapace di fidarsi e Ciclope attiva il detonatore datogli da Cable facendo esplodere la torre nello stesso momento in cui questo apre un portale nello spazio/tempo che li risucchia entrambi. Rimasti soli Ciclope confida a Jean che per salvarlo hanno nuovamente dovuto sacrificarlo, lasciando intendere di aver compreso che Cable o Stryfe altri non \u00e8 che il figlio che anni addietro aveva mandato nel futuro per impedirgli la morte a causa del contagio del virus T.O.\nSulla Terra, in una fattoria del Nebraska uno scienziato agli ordini di Sinistro apre il contenitore sigillato consegnato dal FLM scoprendo che a parte un gran fumo all'interno non si trova nient'altro. Adirato, Sinistro se ne va ordinandogli di vedere un dottore per la tosse che manifesta, inconsapevole di aver rilasciato nell'aria il virus Legacy ultima vendetta di Stryfe contro il mondo."}
{"id": "3877707", "revid": "287204", "url": "https://it.wikipedia.org/wiki?curid=3877707", "title": "Parigi-Tours 2011", "text": "La Parigi-Tours 2011, centocinquesima edizione della corsa ciclistica e valevole come prova del circuito UCI Europe Tour 2011 categoria 1.HC, si svolse il 9 ottobre 2011, per un percorso totale di 230,5\u00a0km. Fu vinta dal belga Greg Van Avermaet, al traguardo con il tempo di 5h21'43\" alla media di 42,9\u00a0km/h.\nAl traguardo 89 ciclisti portarono a termine il percorso."}
{"id": "3877726", "revid": "114756602", "url": "https://it.wikipedia.org/wiki?curid=3877726", "title": "Arne (nome)", "text": "Origine e diffusione.\nSi trattava inizialmente di un ipocoristico, poi divenuto nome a s\u00e9, di diversi prenomi norreni comincianti con \"arn\", \"aquila\", come Arvid e Arnolfo. In tedesco, per il primo dei due, Arne funge da diminutivo.\n\u00c8 affine, dal punto di vista semantico, ai prenomi Ezio, Aquila e Ari\nOnomastico.\nL'onomastico si pu\u00f2 festeggiare lo stesso giorno dei nomi di cui costituiva un diminutivo."}
{"id": "3877728", "revid": "106908", "url": "https://it.wikipedia.org/wiki?curid=3877728", "title": "Aarne", "text": ""}
{"id": "3877729", "revid": "1846411", "url": "https://it.wikipedia.org/wiki?curid=3877729", "title": "Effetto Rallenty", "text": "Effetto Rallenty \u00e8 un programma televisivo statunitense che verifica al rallentatore, con l'ausilio di opportune camere, ci\u00f2 che sfugge ad occhio nudo. \u00c8 andato originariamente in onda sull'edizione USA di Discovery Channel tra il 2008 e il 2009.\nDistribuzione in Italia.\nIn Italia \u00e8 stato inizialmente trasmesso dall'edizione locale di Discovery Channel, passando poi a far parte della programmazione di DMAX, sempre parte del gruppo Discovery. La voce del narratore italiano \u00e8 di Francesco Cataldo."}
{"id": "3877734", "revid": "287204", "url": "https://it.wikipedia.org/wiki?curid=3877734", "title": "Sarcofago Piccolo Ludovisi", "text": "Il sarcofago \"Piccolo Ludovisi\" \u00e8 un sarcofago romano della fine del II secolo conservato a palazzo Altemps a Roma, proveniente dalla collezione del cardinale Ludovico Ludovisi degli inizi del XVII secolo. Si tratta di un'opera famosa della scultura romana. Prima del suo restauro, il sarcofago era divenuto la base di una fontana, come \u00e8 possibile notare da un foro praticato nella parte sinistra dello stesso.\nDescrizione.\nLa cassa, tratta ad altorilievo, \u00e8 decorata da una grandiosa scena di battaglia tra Romani e barbari (forse i Sarmati Iazigi o i Quadi ed i Marcomanni, a giudicare dall'abbigliamento). La convulsa scena \u00e8 organizzata su due piani: quello inferiore \u00e8 occupato dai barbari a cavallo o a piedi, feriti, morenti o morti; quello superiore da soldati o cavalieri romani impegnati a finire gli avversari o a combattere i nemici residui, sul loro stesso piano.\nLa superficie \u00e8 animata da un groviglio di figure, tra le quali vi \u00e8 un vero e proprio duello (una \"monomachia\", come nel sarcofago Amendola), al centro del sarcofago, dove la figura dal condottiero romano a cavallo, con corazza, elmo e \"paludamentum\", si scontra con un presunto capo dei barbari sulla destra, alle cui spalle vi \u00e8 un altro soldato romano pronto a colpirlo. Il personaggio \u00e8 ritratto in maniera precisa, in uniforme militare con elmo, la testa barbuta \u00e8 per\u00f2 rovinata. Potrebbe trattarsi di uno dei tanti \"comes\", \"legati\" imperiali, che accompagnarono l'Augusto Marco Aurelio durante le guerre contro i barbari del Nord, lungo le frontiere danubiane, in modo assai simile al sarcofago di Portonaccio.\nStile.\nL'opera \u00e8 caratterizzata da una sapiente composizione che si avvale di linee orizzontali e verticali, che si intersecano su tutto il campo, con poche zone vuote. Inoltre il rilievo delle figure crea un effetto di chiaroscuro, con variazioni di effetti a seconda dei materiali scolpiti (panneggi, capigliature, criniere, corazze e cotta di maglia del soldato all'estrema destra), con un frequente uso del trapano.\nConfronti si possono fare con opere attiche coeve, come il sarcofago Amendola, anche se il soggetto e la composizione pu\u00f2 definirsi peculiarmente romana, propria dell'et\u00e0 antonina, in linea con quanto rappresentato sulla Colonna di Marco Aurelio."}
{"id": "3877735", "revid": "287204", "url": "https://it.wikipedia.org/wiki?curid=3877735", "title": "Forze dipolo indotto-dipolo indotto", "text": ""}
{"id": "3877744", "revid": "124306402", "url": "https://it.wikipedia.org/wiki?curid=3877744", "title": "Eccidio di Procchio", "text": "L'8 ottobre 1943, sotto l'occupazione tedesca dell'isola d'Elba, 14 detenuti del carcere di Pianosa, a seguito di una sommossa avvenuta in occasione della notizia dell'armistizio dell'8 settembre, furono prelevati dal personale carcerario per essere condotti al penitenziario di Porto Longone; alcuni di loro erano affetti da tubercolosi.\nPer cause gi\u00e0 all'epoca sconosciute, i detenuti furono dapprima trattenuti dalle guardie penitenziarie di scorta per alcuni giorni in un magazzino di propriet\u00e0 di Leonetto Spinetti situato a Marina di Campo in Via Roma, all'attuale numero civico 105. Vennero poi condotti al penitenziario di Porto Longone con un camion OM Taurus di Giuseppe Balestrini, ma da l\u00ec vennero rimandati indietro a Marina di Campo. Intorno alle 16.00 del 14 ottobre quattro soldati tedeschi, guidati da un ufficiale, prelevarono i 14 detenuti.\nQuesti furono costretti dai soldati tedeschi a salire sullo stesso camion di Giuseppe Balestrini - alle guardie penitenziarie venne fatto espresso divieto di seguire il convoglio - e condotti alla fucilazione sulla spiaggia di Procchio, nel territorio comunale di Marciana, dove furono poi sepolti in una fossa comune che era stata scavata nella sabbia dagli stessi condannati, sotto l'inganno di dover soltanto realizzare una trincea. I condannati, prima di essere fucilati, furono obbligati a gridare \u00ab\"Viva il Duce!\"\u00bb.\nNegli anni successivi le salme furono riesumate e sepolte al cimitero di Livorno.\nNel 1948 Dino Lupi, sindaco di Marciana, scrisse in una nota: "}
{"id": "3877745", "revid": "80339", "url": "https://it.wikipedia.org/wiki?curid=3877745", "title": "Captain America - Il primo vendicatore", "text": ""}
{"id": "3877747", "revid": "767487", "url": "https://it.wikipedia.org/wiki?curid=3877747", "title": "Rami Gershon", "text": ""}
{"id": "3877751", "revid": "196390", "url": "https://it.wikipedia.org/wiki?curid=3877751", "title": "Mountain cross", "text": ""}
{"id": "3877752", "revid": "287204", "url": "https://it.wikipedia.org/wiki?curid=3877752", "title": "Fragia", "text": ""}
{"id": "3877753", "revid": "287204", "url": "https://it.wikipedia.org/wiki?curid=3877753", "title": "Frala", "text": ""}
{"id": "3877755", "revid": "287204", "url": "https://it.wikipedia.org/wiki?curid=3877755", "title": "Frammento cristallizzabile", "text": ""}
{"id": "3877756", "revid": "599013", "url": "https://it.wikipedia.org/wiki?curid=3877756", "title": "Salvatore Cabella", "text": "Carriera.\nIl giovane Cabella si fa notare gi\u00e0 nel 1913 durante la \"Popolare di Nuoto di Genova\", vincendo su tutti i partecipanti. Per questo venne organizzata da Enrico Rossi una sfida, che diverr\u00e0 la competizione nota come \"Miglio marino di Sturla\", tra Cabella e il campione dell'epoca, Malito Costa.\nCosta ebbe la meglio ma la gara venne ricordata come una tra le pi\u00f9 avvincenti. Successivamente viene scoperta la sua abilit\u00e0 nella pallanuoto nel ruolo di portiere, nel quale era abile tanto da meritare la convocazione per le Olimpiadi di Anversa nel 1920."}
{"id": "3877757", "revid": "1573940", "url": "https://it.wikipedia.org/wiki?curid=3877757", "title": "Pulsatrix arredondoi", "text": "Pulsatrix arredondoi \u00e8 un uccello rapace estinto della famiglia Strigidae, specie fossile del Pleistocene superiore rinvenuta a Cueva Paredones e a Cueva Calero, Cuba.\nDescrizione.\nIl nome \"arredondoi\" fu dato in onore di Oscar Arredondo, uno studioso della fauna cubana del Pleistocene che rinvenne i fossili. L'olotipo della specie era lungo 43 cm e largo 14,1\u00a0cm. Si differenzia dal gufo dagli occhiali nell'avere il tarsometatarso pi\u00f9 corto ed ampio; l'ipotarso, con l'incavo pi\u00f9 prossimo molto ridotto; un'eminenza intercotilare e i bordi del cotilo pi\u00f9 bassi."}
{"id": "3877763", "revid": "287204", "url": "https://it.wikipedia.org/wiki?curid=3877763", "title": "Francisco Mateu y Nicolau", "text": ""}
{"id": "3877766", "revid": "483325", "url": "https://it.wikipedia.org/wiki?curid=3877766", "title": "Levi (nome)", "text": "Origine e diffusione.\nSi tratta di un nome di tradizione biblica, portato nell'Antico Testamento da Levi, figlio di Giacobbe e Lia e progenitore dell'omonima trib\u00f9 israelitica; inoltre, nei vangeli di Marco e Luca, Levi \u00e8 un altro nome con cui \u00e8 chiamato l'apostolo Matteo.\nEtimologicamente, continua il nome ebraico \u05dc\u05b5\u05d5\u05b4\u05d9 (\"Lewi\"), che tradizionalmente viene interpretato come \"congiunto\", \"unito\", \"affezionato\" o \"unione\", \"vincolo\", dal verbo \"lawah\", \"affezionarsi\"; questo significato riflette la narrazione biblica della Genesi, nella quale Lia, trascurata dal marito in favore di Rachele, alla nascita di questo figlio avrebbe esclamato \"Questa volta mio marito mi si affezioner\u00e0 (o \"sar\u00e0 ben unito a me\"), perch\u00e9 gli ho partorito tre figli\" (Ge). Tuttavia, \u00e8 plausibile che sia invece il personaggio a prendere il nome dalla trib\u00f9, e non viceversa, e la reale origine del nome potrebbe trovarsi al di fuori della lingua ebraica. Poich\u00e9 i membri della trib\u00f9 di Levi, i leviti, erano investiti delle funzioni di culto, nell'ebraico postbiblico il nome viene interpretato anche come \"sacerdote\", \"salmista\".\nIn Italia \u00e8 attestato su tutto il territorio, ma \u00e8 raro e limitato alle comunit\u00e0 ebraiche, e pi\u00f9 frequente invece come cognome. Tra i cristiani inglesi cominci\u00f2 ad essere usato dopo la Riforma Protestante.\nOnomastico.\nL'onomastico si pu\u00f2 festeggiare in memoria di san Matteo, chiamato anche Levi, apostolo ed evangelista, commemorato il 21 settembre dalla Chiesa cattolica e il 16 novembre da quella orientale."}
{"id": "3877767", "revid": "47767", "url": "https://it.wikipedia.org/wiki?curid=3877767", "title": "Leevi", "text": ""}
{"id": "3877771", "revid": "287204", "url": "https://it.wikipedia.org/wiki?curid=3877771", "title": "Christmas seals", "text": ""}
{"id": "3877773", "revid": "290948", "url": "https://it.wikipedia.org/wiki?curid=3877773", "title": "Burschenschaft", "text": "Le Burschenschaften (abbreviate in B! in tedesco; plurale: B!B!) sono una categoria delle \"Studentenverbindungen\", fondate nel XIX secolo come associazioni di studenti universitari ispirate dagli ideali liberali e nazionalisti. Il nome, che significa letteralmente \"societ\u00e0 dei giovanotti\", deriva dal termine tedesco \"Bursche\" riferito a un giovane dall'aspetto sveglio e intraprendente.\nStoria.\nDagli inizi alla prima guerra mondiale.\nLa prima a ricevere questo nome, \"Urburschenschaft\", fu fondata il 12 giugno 1815 a Jena con lo scopo di superare le divisioni sociali e le rivalit\u00e0 in seno al corpo studentesco in chiave patriottica.\nIl motto adottato era \"onore, libert\u00e0, patria\". I colori dell'insegna erano il rosso e il nero con foglie di quercia dorate.\nLe Burschenschaften erano impegnate in numerose attivit\u00e0 sociali, anche se il loro scopo principale era l'attivit\u00e0 patriottica a supporto dell'unificazione della Germania. Molto spesso l'ideale nazionalista era estremizzato, fino al proclamare l'esclusione degli ebrei in quanto non tedeschi. Nel 1819 furono messe al bando come rivoluzionarie dai Deliberati di Karlsbad voluti da Metternich.\nMolte Burschenschaften presero parte al Festival di Hambach nel 1832 e ai moti del 1848. Dopo il fallimento di questi, molti capi confraternita come Friedrich Hecker e Carl Schurz ripararono in esilio. In seguito all'unificazione tedesca del 1871 il movimento perse il proprio scopo principale ed entr\u00f2 in profonda crisi fino alla rinascita, un decennio pi\u00f9 tardi, grazie alla \"Reformburschenschaften\" di Konrad K\u00fcster.\n1918\u20131945.\nNegli anni trenta del XX secolo tutte le \"Burschenschaft\" furono soppresse per ordine del governo nazista oppure confluirono nella \"Kameradschaft\". In precedenza ne avevano fatto parte sia gerarchi, come Ernst Kaltenbrunner, che oppositori come Karl Sack, Hermann Kaiser e Theodor Herzl, uno dei fondatori del moderno sionismo.\nSecondo dopoguerra.\nMentre nella Germania dell'Est furono proibite come espressione borghese, all'Ovest molte Burschenschaften si ricostituirono negli anni 50, quando venne meno il divieto alleato. Una nuova crisi sopraggiunse con il '68 a seguito dei violenti attacchi da parte delle organizzazioni studentesche di sinistra. Negli anni '90 il movimento riprese corpo dopo la nuova riunificazione e il ritorno alle citt\u00e0 universitarie delle origini nella ex parte est del paese.\nPresente.\nEsistono circa 160 \"Burschenschaft\" organizzate nella \"Deutsche Burschenschaft\"-organization (DB) in Germania e Austria e nella \"Neue Deutsche Burschenschaft\"-organization (NeueDB) fondata nel 1996 e presente nella sola Germania. La loro ideologia \u00e8 di tipo conservatore e di estrema destra, fino a legami con il neonazismo."}
{"id": "3877774", "revid": "287204", "url": "https://it.wikipedia.org/wiki?curid=3877774", "title": "Frangivento vivo", "text": ""}
{"id": "3877775", "revid": "287204", "url": "https://it.wikipedia.org/wiki?curid=3877775", "title": "Quinta arborea", "text": ""}
{"id": "3877776", "revid": "287204", "url": "https://it.wikipedia.org/wiki?curid=3877776", "title": "Cintura di riparo arborea", "text": ""}
{"id": "3877777", "revid": "767487", "url": "https://it.wikipedia.org/wiki?curid=3877777", "title": "Jes\u00fas Javier G\u00f3mez", "text": ""}
{"id": "3877778", "revid": "287204", "url": "https://it.wikipedia.org/wiki?curid=3877778", "title": "Frank Blank", "text": ""}
{"id": "3877779", "revid": "287204", "url": "https://it.wikipedia.org/wiki?curid=3877779", "title": "Francisco Brana", "text": ""}
{"id": "3877780", "revid": "287204", "url": "https://it.wikipedia.org/wiki?curid=3877780", "title": "Frank Branya", "text": ""}
{"id": "3877781", "revid": "599013", "url": "https://it.wikipedia.org/wiki?curid=3877781", "title": "Frasc\u00e0tula", "text": ""}
{"id": "3877782", "revid": "287204", "url": "https://it.wikipedia.org/wiki?curid=3877782", "title": "Friscatula", "text": ""}
{"id": "3877783", "revid": "287204", "url": "https://it.wikipedia.org/wiki?curid=3877783", "title": "Friscatuli", "text": ""}
{"id": "3877786", "revid": "179980", "url": "https://it.wikipedia.org/wiki?curid=3877786", "title": "Jes\u00fas G\u00f3mez Mercado", "text": ""}
{"id": "3877788", "revid": "179980", "url": "https://it.wikipedia.org/wiki?curid=3877788", "title": "Jes\u00fas Javier Mercado", "text": ""}
{"id": "3877792", "revid": "1573940", "url": "https://it.wikipedia.org/wiki?curid=3877792", "title": "Sadiq Khan Zand", "text": "Fratello di Karim Khan, a differenza di quest'ultimo, era conosciuto come un corrotto. Il suo regno fu il culmine della sua avventatezza politica.\nAlla morte di Karim Khan nel marzo del 1779 cominci\u00f2 la lotta per il potere. I suoi figli, Muhammad Ali Khan e Abol Fath Khan, furono dichiarati co-regnanti, ma il loro governo fu solamente nominale; il potere era infatti nelle mani dello zio Zaki Khan. Dopo la morte di Zaki Khan, ucciso dalla popolazione di Esfahan, scoppi\u00f2 una rivolta su grande scala. Ali Murad Khan, il comandante delle truppe reali, mandato a controllare un eventuale attacco dal nord dei Qajar, trad\u00ec Abol Fath e lasci\u00f2 la capitale senza difese, attaccando e conquistando Esfahan.\nMuhammad Sadiq, appoggiato dall'imam dei Nizari, Abul-Hasan Ali, raccolse un esercito a Kerman ed invase Shiraz, dove incontr\u00f2 una debole resistenza. Il 22 agosto 1779, Abol Fath mor\u00ec a causa di un attacco di cuore, e Sadiq divenne Sci\u00e0 di Persia.\nLe cause della sua morte, avvenuta l'anno seguente, 1782, sono sconosciute. Ali Murad Khan gli succedette al potere."}
{"id": "3877793", "revid": "287204", "url": "https://it.wikipedia.org/wiki?curid=3877793", "title": "Fratelli Saveriani", "text": ""}
{"id": "3877795", "revid": "647919", "url": "https://it.wikipedia.org/wiki?curid=3877795", "title": "Sorelle di Fratel Carlo di Ges\u00f9", "text": ""}
{"id": "3877798", "revid": "473173", "url": "https://it.wikipedia.org/wiki?curid=3877798", "title": "Sierra club", "text": ""}
{"id": "3877799", "revid": "72396", "url": "https://it.wikipedia.org/wiki?curid=3877799", "title": "Troiano Odazi", "text": "Biografia.\nFu tra gli economisti napoletani di maggior rilievo della seconda met\u00e0 del Settecento. Allievo di Antonio Genovesi, fu curatore dell'edizione del 1768 della sua opera \"Delle lezioni di commercio o sia d'economia civile\". Nel 1779 fu nominato professore di Etica nel Reale convitto della Nunziatella, e due anni dopo assunse la cattedra di Economia e Commercio che era appartenuta al suo antico maestro. Membro della massoneria napoletana, fu coinvolto nel fatti del 1794 che portarono alla morte, tra gli altri, di Vincenzo Galiani, Vincenzo Vitaliani ed Emanuele De Deo. Tradotto nel carcere della Vicaria vi si tolse la vita il 20 aprile 1794.\nL'incontro con Cagnazzi.\nLo scienziato ed economista Luca de Samuele Cagnazzi (1764-1852) ebbe modo di incontrare Odazi durante una visita a Napoli (seconda met\u00e0 anni 1780) in compagnia di Alberto Fortis. Inizialmente, Cagnazzi aveva una buona opinione di Odazi ma successivamente Fortis gli fece notare che era \"poco valente\" e questo fece cambiare idea a Cagnazzi. Tra Odazi e Cagnazzi nacque anche una certa acredine per via di alcune discussioni in materie economiche. Inoltre, in una lettera a Matteo de Augustinis, Cagnazzi espresse seri dubbi sulla bravura di Odazi."}
{"id": "3877801", "revid": "121139105", "url": "https://it.wikipedia.org/wiki?curid=3877801", "title": "Muriqui", "text": ""}
{"id": "3877805", "revid": "149921", "url": "https://it.wikipedia.org/wiki?curid=3877805", "title": "Venditti (disambigua)", "text": " "}
{"id": "3877808", "revid": "1011555", "url": "https://it.wikipedia.org/wiki?curid=3877808", "title": "Monte Nona", "text": "Il Monte Nona (1.297 ) \u00e8 una montagna delle Alpi Apuane Meridionali ubicata nel comune di Stazzema in provincia di Lucca, Toscana.\nCaratteristiche.\nIl monte si trova poco a sud del Monte Procinto e presenta due versanti molto diversi tra di loro: quello SE \u00e8 erboso e percorso dalla via normale mentre quello NW si presenta come una parete strapiombante di 300\u00a0m. \nLa conquista della muraglia occidentale del Monte Nona \u00e8 durata 40 anni ed il primo itinerario aperto su di essa ha una storia tragica: un giovane di nome Allegri tent\u00f2, nel 1926, la salita solitaria del canalino che \u00e8 l'unica interruzione del muro strapiombe. Arrivato a pochi metri dalla sommit\u00e0 precipit\u00f2 e mor\u00ec. La salita venne ripresa nel 1933 dai fratelli Ceragioli con F. Brunetti (200\u00a0m, IV+), da allora \u00e8 chiamato Canalino Allegri.\nDopo la Seconda Guerra Mondiale venne salito lo spigolo nord (IV, V e A1, Bresciani e Genovesi nel 1964) e il Canale NW (Barsi, Ciuffi e Pesi nel 1961).\nLa svolta arriva nel 1966 quando i fratelli Vaccari riescono ad avere la meglio del muro SW proprio al centro aprendo quella che \u00e8 la Via SUCAI Genova, ricorrendo alla sistematica chiodatura a pressione. Oggi \u00e8 una via raramente ripresa e che presenta una chiodatura precaria e da rinforzare (200\u00a0m, V+ e A2, Ae). A questa conquista \u00e8 seguita la Via dei Fiorentini del 1971 a sinistra della via SUCAI (200\u00a0m, V+ e A1, Ae), che \u00e8 sovente ripetuta, la via Licia del 1969 (220\u00a0m, V+ e A2), di rado ripresa. Oltre a queste sono state tracciate alcune tra le vie sportive pi\u00f9 dure delle Apuane tra cui la Nona Sinfonia di Vigiani che raggiunge il 7c."}
{"id": "3877809", "revid": "287204", "url": "https://it.wikipedia.org/wiki?curid=3877809", "title": "Fraterna amicizia", "text": ""}
{"id": "3877812", "revid": "122888005", "url": "https://it.wikipedia.org/wiki?curid=3877812", "title": "Sutte Hakkun", "text": " \u00e8 un videogioco rompicapo per Super Famicom pubblicato nel 1999 da Nintendo per Super Nintendo Entertainment System. Il videogioco era stato distribuito, esclusivamente per il mercato giapponese, inizialmente tramite Satellaview nel 1997 e successivamente reso scaricabile su cartucce Nintendo Power. Quest'ultima versione \u00e8 stata pubblicata negli anni 2010 per Wii e Wii U tramite Virtual Console.\nModalit\u00e0 di gioco.\nNonostante le versioni distribuite differiscano per alcuni dettagli, inclusi i livelli di gioco, il gameplay rimane identico.\nIn \"Sutte Hakkun\" il protagonista deve raccogliere alcuni cristalli arcobaleno attraversando scenari da platform. Per raggiungere il suo obiettivo l'uccellino pu\u00f2 utilizzare alcuni blocchi il cui comportamento varia se viene versato sopra un nettare colorato che l'animale pu\u00f2 raccogliere con il suo becco all'interno del quadro."}
{"id": "3877813", "revid": "599013", "url": "https://it.wikipedia.org/wiki?curid=3877813", "title": "Greg Knapp", "text": "Carriera universitaria.\nGioc\u00f2 come quarterback nei Sacramento State Hornets nella Big Sky Conference della NCAA.\nCarriera professionistica come allenatore.\nNel 1995 inizi\u00f2 la sua carriera NFL con i San Francisco 49ers nel ruolo di assistente del controllo della qualit\u00e0 dell'attacco. Poi dal 1998 venne promosso ad allenatore dei quarterback dove sotto la sua guida dapprima Steve Young chiuse gli ultimi suoi due anni con il rateo di 95,5% e poi Jeff Garcia totalizz\u00f2 il record di squadra di 4.278 yard con 31 touchdown. Nel 2001 venne promosso come coordinatore dell'attacco fino al 2003.\nNel 2004 firm\u00f2 con gli Atlanta Falcons per il medesimo ruolo. Nel 2005 il suo attacco nelle corse domin\u00f2 la NFL con la media di 159.1 yard per partita.\nNel 2007 firm\u00f2 per gli Oakland Raiders per lo stesso ruolo, nella prima stagione i Raiders giunsero 6\u00b0 nelle corse in tutta la NFL con la media di 130.4 yard per partita, l'anno successivo si collocarono 10\u00b0 con 124.2 yard.\nNel 2009 pass\u00f2 ai Seattle Seahawks come coordinatore dell'attacco.\nNel 2010 firm\u00f2 con gli Houston Texans per la 2 volta in carriera come allenatore dei quarterback. Nel 2010 Matt Schaub sotto la sua guida ottenne il miglior record tra touchdown e intercetti della sua carriera, si colloc\u00f2 9\u00b0 in tutta la NFL con il rateo di 92% e 4\u00b0 per le yard totali: 4.370. L'anno successivo anche se i Texans persero Schaub per tutta la stagione dopo la 10 partita, riuscirono ad arrivare 6\u00b0 con il rateo di 96.8% e 10\u00b0 nella NFL per i punti: 381.\nIl 31 gennaio 2012 ritorn\u00f2 per la 2 volta con i Raiders ancora come coordinatore dell'attacco. A causa degli scarsi risultati soprattutto sul gioco nelle corse il 31 dicembre venne esonerato.\nNella 2013 firm\u00f2 con i Denver Broncos come allenatore dei quarterback.\nVita familiare.\nSposato con Starla, aveva una figlia di nome Jordan."}
{"id": "3877814", "revid": "712828", "url": "https://it.wikipedia.org/wiki?curid=3877814", "title": "Stoccaggio dell'energia", "text": ""}
{"id": "3877815", "revid": "1354930", "url": "https://it.wikipedia.org/wiki?curid=3877815", "title": "Parigi-Bourges 2011", "text": "La Parigi-Bourges 2011, sessantunesima edizione della corsa e valevole come prova del circuito UCI Europe Tour 2011 categoria 1.1. Si svolse il 6 ottobre 2011 su un percorso di 190,9\u00a0km. Fu vinta dall'australiano Mathew Hayman che giunse al traguardo con il tempo di 4h30'29\", alla media di 42,3\u00a0km/h.\nAl traguardo 71 cicllisti portarono a termine il percorso."}
{"id": "3877821", "revid": "47767", "url": "https://it.wikipedia.org/wiki?curid=3877821", "title": "Cordula", "text": "Origine e diffusione.\nRiprende pari pari un nome tardo latino che rappresenta un diminutivo di \"cor\" (al genitivo \"cordis\"), ossia \"cuore\", col significato quindi di \"piccolo cuore\" (simile a quello dei nomi Lev e Fuad). \nIl nome, che venne portato da santa Cordula, una delle compagne di sant'Orsola nella leggenda, era abbastanza popolare in Germania nel XVI e XVII secolo, e alcune fonti lo considerano all'origine del nome Cordelia. La diffusione in Italia \u00e8 invece molto scarsa.\nOnomastico.\nL'onomastico si pu\u00f2 festeggiare in memoria di santa Cordula, compagna di viaggio di sant'Orsola, commemorata il 21 o il 22 ottobre (la quale, secondo la leggenda, si nascose durante il martirio di Orsola e delle altre, ma usc\u00ec allo scoperto il giorno successivo, seguendo il loro stesso destino). Si ricorda con questo nome anche una beata, Jane Louise Barr\u00e9, religiosa orsolina col nome di \"sorella Cordula\", ghigliottinata insieme ad altre consorelle a Valenciennes nel 1794, ricordata il 23 ottobre."}
{"id": "3877823", "revid": "47767", "url": "https://it.wikipedia.org/wiki?curid=3877823", "title": "Kordula", "text": ""}
{"id": "3877824", "revid": "486946", "url": "https://it.wikipedia.org/wiki?curid=3877824", "title": "Fratture Le Fort", "text": ""}
{"id": "3877829", "revid": "154893", "url": "https://it.wikipedia.org/wiki?curid=3877829", "title": "Frecolfo di Lisieux", "text": ""}
{"id": "3877830", "revid": "287204", "url": "https://it.wikipedia.org/wiki?curid=3877830", "title": "F/OSS", "text": ""}
{"id": "3877832", "revid": "201394", "url": "https://it.wikipedia.org/wiki?curid=3877832", "title": "Free music", "text": ""}
{"id": "3877834", "revid": "154893", "url": "https://it.wikipedia.org/wiki?curid=3877834", "title": "Arrampicata solitaria senza assicurazione", "text": ""}
{"id": "3877836", "revid": "1821847", "url": "https://it.wikipedia.org/wiki?curid=3877836", "title": "Vincenzo d'Errico", "text": "Sostenitore di un'Italia federale presieduta dal Papa, fu ricercato dal governo borbonico dopo la rivolta del 1848 e visse in esilio prima a Parigi e poi a Torino.\nBiografia.\nInizi.\nNato da Giuseppe e Maria Rachele Conversano, suo padre fu un avvocato giacobino e governatore di Palazzo San Gervasio durante la Repubblica Napoletana; fu incarcerato dopo la caduta del governo filofrancese e, liberato grazie alla pace di Firenze, venne assassinato in circostanze misteriose nel 1802. Dopo i primi insegnamenti sotto la guida dello zio materno Michele, si spost\u00f2 a San Chirico Raparo (paese d'origine della sua famiglia) per studiare presso le cappellanie laicali fondate dalla sua famiglia durante la dominazione spagnola. In seguito si trasfer\u00ec a Napoli dove ottenne la laurea in giurisprudenza il 13 gennaio 1824.\nTornato in Basilicata, si stabil\u00ec a Potenza iniziando la pratica forense, specializzandosi in cause sul demanio pubblico, e nel 1839 a Melfi come avvocato di fiducia. Fu anche uomo d'affari e tra il 1820 e il 1849 acquist\u00f2 numerose propriet\u00e0 terriere nel circondario di Palazzo San Gervasio e Banzi. Parallelamente all'avvocatura, si dedic\u00f2 all'attivit\u00e0 politica e ader\u00ec alla vendita carbonara del capoluogo lucano. Forte delle sue idee liberali di stampo federalista, trasform\u00f2 l'associazione carbonara nel circolo \"Giovine Italia\", solo omonimo a quello mazziniano, il cui obiettivo principale era la concessione di una Costituzione nel Regno delle Due Sicilie e la divulgazione di un'idea d'Italia federale sotto la presidenza del Pontefice.\nD'Errico ottenne diversi incarichi politici in Basilicata: socio e poi presidente della Societ\u00e0 Economica di Basilicata tra il 1843 e il 1844, consigliere provinciale nel 1840, deputato per le Opere pubbliche provinciali 1841 al 1844; membro del Consiglio Generale di Basilicata nel 1846 e deputato per l'Amministrazione dei fondi per le Opere Pubbliche.\nMoti insurrezionali.\nNel 1848, Ferdinando II di Borbone eman\u00f2 la Costituzione che suscit\u00f2 in d'Errico ammirazione nei suoi confronti, tanto che lanci\u00f2 un appello ai lucani affinch\u00e9 gli dedicassero un monumento, cosa che lo rese inviso alla corrente radicale. Nello stesso anno venne eletto deputato al Parlamento napoletano per il distretto di Potenza e, tra le sue proposte legislative, vi erano il miglioramento del sistema agricolo e la realizzazione di ospizi per gli indigenti lucani.\nNel frattempo fond\u00f2 un'altra associazione (di cui fu presidente), il \"Circolo Costituzionale Lucano\", che riuniva il suo gruppo moderato e quello radicale di Emilio Maffei; e, inoltre, diede vita al giornale \"Il Costituzionale Lucano\", assieme al poeta Nicola Sole. Dopo il cambio di rotta del re borbonico che, il 15 maggio 1848, ritir\u00f2 la Costituzione e sciolse il Parlamento, d'Errico divenne suo oppositore e diede origine al \"Comitato Costituzionale della Basilicata\", e venne inoltre redatto un memorandum che raccolse diverse firme in difesa dello Statuto.\nI rapporti con Maffei si incrinarono, poich\u00e9 questi riteneva necessaria un'insurrezione armata mentre d'Errico voleva ricorrere a mezzi diplomatici. Tale divergenza porter\u00e0 a rompere la loro alleanza l'8 luglio dello stesso anno, con l'allontanamento di Maffei. Dopo la repressione della rivolta, molti firmatari sconfessarono la loro adesione, soprattutto quando furono chiamati davanti al giudice.\nEsilio.\nD'Errico, ricercato dalla polizia borbonica con l'accusa di cospirazione contro il re, sub\u00ec la confisca del patrimonio e visse in clandestinit\u00e0 in alcune zone della Basilicata, rifiutando l'invito del generale Nunziante di presentarsi davanti all'autorit\u00e0 giudiziaria. Dopo una latitanza durata due anni, fu costretto all'esilio e il 15 maggio 1850 sal\u00ec su una nave francese che lo condusse a Tolone. Si diresse in seguito a Marsiglia e infine Parigi. Nella capitale francese si dedic\u00f2 doviziosamente ai suoi studi di economia e conobbe altri esuli come Vincenzo Gioberti e Guglielmo Pepe, con i quali instaur\u00f2 un grande rapporto di amicizia.\nLasciata la Francia, d'Errico si spost\u00f2 a Torino ove pass\u00f2 il resto della sua vita. Intraprese un fitto carteggio con i suoi familiari di Palazzo San Gervasio, con lo pseudonimo Zenone Vridricco (anagramma del suo nome). Lo scambio di lettere avveniva in paesi limitrofi anzich\u00e9 nella sua citt\u00e0 natale per sviare i controlli della polizia borbonica. Si spense nel capoluogo piemontese, a causa di una cistite, all'et\u00e0 di 57 anni. Le sue spoglie riposano nella cappella di famiglia dedicata a San Rocco a Palazzo San Gervasio, dove la municipalit\u00e0 gli dedic\u00f2 la piazza antistante la chiesa."}
{"id": "3877837", "revid": "287204", "url": "https://it.wikipedia.org/wiki?curid=3877837", "title": "Students for Free Culture", "text": ""}
{"id": "3877838", "revid": "287204", "url": "https://it.wikipedia.org/wiki?curid=3877838", "title": "Open Projects Network", "text": ""}
{"id": "3877839", "revid": "287204", "url": "https://it.wikipedia.org/wiki?curid=3877839", "title": "FMX", "text": ""}
{"id": "3877840", "revid": "443105", "url": "https://it.wikipedia.org/wiki?curid=3877840", "title": "Pancho Ram\u00edrez", "text": ""}
{"id": "3877841", "revid": "287204", "url": "https://it.wikipedia.org/wiki?curid=3877841", "title": "Freula", "text": ""}
{"id": "3877843", "revid": "287204", "url": "https://it.wikipedia.org/wiki?curid=3877843", "title": "Armatura di frettaggio", "text": ""}
{"id": "3877844", "revid": "228587", "url": "https://it.wikipedia.org/wiki?curid=3877844", "title": "Pontestazzemese", "text": "Pontestazzemese \u00e8 una frazione del comune di Stazzema (LU), in Alta Versilia.\nGeografia fisica.\nIl paese \u00e8 prospiciente al Parco naturale regionale delle Alpi Apuane ed \u00e8 collocato sul fondovalle alla confluenza del torrente Cardoso, proveniente dalla omonima valle sovrastata dal Monte Forato, con il fiume Vezza.\nPontestazzemese, in forza della sua posizione centrale nell'ambito del territorio comunale, \u00e8 stata scelta come sede municipale.\nInfrastrutture e trasporti.\nPontestazzemese sorge lungo la strada provinciale 42, sulla quale sono svolte autocorse in servizio di trasporto pubblico locale gestite dalla societ\u00e0 CTT Nord.\nFra il 1922 ed il 1951 era presente una rete di tranvie a vapore a scartamento ridotto, le tranvie della Versilia, che collegavano Pontestazzemese con Arni (localit\u00e0 Culaccio) da una parte e Seravezza dall'altra, proseguendo da quest'ultima localit\u00e0 fino a Querceta, Forte dei Marmi e Pietrasanta."}
{"id": "3877850", "revid": "287204", "url": "https://it.wikipedia.org/wiki?curid=3877850", "title": "Friendship Sheet", "text": ""}
{"id": "3877851", "revid": "1573940", "url": "https://it.wikipedia.org/wiki?curid=3877851", "title": "Ali Murad Khan", "text": "Dopo la morte di Karim Khan Zand, Agha Muhammad Khan che era in ostaggio, nel tentativo di prevenire una guerra tra le trib\u00f9 dei Qajar, provenienti dalla Persia settentrionale, e la Dinastia Zand, evase subtio raggiungendo il Mazandaran. Susseguentemente prese il comando della sua trib\u00f9 ad Astrabad, dichiarando l'indipendenza dallo Sci\u00e0 di Persia. Cos\u00ec, Zaki Khan invi\u00f2 l'esercito persiano, sotto il comando di suo nipote, Ali Murad Khan contro il signore dei Qajar.\nAli Murad Khan fu incaricato di distruggere le trib\u00f9 Qajar nel nord del paese, ma trad\u00ec Abol Fath Khan, appena salito al trono, lasciando la capitale senza difese, dando l'opportunit\u00e0 a Sadiq Khan Zand di conquistare il potere. Ali Murad conquist\u00f2 quindi Esfahan. Impose altissime tasse alla popolazione, torturando e giustiziando chiunque si rifiutasse di pagare. Il 4 marzo 1781, conquist\u00f2 Shiraz, mettendo in fuga Sadiq Khan Zand, e prendendo il potere. Govern\u00f2 fino all'11 febbraio 1785, quando venne rovesciato e sconfitto da Jafar, figlio di Sadiq Khan Zand."}
{"id": "3877853", "revid": "287204", "url": "https://it.wikipedia.org/wiki?curid=3877853", "title": "Frimale", "text": ""}
{"id": "3877854", "revid": "287204", "url": "https://it.wikipedia.org/wiki?curid=3877854", "title": "Frimaire", "text": ""}
{"id": "3877855", "revid": "287204", "url": "https://it.wikipedia.org/wiki?curid=3877855", "title": "Friscalettu", "text": ""}
{"id": "3877856", "revid": "287204", "url": "https://it.wikipedia.org/wiki?curid=3877856", "title": "Friscieu", "text": ""}
{"id": "3877857", "revid": "287204", "url": "https://it.wikipedia.org/wiki?curid=3877857", "title": "Frizzi pazzy", "text": ""}
{"id": "3877858", "revid": "287204", "url": "https://it.wikipedia.org/wiki?curid=3877858", "title": "Scoppiettine", "text": ""}
{"id": "3877859", "revid": "287204", "url": "https://it.wikipedia.org/wiki?curid=3877859", "title": "Fryazin", "text": ""}
{"id": "3877860", "revid": "287204", "url": "https://it.wikipedia.org/wiki?curid=3877860", "title": "Fronda dei pr\u00ecncipi", "text": ""}
{"id": "3877861", "revid": "256896", "url": "https://it.wikipedia.org/wiki?curid=3877861", "title": "Fronte Universitario d\u2019Azione Nazionale", "text": ""}
{"id": "3877864", "revid": "287204", "url": "https://it.wikipedia.org/wiki?curid=3877864", "title": "Fratton Wrestling Association", "text": ""}
{"id": "3877865", "revid": "287204", "url": "https://it.wikipedia.org/wiki?curid=3877865", "title": "Front\u00f3", "text": ""}
{"id": "3877868", "revid": "287204", "url": "https://it.wikipedia.org/wiki?curid=3877868", "title": "Bolle di fango", "text": ""}
{"id": "3877870", "revid": "287204", "url": "https://it.wikipedia.org/wiki?curid=3877870", "title": "Bolle di ghiaccio", "text": ""}
{"id": "3877871", "revid": "729019", "url": "https://it.wikipedia.org/wiki?curid=3877871", "title": "Scutari (disambigua)", "text": ""}
{"id": "3877881", "revid": "729019", "url": "https://it.wikipedia.org/wiki?curid=3877881", "title": "Groupe d'intervention de la Gendarmerie nationale", "text": "Il Groupe d'intervention de la Gendarmerie nationale (GIGN) \u00e8 un'unit\u00e0 d'elite della Gendarmeria nazionale francese specializzata in azioni antiterrorismo, nella liberazione di ostaggi e in operazioni speciali.\nIl GIGN ha la sua base operativa nel quartiere di Satory a Versailles ed il centro di istruzione e addestramento al campo di Frileuse a Beynes. Per partecipare alla selezione occorre gi\u00e0 essere gendarme ed avere meno di 32 anni.\nStoria.\nIl GIGN \u00e8 stato fondato nel marzo 1974 in seguito al massacro alle olimpiadi di Monaco. Creato inizialmente come un'unit\u00e0 tattica relativamente piccola, specializzata in situazioni di liberazione ostaggi sensibili, da allora \u00e8 cresciuto fino a diventare una forza di quasi 400 unit\u00e0, con responsabilit\u00e0 e capacit\u00e0 espanse. L'unit\u00e0 ha guadagnato notoriet\u00e0 in tutto il mondo a seguito di un suo assalto riuscito al Volo Air France 8969, dirottato all'aeroporto di Marsiglia Marignane nel dicembre 1994. Dal 2007 svolge anche operazioni militari tipiche delle forze speciali.\nOrganizzazione.\nDopo il 1\u00ba settembre 2007 il reparto ha subito una profonda riorganizzazione.\nIl \u00abnuovo\u00bb GIGN raggruppa, sotto lo stesso nome, la totalit\u00e0 degli uomini del vecchio \"Groupement de s\u00e9curit\u00e9 et d'intervention de la gendarmerie nationale\", il raggruppamento sicurezza e intervento della Gendarmeria:\nQueste forze sono dirette da due stati maggiori:\nGli effettivi totali erano di 420 uomini nel 2010, contro i 380 del 2008."}
{"id": "3877885", "revid": "132266", "url": "https://it.wikipedia.org/wiki?curid=3877885", "title": "Kortrijk", "text": ""}
{"id": "3877890", "revid": "413187", "url": "https://it.wikipedia.org/wiki?curid=3877890", "title": "Filettatura PG", "text": ""}
{"id": "3877891", "revid": "2012178", "url": "https://it.wikipedia.org/wiki?curid=3877891", "title": "Scultura attica arcaica", "text": "La scultura attica arcaica riguarda la produzione scultorea nella regione di Atene nel VI secolo a.C. \u00c8 una delle tre correnti principali della scultura greca arcaica, con quella dorica e quella ionica.\nContesto storico.\nIl periodo arcaico viene di solito fatto terminare con il 480 a.C., quando i Persiani si spingono fino ad Atene e ne distruggono le mura dell'Acropoli. Da quell'evento drammatico nacque una grande fortuna per gli archeologi, infatti i resti dei monumenti distrutti dai Persiani vennero radunati in una zona dell'acropoli e coperti di terra, la cosiddetta \"colmata persiana\", in cui sono state rinvenute numerosissime statue. Queste, come altre rinvenute in altri luoghi della citt\u00e0, non risalgono mai a prima del VI secolo a.C. e fanno quindi pensare a una produzione fiorita dopo un periodo di insicurezza, provocato dai conflitti sociali tra aristocratici e popolo e dal sorgere di un'economia di nuovi potenti, basata soprattutto sul commercio, come dimostra l'introduzione e diffusione della moneta alla fine del VII secolo a.C. Si sviluppa nel VI secolo a.C. soprattutto ad Atene e nei territori limitrofi.\nIn questa scultura si tende ad armonizzare meglio tra loro le varie membra e migliorare i volumi e l'equilibrio della statua.\nSi cerc\u00f2 di arginare le lotte interne prima con la legislazione di Solone, poi, come avveniva anche in altre polis, con la tirannide.\nL'impatto delle politiche pubbliche di Atene nella prima met\u00e0 del VI secolo a.C. non ebbe conseguenze positive sulla scultura; alla riforma di Solone, che aveva impedito i lussuosi funerali dell'aristocrazia, si deve probabilmente la scarsit\u00e0 di Kouroi prodotti tra il 590 e il 570 a.C. Il governo dell'illuminato Pisistrato (560-527 a.C.) garant\u00ec una certa stabilit\u00e0 e permise il sorgere di un'arte elegante, figlia di un raffinato gusto di corte.\nSviluppo.\nLa scultura attica si caratterizza per la vitalit\u00e0 e per la morbidezza delle forme, sviluppando gli addolcimenti della scultura ionica. Ne \u00e8 un esempio il \"Moscophoros\" (570-560 a.C. circa, l'opera pi\u00f9 antica tra quelle trovate nella colmata persiana), che rappresenta un giovane con un vitello sulle spalle, forse il premio di una gara. I muscoli sono ben torniti ed hanno una superficie fluida e levigata, con cadenze lineari nel sottilissimo mantello aperto sul davanti. Il volto era reso pi\u00f9 espressivo dalla presenza di occhi in pasta vitrea e avorio, e presenta il tipico sorriso arcaico, una conseguenza del particolare modo di scolpire dell'epoca, che per rompere la frontalit\u00e0 tirava gli angoli della bocca verso l'alto in modo da suggerire la profondit\u00e0 e la presenza di piani laterali.\nAnche il \"Cavaliere Rampin\" proviene dalla colmata persiana e faceva forse parte di una coppia rappresentante i figli di Pisistrato dopo una vittoria. Sebbene sia ancora presente una certa rigidit\u00e0, questa \u00e8 smorzata da una vitalit\u00e0 nuova, col dorso leggermente curvato in avanti, e una resa anatomica pi\u00f9 attenta, soprattutto nei pettorali e nella schiena.\nIl \"Moscophoros\" e il \"Cavaliere Rampin\" non appartengono alla stessa famiglia dei kouroi attici astratti, discendenti dalla \"Testa di kouros 3372\" trovata nella necropoli del Dipylon, opera appartenente ad una precedente generazione e vicina al \"Kouros di New York\" (Metropolitan Museum of Art 32.11.1). In queste opere pi\u00f9 recenti la raffigurazione di un'azione reale assicura al personaggio una qualche individualit\u00e0; si tratta di una scelta stilistica da mettere in relazione con la politica dei Pisistratidi e, allo stesso tempo, di una caratteristica che li rende pi\u00f9 vicini ai \"Gemelli di Argo\", prototipi della scuola dorica.\nSull'Acropoli di Atene nell'ultimo quarto del XIX secolo si rinvenne anche una serie di \"korai\". Si tratta degli equivalenti femminili dei \"kouroi\", sono vestite, hanno i piedi uniti e un braccio portato in avanti in un gesto di offerta. Le korai dell'acropoli di Atene formano una serie omogenea per tipologia e funzione, ovviamente votiva, attraverso la quale \u00e8 possibile seguire l'evoluzione stilistica della scultura attica per circa un secolo, tra il 570 e il 480 a.C., e in particolare la nascita e lo sviluppo dell'influenza ionica sull'arte attica della seconda met\u00e0 del VI secolo a.C., epoca del primo apparire di elementi ionici nelle imprese architettoniche dei Pisistratidi e degli stretti rapporti tra la Ionia e Atene. Verso la fine VI secolo a.C. vi si nota il superamento, o meglio, l'assorbimento di tale influsso e la nascita di un nuovo stile, detto severo, favorito da una insorgente influenza peloponnesiaca.\nUna delle pi\u00f9 note figure della serie \u00e8 la \"Kore col peplo\" (\"Acropolis 679\") attribuita al Maestro del \"Cavaliere Rampin\" dai tempi di Humfry Payne; altre opere da allora sono state attribuite alla stessa mano per vicinanza stilistica e tra queste il rilievo marmoreo, frammento di stele funeraria, conservato ad Atene (Museo archeologico nazionale, n. inv. 38). La produzione di stele funerarie era iniziata intorno al 570 a.C. e il \"Discoforo\", come viene comunemente chiamato, ne \u00e8 uno dei primi esemplari: il giovane atleta, caratterizzato dalla solida struttura ossea \u00e8 opera, tipicamente attica, di un maestro che rivela la propria abilit\u00e0 nell'espediente del disco su cui si stagliano i piani decisi del volto. Il gioco dei capelli legati sulla nuca rimanda ulteriormente alle raffinate treccine del \"Cavaliere Rampin\"."}
{"id": "3877894", "revid": "287204", "url": "https://it.wikipedia.org/wiki?curid=3877894", "title": "Coppa dell'Imperatore 1992", "text": "La Coppa dell'Imperatore 1992 \u00e8 stata la settantaduesima edizione della coppa nazionale giapponese di calcio.\nSquadre partecipanti.\nCoppa Yamazaki Nabisco\nSquadre regionali"}
{"id": "3877895", "revid": "767487", "url": "https://it.wikipedia.org/wiki?curid=3877895", "title": "Aucan", "text": "Gli Aucan sono un gruppo musicale italiano, formatosi a Brescia nel 2007.\nBiografia.\nEsordi.\nAucan nasce come progetto a distanza via internet fra Jo Ferliga, Dario Dassenno (gi\u00e0 membro della Were Like Tetris Royal Orchestra) e Francesco D'Abbraccio. Nel 2006 Jo si trasferisce a Londra prima e a Barcellona poi, dove acquista il primo sintetizzatore e d\u00e0 vita al progetto Everything in collaborazione con l'artista di Tokyo Sosaku Miyazaki. Nel frattempo Dario e Francesco scrivono tracce ibride utilizzando batteria, campionatori, chitarre e laptop. Nascono le prime tracce di quello che diventer\u00e0 il primo demo degli Aucan intitolato \"Source:code\".fdp\n2009 \u2013 Self Titled e DNA ep.\nAd interessarsi al progetto \u00e8 Julien Fernandez di AfricanTape. A ottobre 2008 la label francese pubblica il primo album ufficiale della band, l'omonimo \"Aucan\", che porta il gruppo a ricevere le prime attenzioni da parte della critica discografica. Pressoch\u00e9 sconosciuti, gli Aucan compiono nel 2009 un tour per l'Europa (30 date fra cui Parigi, Berlino, Bristol, Londra e Copenaghen), suonando in club indie e underground e partecipando ad alcuni festival, come il B-Sides di Lucerna.\nL'8 febbraio 2010 pubblicano un EP, \"DNA\" (AfricanTape). Il brano Crisis \u00e8 considerato dalla band come il nucleo originario della propria musica, ed \u00e8 il primo pezzo in cui gli Aucan mischiano noise rock, dub e grime.\n2011 \u2013 \"Black Rainbow\".\nIl 18 febbraio 2011 viene presentato ufficialmente il secondo album della band, \"Black Rainbow\" pubblicato da La Tempesta International. Il gruppo ottiene la copertina del numero di marzo della rivista musicale francese \"Noise Mag\"; e l'album viene inserito nella Top 10 di fine anno della rivista. Il tour promozionale dell'album conta oltre 150 date ed include diverse manifestazioni musicali, come l'Eurosonic Festival e il Ferrara Sotto le Stelle, alcune con artisti internazionali fra cui Tricky, Matmos, dEUS.\nNel 2012 la band con una \"svolta elettronica\" presenta un disco di remix di Black Rainbow. Il disco vede la collaborazione, tra gli altri, di Mick Harris e di Will Brooks (Dalek). Durante l'estate la band apre per i Chemical Brothers e viene invitata personalmente dai Placebo (conosciuti durante il tour di \"DNA\") per aprire le date di Roma e Verona della band inglese. Partecipano inoltre ad alcuni dei pi\u00f9 importanti festival di musica elettronica europei, come \"Fusion\" e \"Marsatac\" con un nuovo show a cavallo tra rock e dj-set.\n2015 \u2013 Stelle Fisse.\nNell'autunno del 2015 gli Aucan annunciano la firma con l'etichetta londinese Kowloon. \"Stelle Fisse\" Esce a novembre seguito da un tour in Italia e in Francia. Il disco, preceduto dal singolo \"Disto\" che esce in collaborazione con Clash Magazine, ottiene buoni giudizi dalla critica soprattutto in Inghilterra dove riceve il bollino \"Noise Of The Week\" dal Sunday Times. Gli Aucan cambiano formazione per il tour francese presentandosi in due con un set elettroacustico che si basa sull'utilizzo di drum machines, synth modulare, campionatori, voce effettata, basso, chitarra e loop di elementi acustici."}
{"id": "3877900", "revid": "300067", "url": "https://it.wikipedia.org/wiki?curid=3877900", "title": "Dwayne Anderson", "text": "Carriera.\nHa militato in Basketball-Bundesliga con il G\u00f6ttingen. Nella stagione 2011-2012 ha disputato il Campionato di Legadue con la maglia dell'Unione Cestistica Piacentina."}
{"id": "3877901", "revid": "767487", "url": "https://it.wikipedia.org/wiki?curid=3877901", "title": "Erik Koch", "text": "Combatte nella categoria dei pesi leggeri per l'organizzazione UFC.\nNel 2011 venne indicato da MMARanked.com come il 40-esimo miglior prospetto delle MMA.\nCarriera nelle arti marziali miste.\nInizi.\nErik Koch ha un passato da precoce lottatore: gi\u00e0 all'et\u00e0 di quattro anni praticava taekwondo e prima dei 14 anni entr\u00f2 nel mondo delle arti marziali miste grazie anche al fratello maggiore Keoni, con il quale apr\u00ec una palestra di MMA.\nIl debutto nel professionismo avvenne nel 2007 a soli 18 anni nella promozione Mainstream MMA.\nNei primi due anni Koch combatt\u00e9 in organizzazioni locali dell'Iowa, mettendo a segno un record di 8-0 e sconfiggendo anche futuri atleti dell'UFC come TJ O'Brien ed Eric Wisely.\nWorld Extreme Cagefighting e Strikeforce.\nNel dicembre 2009 Koch esordisce nell'organizzazione WEC, considerata al tempo la pi\u00f9 prestigiosa degli Stati Uniti per la categoria dei pesi piuma.\nIl primo match \u00e8 vittorioso contro Jameel Massouh, lottatore che vantava ben 27 incontri da professionista alle spalle.\nNel 2010 Koch inciampa nella prima sconfitta della sua carriera, una sconfitta ai punti per mano di Chad Mendes, lottatore che negli anni a venire si riveler\u00e0 come uno dei pi\u00f9 forti pesi piuma di arti marziali miste del tempo.\nSi rif\u00e0 nei successivi due incontri a spese del francese Bendy Casimir (sottomissione) e di Francisco Rivera (KO tecnico), che sostitu\u00ec Josh Grispi in quanto quest'ultimo pass\u00f2 al roster UFC.\nUltimate Fighting Championship.\nNel 2011 con l'acquisto della WEC da parte dell'UFC Erik Koch entra a far parte del roster dell'organizzazione guidata da Dana White.\nEsordisce il 19 marzo 2011 con una vittoria per KO al primo round contro Raphael Assun\u00e7\u00e3o, lottatore che durante il periodo in WEC era considerato uno dei primi 10 nella sua categoria di peso; oltretutto in quell'incontro Koch sostituiva l'infortunato Manvel Gamburyan, e si tratt\u00f2 del recupero di un incontro che Koch avrebbe dovuto lottare contro Cub Swanson, ma salt\u00f2 per infortunio di quest'ultimo.\nSuccessivamente porta a 13 il numero di vittorie in carriera vincendo ai punti contro Jonathan Brookins, vincitore della dodicesima edizione del reality show \"The Ultimate Fighter\".\nNel 2012 avrebbe dovuto affrontare Dustin Poirier all'evento \"UFC 143: Diaz vs. Condit\" ma Koch si infortun\u00f2 e salt\u00f2 la sfida.\nTorn\u00f2 dall'infortunio e con sua grande sorpresa venne scelto per sfidare il campione in carica Jos\u00e9 Aldo per il titolo dei Pesi Piuma UFC, in quanto il probabile primo contendente Hatsu Hioki decise di voler combattere almeno un altro incontro prima di lottare per la cintura; nel giugno 2012 per\u00f2 Jos\u00e9 Aldo si infortun\u00f2 e di conseguenza l'incontro venne posticipato ad ottobre e spostato in Brasile; successivamente anche Koch s'infortun\u00f2 e venne definitivamente sostituito con Frankie Edgar nella sfida per il titolo.\nTorn\u00f2 a combattere nel 2013 nella sfida contro il top fighter Ricardo Lamas, match che potenzialmente avrebbe designato un nuovo contendente al titolo: Koch sub\u00ec la seconda sconfitta nella propria carriera subendo un tremendo ground and pound da parte dell'avversario durante il secondo round.\nLo stesso anno venne sconfitto anche dal numero 7 dei ranking UFC Dustin Poirier con una meritata decisione unanime dei giudici di gara, uscendo dal top 10 dei ranking UFC in una divisione sempre pi\u00f9 fitta di nuovi talenti.\nNel 2014, quando era ancora tra i primi 10 contendenti della sua divisione di peso, Koch prende la decisione di salire nei pesi leggeri in quanto il taglio del peso per rientrare nei piuma si faceva sempre pi\u00f9 difficile; esord\u00ec in febbraio con una veloce vittoria per KO tecnico contro Rafaello Oliveira.\nIn maggio affront\u00f2 lo spettacolare taekwondoka Daron Cruickshank, venendo steso durante il primo round e subendo cos\u00ec un clamoroso upset.\nA luglio avrebbe dovuto affrontare Ramsey Nijem. Tuttavia, Koch sub\u00ec un infortunio e venne sostituito da Andrew Holbrook. Stessa sorte gli tocc\u00f2 a gennaio del 2016, quando doveva affrontare Drew Dober all'evento UFC 195; nei primi giorni di dicembre, infatti, sub\u00ec un ulteriore infortunio.\nIl 29 maggio doveva scontrarsi con Joe Proctor. Tuttavia, Proctor venne rimosso dalla card il 21 aprile per infortunio e al suo posto venne inserito Shane Campbell. Dopo 2 minuti dall'inizio del secondo round, Koch riusc\u00ec ad ottenere una splendida vittoria per sottomissione applicando la rear-naked choke.\nIl match contro Drew Dober venne riorganizzato per il 10 settembre del 2016, all'evento UFC 203. Tuttavia, l'11 agosto, Koch venne rimosso nuovamente dall'incontro a causa di un infortunio; al suo posto venne inserito Jason Gonzales.\nKoch doveva affrontare Tony Martin, il 15 gennaio del 2017. Tuttavia, Koch sub\u00ec un altro infortunio il 12 dicembre e venne quindi rimpiazzato da Alex White."}
{"id": "3877903", "revid": "1573940", "url": "https://it.wikipedia.org/wiki?curid=3877903", "title": "Ja'far Khan", "text": "Ja\u02bffar Khan venne incoronato il 18 febbraio 1785, dopo aver rovesciato il governo del predecessore ed usurpatore Ali Murad Khan, e vendicando il padre Sadiq Khan Zand.\nJa\u02bffar Khan fu un condottiero, e sconfisse Agha Mohammad Khan, a capo delle trib\u00f9 dei Qajar, ripetute volte.\nJa\u02bffar venne ucciso il 23 gennaio 1798 col veleno, da un complotto organizzato da Sayed Murad Khan, governatore di Shiraz e suo uomo di fiducia, che regn\u00f2 solo pochi mesi, venendo poi uccisa dal figlio di Ja\u02bffar, Lotf Ali Khan."}
{"id": "3877904", "revid": "329581", "url": "https://it.wikipedia.org/wiki?curid=3877904", "title": "Cardoso (Stazzema)", "text": "Cardoso \u00e8 una frazione del comune italiano di Stazzema, nella provincia di Lucca, in Toscana.\nGeografia fisica.\nSituato in alta Versilia, il paese \u00e8 prospiciente al Parco naturale regionale delle Alpi Apuane ed \u00e8 collocato sul fondovalle del torrente Cardoso, ai piedi dell'anfiteatro naturale costituito dal Monte Forato e dalla Pania della Croce. Cardoso si trova sull'omonimo torrente e d\u00e0 il nome alla stessa valle che comprende anche i paesi di Pruno, Volegno e le localit\u00e0 di Colombetta e Orzale.\nStoria.\nLa zona ricca di acque e boschi i ripari e la sicurezza fornita dalle aspre montagne che circondano il Cardoso, hanno sicuramente favorito, da tempi remoti gli insediamenti umani. La zona fu frequentata fin dal neolitico come documentano i ritrovamenti effettuati nella \"buche delle fate\", una cavit\u00e0 nei pressi del' Orzale, nel 1966 e oggi conservati nel museo archeologico versiliese. ll borgo attuale nacque nel 1407 grazie all'unione delle due localit\u00e0 di \"Malinventre\" e \"Farneta\", si consolid\u00f2 come villaggio minerario grazie alla lavorazione del ferro proveniente dalle Buche della Vena e alle Cave di pietra situate nei dintorni, mantenendo tale vocazione ancora oggi. Francesco Campana addetto alla segreteria di Stato del Granducato di Toscana, intorno al 1770 scriveva che \"Il cardoso \u00e8 in valle profonda ed \u00e8 coltivato quasi tutto a castagni e contiene in s\u00e9 4 villaggi con poco terreno agricolo. In quel periodo erano presenti 42 case e 195 abitanti, i quali allevavano 42 capi vaccini, 285 pecore, 30 capre, si praticava inoltre l'allevamento dei bachi da seta per una produzione di 780 libbre di bozzoli\". A Cardoso in epoca feudale i Pisani fecero costruire una torre, distrutta dall'alluvione del 1996, con lo scopo di controllare l'estrazione delle sabbie silicie, grazie alle quali era possibile produrre il vetro. Nel XVI secolo, a causa di conflitti interni il paese torna a dividersi in frazioni, per poi riunificarsi con l'aggiunta del piccolo borgo di Orzale.\nAlluvione del 1996.\nIl 19 giugno 1996 il paese fu colpito da un'alluvione, che distrusse molti edifici, ricostruiti negli anni successivi. Piovve ininterrottamente per 6 ore e alle 13.50 si raggiunse la massima intensit\u00e0 scaricando mezza tonnellata di acqua (482 millimetri) per ogni metro quadro di superficie. Fango, pietre e grandi massi, interi castagneti, a ondate successive piombarono sul paese per un totale di oltre 2.200.000 metri cubi di detriti livellando completamente l'alveo del fiume e in alcuni casi innalzandolo di 12 metri. In tutto il comprensorio del comune di Stazzema si verificarono oltre cinquecento frane sia lineari lungo i canali sia areali lungo i versanti. L'alluvione caus\u00f2 molti danni materiali e dodici morti. Anche Fornovolasco fu gravemente danneggiato. Nella gravit\u00e0 dell'evento il danno fu paradossalmente contenuto perch\u00e9 avvenne in pieno giorno quando molte persone erano fuori casa. L'evento meteorologico che distrusse il Cardoso non fu previsto a causa della ridottissima estensione superficiale dell'evento e della carenza strumentale in dotazione al Dipartimento della Protezione Civile e al Servizio meteorologico dell'Aeronautica Militare che aveva previsto, cielo poco nuvoloso, indicando la possibilit\u00e0 di precipitazioni temporalesche sulle regioni nord-orientali, con particolare riguardo al settore alpino o prealpino. Dopo l'evento sono state adottate nuove tecniche capaci di prevedere casi similari. Storicamente l'area di Cardoso era gi\u00e0 stata interessata da eventi alluvionali nel 1662, quando la piena spazzo via la ferriera del paese. Per la Versilia vengono anche ricordate alluvioni nel 1679-1750-1845-1885 e 1902 che presumibilmente recarono danni anche a Cardoso.\nMonumenti e luoghi d'interesse.\nNel centro del borgo si trovano la chiesa di Santa Maria Assunta, risalente al XVIII secolo, con il coro affrescato da Ranieri Leonetti (1821-1883) nativo del Cardoso, e il fonte battesimale opera del fiorentino Donato Benti, datato 1528. La torre campanaria (alta 22 metri) separata dal corpo di fabbrica della chiesa risale al 1745, quando vennero avviati i lavori che terminarono nel 1863. Sono inoltre presenti due edicole poste rispettivamente nella parte alta del Cardoso e a Vallinventri, dove si alternano ogni anno le processioni di San Rocco.\nIn localit\u00e0 Vallinventri \u00e8 presente un arco a sesto acuto che delimita una piazzetta, chiamata \"rughetta\", dove si racconta erano presenti le prigioni.\nNei boschi sopra il paese sono stati rinvenuti i ruderi delle mura del borgo di Casamenta, distrutto da Castruccio Castracani, signore di Lucca, durante le sue spedizioni punitive in Versilia: qui si trova la chiesa di San Leonardo, riedificata in ricordo della precedente parrocchia dello scomparso villaggio.\nNei pressi di San Leonardo, in localit\u00e0 Trogna, \u00e8 stato recentemente ritrovato e reso facilmente fruibile un sito di incisioni rupestri raffiguranti lame pennate risalenti al periodo precristiano.\nIn paese sono stati posti tre monumenti: una colonna di marmo sovrastata dalla vittoria alata, con basamento su cui sono incisi i nomi dei caduti del Cardoso tra le due guerre; un altro in pietra, in ricordo dell'alluvione del 1996; e un terzo in bronzo, posto il 16 agosto 2007, in ricordo dei vigili del fuoco che si prodigarono per risollevare la popolazione dalla sventura dell'alluvione.\nNei pressi del paese si trovano le Cave di Pietra del Cardoso, dove si estrae ancora una variet\u00e0 di ardesia, chiamata \"pietra del Cardoso\". Tali cave sono oggetto di una dura battaglia ambientalista per la loro chiusura da parte del movimento No Cav.\nSociet\u00e0.\nTradizioni e folclore.\nPresso il piccolo oratorio di San Leonardo, situato sotto la Penna Rossa e il Monte Forato, ogni anno il paese di Cardoso si riunisce per la festa delle rose, che per i cardosini coincide, normalmente, con la prima domenica dopo la pentecoste. \"\u201c Questa chiesuola era la pi\u00f9 piccola del capitanato ed esisteva , sebbene la borgata fosse sparita, ancora nei primi anni del regno di Cosimo III (1537-1569), quando venne restaurata dal Caporale Agostino Lancellotti di Cardoso.\u201d, \"Oggi l'oratorio \u00e8 ancora raggiungibile solo a piedi e si caratterizza per il consueto cerimoniale religioso, dopo il quale la comunit\u00e0 festeggia l'arrivo degli uomini della neve, per poi mettersi a tavola con i tordelli e le granite di neve. Dopo una breve pausa durante l'alluvione, la festa si svolge regolarmente ogni anno.\nDi particolare interesse la tradizione degli uomini della neve, sopravvissuta in pochi altri paesi montani come Aritzo sulle pendici del Gennargentu. La pratica di raccogliere la neve durante il periodo estivo, gi\u00e0 citata in documenti del 1678 e descritta da Francis Vane nel 1908, per la straordinaria dimensione dei blocchi di ghiaccio che venivano trasportati, \u00e8 rinnovata ogni anno per la festa di San Leonardo. Ancora oggi a Cardoso la neve viene prelevata dalle buche della neve situate nella Valle d'Inferno del monte Pania della Croce a 1600 metri s.l.m. e trasportata a spalle, attraverso il passo degli uomini della neve, e la foce di valli, fino al santuario di San Leonardo posto a 400 metri s.l.m. Il trasporto della neve viene accompagnato dal suono della Charonia Tritonia considerato il primo strumento di comunicazione dell'uomo di Cro-Magnon e la cui tradizione si \u00e8 tramandata fino ai giorni nostri sugli alpeggi di Cardoso. Altri strumenti di richiamo sono i tromboni. In primavera, quando i polloni di castagno entrano\" in succhio\",\u00a0vengono costruite queste caratteristiche trombe il cui suono baritonale ricorda quello di un corno. La voce del trombone pu\u00f2 essere sentita riecheggiare a distanza di chilometri e infatti fino agli anni '40, secondo alcune fonti orali, veniva utilizzata come richiamo dai contadini che si attardavano nei boschi oltre il vespro.\nIl gioco della Boccia coinvolge gran parte degli uomini del paese che si sfidano una volta l'anno la mattina di Pasqua. Vince la squadra che compie meno tiri di boccia da Vallinventri a Pontestazzemese. Il gioco avviene sia in discesa che in salita, e deve essere prestata particolare attenzione ad evitare che la boccia finisca nel fiume. Prima che allargassero la strada alcuni tiratori riuscivano a far saltare la boccia il Col del Cavallo, per evitare la curva, e assicurarsi la vittoria.\nDal 2015 \u00e8 stato avviato un gemellaggio con Cardoso di Gallicano che viene raggiunto a piedi percorrendo gli antichi sentieri e le mulattiere di montagna. L'iniziativa viene arricchitta con lo scambio di prodotti tipici tra paesi dallo stesso nome con tradizioni storiche e culturali diverse, con l'obiettivo di unire fisicamente e culturalmente gli abitanti dell'Alta Versilia alla Garfagnana.\nGeografia antropica.\nOltre alle piccole localit\u00e0 di Colombetta e Orzale, sono collegate al paese di Cardoso anche una serie di case sparse situate tra i 700 e gli 800 metri s.l.m., un tempo alpeggi di pertinenza della comunit\u00e0: Cima La Ripa, Collemezzana, Grati, Colleoni, Puccio, La Tomba, La Capriola, La Grotta e La Fania.\nSport.\nIl Cardoso per la sua collocazione di fondovalle si presta per numerose ascensioni e permette l'uso di una moltitudine di sentieri sia di natura escursionistica che alpinistica.\nEscursionismo.\nDa Cardoso \u00e8 inoltre possibile raggiungere altri paesi come Stazzema seguendo la segnavia SAV, o andare a Palagnana seguendo il sentiero CAI 8 attraversando la foce delle porchette, e anche a Fornovolasco salendo per il sentiero CAI 12, proseguendo per il CAI 124 fino alla foce di Petrosciana e scendendo per il sentiero CAI 6.\nAlpinismo.\nLe montagne preferibilmente raggiungibili dal Cardoso sono la Pania della Croce passando da Collemezzana e salendo da foce di valli per il passo degli uomini della neve lungo il sentiero CAI 7, il Monte Forato CAI 12 e il Monte Croce CAI 8."}
{"id": "3877905", "revid": "10125", "url": "https://it.wikipedia.org/wiki?curid=3877905", "title": "Paesaggio (ecologia)", "text": ""}
{"id": "3877906", "revid": "767487", "url": "https://it.wikipedia.org/wiki?curid=3877906", "title": "Cuor di selvaggio", "text": "Cuor di selvaggio (\"The Savage\") \u00e8 un film muto del 1917 diretto da Rupert Julian che ha come interpreti Ruth Clifford, Colleen Moore (qui al suo debutto sullo schermo), Monroe Salisbury, Allan Sears, W.H. Bainbridge, Arthur Tavares, George Franklin e Duke R. Lee. Prodotto e distribuito dalla Bluebird Photoplays, il film viene citato nel documentario \"\" del 1993.\nTrama.\nNei territori del Nord-Ovest, Julio Sandoval, un mezzo sangue, nutre una passione ossessiva per la bella Marie Louise, una ragazza gi\u00e0 fidanzata con un altro, un capitano della polizia a cavallo. Incontrandola un giorno nel bosco da sola, Sandoval non riesce a frenare i suoi sentimenti e rapisce la ragazza, portandola con s\u00e9 nella sua capanna in mezzo alla foresta. Forse a causa dell'eccessivo sforzo, l'uomo \u00e8 colpito da un violento attacco di febbre di montagna che lo fa crollare. Marie Louise, preda da compassione, si mette a curarlo con abnegazione, riportandolo presto in salute. E, quando arriva la squadra di soccorso, lei non lo tradisce. Ritornata in citt\u00e0, Marie Louise viene a sapere che McKeever, il suo fidanzato \u00e8 stato catturato da un fuorilegge, tale Joe Bedotte. Non sapendo che fare per aiutare l'amato, la ragazza si rivolge a Sandoval, supplicandolo di salvare il capitano. Sandoval, in segno di gratitudine, va sulle montagne dove, dopo aver ritrovato McKeever, lo libera. Il suo gesto coraggioso e altruista gli coster\u00e0, per\u00f2, la vita.\nProduzione.\nIl film, prodotto dalla Bluebird Photoplays (Universal Film Manufacturing Company), fu girato a Foothills, Seven Oaks in California. Le riprese iniziarono nell'agosto del 1917. Il 25 agosto, \"Motion Picture News\" annunciava che gli esterni del film \"Julio Sandoval\" sarebbero stati girati ai piedi di Seven Oaks, a sud di Big Bear Lake.\nDistribuzione.\nIl copyright del film, richiesto dalla Bluebird Photoplays, Inc., fu registrato il 20 ottobre 1917 con il numero LP11613.\nDistribuito dall'Universal Film Manufacturing Company (con il nome Bluebird Photoplays), il film usc\u00ec nelle sale cinematografiche statunitensi il 19 novembre 1917. Dopo l'uscita del film (che aveva cambiato il suo titolo da \"Julio Sandoval\" in \"The Savage\", la Darcy &amp; Walford, Inc. cit\u00f2 la Bluebird Photoplays sostenendo di possedere i diritti di \"The Savage\", lavoro teatrale di Hutcheson Boyd. Non si conosce l'esito della vertenza.\nIn Italia, con il visto di censura numero 16886, il film venne distribuito nel 1922 dalla \"Transatlantic\".\nNon si conoscono copie ancora esistenti della pellicola che viene considerata presumibilmente perduta."}
{"id": "3877907", "revid": "188402", "url": "https://it.wikipedia.org/wiki?curid=3877907", "title": "The Man in the Moon (Gabry Ponte)", "text": "The Man in the Moon \u00e8 un singolo di Gabry Ponte, estratto dall'album \"Gabry Ponte\", pubblicato nel 2003 sia su CD che su disco in vinile da 12\".\nInterpretata da Gianfranco Randone, voce degli Eiffel 65, il gruppo di cui Ponte faceva parte, la parte musicale \u00e8 un chiaro riferimento ad \"Amor mio\", canzone di Mina del 1971.\nTracce.\nLato A\nLato B"}
{"id": "3877911", "revid": "767487", "url": "https://it.wikipedia.org/wiki?curid=3877911", "title": "Sayed Murad Khan", "text": "Il suo breve regno \u00e8 indicativo della lotta spietata e brutale per il potere che regnava tra i membri della famiglia Zand dopo la morte di Karim Khan Zand, avvenuta nel 1779. Sayed Murad Khan era un membro della corte di Shiraz del suo predecessore, Jafar Khan. La ragione del tentativo di Sayed Murad Khan di rovesciare il governo di Jafar \u00e8 da ricercarsi nel trattamento da lui subito. Sayed Murad Khan fu governatore di Shiraz, venendo poi confinato con la sua famiglia, su ordine di Jafar Khan, nel tentativo di costringerlo a divulgare la sua ricchezza.\nNel 1789 un gruppo di individui, guidato da Murad Khan Sayed, cospirarono l'avvelenamento di Jafar Khan. Per assassinare lo sci\u00e0, i cospiratori si servirono di una schiava; Sayed Murad Khan e suoi seguaci raggiunsero quindi lo Sci\u00e0 indebolito dal veleno, lo uccisero e gettarono la sua testa dalle mura della cittadella reale.\nDopo l'omicidio di Jafar Khan, Sayed Murad divent\u00f2 Re di Persia. Il figlio di Jafar Khan, Lotf Ali Khan, marci\u00f2 quindi su Shiraz, dove godeva del sostegno della popolazione. Sayed Murad Khan resistette per poco tempo asserragliato della cittadella, ma venne forzato alla resa e giustiziato dopo solo quattro mesi di governo. Lotf Ali Khan gli succedette al trono, il 10 maggio 1789."}
{"id": "3877915", "revid": "1442080", "url": "https://it.wikipedia.org/wiki?curid=3877915", "title": "Giuseppe Mininni", "text": " I suoi studi si sono concentrati principalmente sulla psicologia della comunicazione, similmente ai suoi colleghi Giuseppe Riva e Luigi Maria Anolli.\nBiografia.\nLaureatosi nel 1975 in Filosofia presso l'Universit\u00e0 degli Studi di Bari, svolge in seguito l'attivit\u00e0 di traduttore dalla lingua francese, inglese e tedesca per conto di alcuni editori, nonch\u00e9 collabora presso numerose riviste italiane ed estere di psicologia.\nDal 1979 inizia la sua collaborazione con la rivista \"Scienze Umane\", la quale terminer\u00e0 solo nel 1992. L'anno seguente \u00e8 chiamato dalla Comunit\u00e0 Europea a prender parte ad una commissione di ricerca sugli ostacoli della comunicazione interculturale tra italiani e tedeschi.\nNel 1982 fonda insieme ad altri colleghi l\"'International Society of Applied Psycholinguistics\" (ISAPL).\nNel 1989 \u00e8 inoltre membro fondatore dell\"'Institut Europ\u00e9en pour le D\u00e9veloppement des Potentialit\u00e9s de tous les Enfants\" (IEDPE).\nNel 1990 scrive alcune voci per l\"'Encyclopedia of Language &amp; Linguistics\".\nDiviene membro dell'International Scientific Board dell'ULTRU (University Language Teaching Resource Unit di Toronto) e dell'European Association of Experimental Social Psychology.\nNel 1995 coordina il gruppo di studiosi e di tecnici che ha realizzato la prima opera ipertestuale e multimediale in ambito psicologico, chiamata EPOSS (\"Elementi di Psicologia per Operatori nei Servizi Sociali\") e realizzata su due CD-ROM.\nAttivit\u00e0 di ricerca.\nLe sue attivit\u00e0 di ricerca si incentrano principalmente sull'assetto epistemologico della psicologia, il suo orientamento discorsivo e culturale, sulle metodologie qualitative.\nAltri studi pi\u00f9 recenti sono stati compiuti sulla metafora e sulle retoriche della comunicazione mediata (principalmente affrontati nel suo libro del 2010 \"Teste e testi\"), nonch\u00e9 sulla costruzione discorsiva dei dilemmi etici.\nAttivit\u00e0 istituzionale e didattica.\nHa insegnato nel corso degli anni, tra le aule dell'Universit\u00e0 degli Studi di Bari: \"Psicolinguistica\" presso la facolt\u00e0 di Lingue e Letterature Straniere; \"Psicologia sociale del linguaggio\" e \"Psicologia generale\" presso la facolt\u00e0 di Psicologia; \"Psicologia della moda\" presso la facolt\u00e0 di Scienze della Moda; \"Psicologia della pubblicit\u00e0\" presso la facolt\u00e0 di Economia; \"Psicologia della comunicazione\" presso la facolt\u00e0 di Scienze della Comunicazione.\nDal 2002 al 2004 \u00e8 stato Presidente del corso di laurea in Psicologia presso l'Universit\u00e0 degli Studi di Bari.\nIn seguito \u00e8 divenuto membro del senato accademico dell'ateneo."}
{"id": "3877916", "revid": "124468707", "url": "https://it.wikipedia.org/wiki?curid=3877916", "title": "Andrea Casella", "text": "Carriera.\nClub.\n\u00c8 cresciuto nel settore giovanile della GMV Ghezzano, per passare poi, nella stagione 2008-2009 al Basket Livorno in Legadue; nel frattempo gioca con la maglia del Don Bosco Livorno, con cui raggiunge le finali nazionali Under 19.\nL'anno successivo si trasferisce ad Ozzano, in Serie A Dilettanti, mentre nel 2010-2011 gioca con la Fortitudo Agrigento, sempre in A Dilettanti.\nRitorna quindi in Legadue con l'Unione Cestistica Piacentina, con cui nel 2011-2012 disputa, tra campionato e play-off, 27 partite con 10,4 minuti e 2,7 punti di media a match.\nIl 17 settembre 2012 viene annunciato il suo ingaggio per un anno da parte della Pallacanestro Cant\u00f9.\nIl 17 agosto 2013 Casella viene ingaggiato per una stagione dal Veroli Basket.\nIl 22 agosto 2014 firma un contratto annuale con opzione per il prolungamento con la Pallacanestro Varese. Negli anni successivi veste rispettivamente le maglie di Fulgor Omegna, Pallacanestro Mantovana e Mens Sana Siena. Nell'estate 2018 firma con il Bergamo Basket 2014. Dopo essere rimasto free-agent, nel dicembre 2019 si accorda con il Derthona Basket. Il 31 gennaio 2020 firma con il Kleb Basket Ferrara fino al termine della stagione.\nNazionale.\nNell'estate 2010 ha preso parte ai Campionati Europei Under 20, disputando 8 incontri con la Nazionale di categoria."}
{"id": "3877920", "revid": "767487", "url": "https://it.wikipedia.org/wiki?curid=3877920", "title": "Giancarlo Padovan", "text": "Biografia.\nGiornalismo.\nInizia la carriera in giovane et\u00e0 al \"Mattino di Padova\", dove entra ventunenne nel 1980; due anni dopo diventa giornalista professionista. Rimane al quotidiano patavino fino al 1987, occupandosi prima di cronaca e poi di sport. Si trasferisce quindi alla \"Repubblica\", in cui lavora per due anni come vice capo servizio allo sport. Nel 1989 arriva al \"Corriere della Sera\", dove nei tredici anni successivi ricopre il ruolo di capo servizio e prima firma del calcio; qui nel 1996 vince il Premio Beppe Viola. Chiamato alla direzione di \"Tuttosport\" dal 10 ottobre 2002, dirige il quotidiano sportivo torinese fino all'8 gennaio 2008. In seguito, dal dicembre 2008 al 1\u00ba ottobre 2009 \u00e8 direttore responsabile del \"Corriere di Livorno\", di cui \u00e8 anche presidente della societ\u00e0 editrice.\nNell'estate 2010 viene nominato direttore della redazione sportiva di 7 Gold, incarico che lascia nel settembre 2011. \u00c8 opinionista sportivo in radio e televisione, e collabora come editorialista con testate quali \"L'Unione sarda\" e \"il Fatto Quotidiano\". Nel 2012 \u00e8 della redazione del quotidiano di breve durata \"Pubblico\", diretto da Luca Telese. Nel novembre 2014 approda alla neonata rete televisiva Agon Channel come responsabile della redazione sportiva, assumendo dal mese seguente anche la carica di direttore responsabile delle news, in seguito alle dimissioni del collega Antonio Caprarica. Dal settembre 2016 \u00e8 direttore di Calciodonne.it, testata giornalistica dedicata al calcio femminile.\n\u00c8 docente a contratto all'Universit\u00e0 Cattolica del Sacro Cuore di Milano, dove insegna \"Teoria e Tecniche dell'informazione sportiva\". Figura inoltre tra i membri della giuria del premio giornalistico \"Piero Dardanello\".\nCalcio femminile.\nOltre alla carriera giornalistica, fin dagli anni 1980 si appassiona al calcio femminile, e nel 1998 consegue l'abilitazione ad allenatore di base seguendo i corsi dell'Associazione Italiana Allenatori Calcio. Dopo un'esperienza di due stagioni come assistente-allenatore della , e successivamente come selezionatore della rappresentativa piemontese di Serie C e Serie D in due edizioni del Torneo delle Regioni, dal 2005 al 2008 guida il in Serie A, con cui nel 2007 ottiene il secondo posto in campionato e raggiunge la finale di Coppa Italia. Il 23 febbraio 2009 diventa il primo giornalista a entrare nel consiglio federale della Federazione Italiana Giuoco Calcio, venendo eletto presidente della Divisione Calcio Femminile della Lega Nazionale Dilettanti, incarico che ricopre fino al giugno 2011."}
{"id": "3877924", "revid": "767487", "url": "https://it.wikipedia.org/wiki?curid=3877924", "title": "Giustizia dei ghiacci", "text": "Giustizia dei ghiacci (\"Frozen Justice\") \u00e8 un film muto del 1929 diretto da Allan Dwan di cui venne distribuita anche la versione sonora. La storia \u00e8 ambientata in Alaska all'epoca della corsa all'oro del Klondike. Il film usc\u00ec nelle sale poco prima che gli Stati Uniti venissero sconvolti il 29 ottobre 1929 dal crollo di Wall Street.\nTrama.\nTalu, figlia di un americano e di una eschimese, vive lacerata tra le due culture. Sposata a Lanak, il capo eschimese, sogna quella che lei crede essere la vita eccitante di Nome, la citt\u00e0 pi\u00f9 vicina. Cos\u00ec, quando tra di loro arriva il capitano Jones, un tipo senza scrupoli la cui nave \u00e8 andata a sfasciarsi tra i ghiacci, parte con lui alla volta di Nome, nonostante le obiezioni rivolte al capitano da Duke, il marinaio, che teme la reazione di Lanak.\nA Nome, Jones maltratta Talu. Duke, innamorato della donna, cerca di aiutarla a ritornare a casa, dal marito, ma Jones gli spara. Inseguiti da Lanak, Jones e Talu fuggono su una slitta di cui per\u00f2 il capitano perde il controllo, andando a finire dentro un crepaccio. Jones muore subito, mentre Talu spira tra le braccia del marito.\nProduzione.\nIl film fu prodotto dalla Fox Film Corporation e venne girato in due versioni, una muta in 1.868,12 metri, l'altra sonora di 2.185,42 metri, girata con il sistema Western Electric Movietone sound-on-film sound system.\nDistribuzione.\nDistribuito dalla Fox Film Corporation, il film - presentato da William Fox - usc\u00ec nelle sale cinematografiche USA il 13 ottobre 1929.\nNon si conoscono copie ancora esistenti della pellicola che viene considerata presumibilmente perduta."}
{"id": "3877926", "revid": "606039", "url": "https://it.wikipedia.org/wiki?curid=3877926", "title": "Upeneoides guttatus", "text": ""}
{"id": "3877935", "revid": "1573940", "url": "https://it.wikipedia.org/wiki?curid=3877935", "title": "Abol Fath Khan", "text": "Dopo la morte di Karim Khan nel 1779, Zaki Khan, il suo fratellasto, dichiar\u00f2 Muhammad Ali Khan, secondo figlio di Karim Khan e quindi suo nipote come secondo regnante della dinastia Zand, ma poco dopo, un\u00ec al trono anche Abol Fath, figlio pi\u00f9 anziano di Karim. Diversamente dal padre, Abol Fath era pigro e debole, e non condivideva l'acutezza e il coraggio del padre, caratteristiche invece appartenenti al suo potente zio, Zaki Khan, la cui corruzione e malizia politica erano note a tutti. Infatti i consigli dati da Zaki Khan al nipote, portarono all'anarchia nei territori persiani per pi\u00f9 di vent'anni.\nSempre dopo la morte di Karim Khan Zand, Agha Muhammad Khan che era in ostaggio, nel tentativo di prevenire una guerra tra le trib\u00f9 dei Qajar, provenienti dalla Persia settentrionale, e la Dinastia Zand, evase subtio raggiungendo il Mazandaran. Susseguentemente prese il comando della sua trib\u00f9 ad Astrabad, dichiarando l'indipendenza dallo Sci\u00e0 di Persia. Cos\u00ec, Zaki Khan invi\u00f2 l'esercito persiano, sotto il comando di suo nipote, Ali Murad Khan, contro il signore dei Qajar.\nNel mentre, il 19 giugno 1779 Abol Fath divent\u00f2 l'unico sovrano della Persia dopo l'improvvisa morte del fratello, Mohammad Ali Khan. Da l\u00ec a poco venne a sapere che il comandante del suo esercito, Ali Murad Khan si era ribellato e aveva conquistato la citt\u00e0 di Esfahan. Inoltre Zaki Khan aveva imposto alte tasse ai proprietari terrieri e torturato e messo a morte chiunque si fosse rifiutato di pagare. Per questo la popolazione di Esfahan si ribell\u00f2, e uccise Zaki Khan. Il 22 agosto 1779 Abol Fath Khan mor\u00ec per un attacco di cuore, permettendo cos\u00ec a Sadiq Khan Zand di prendere il potere."}
{"id": "3877940", "revid": "2192494", "url": "https://it.wikipedia.org/wiki?curid=3877940", "title": "Paolo Colombo (storico)", "text": "Carriera accademica.\nProfessore ordinario di Storia delle Istituzioni politiche presso la Facolt\u00e0 di Scienze Politiche e Sociali dell'Universit\u00e0 Cattolica del Sacro Cuore di Milano, nello stesso ateneo insegna anche Storia contemporanea.\nTra il 1996 e il 2001 \u00e8 stato docente di Storia Costituzionale presso la Facolt\u00e0 di Scienze Politiche dell'Universit\u00e0 degli Studi di Macerata, dove ha tenuto anche i corsi di Storia Contemporanea e Storia Moderna.\n\u00c8 membro dei Comitati di redazione delle riviste \"Filosofia Politica\", \"Storia Amministrazione Costituzione\" e \"Quaderni di Scienze Politiche\"\".\n\u00c8 direttore del Centro di Ricerca \"Arti e mestieri\" e membro del Centro di ricerche sul Sistema Sud e il Mediterraneo allargato (C.R.I.S.S.M.A.).\n\u00c8 inoltre coordinatore della Scuola di Dottorato in Istituzioni e Politiche della Facolt\u00e0 di Scienze Politiche e Sociali dell'Universit\u00e0 Cattolica.\nHa studiato i problemi istituzionali del periodo rivoluzionario francese e ha pubblicato diverse monografie sulla storia costituzionale della monarchia italiana: in queste sue ricerche si \u00e8 occupato, in particolare, del problema della revisione legale della Costituzione, dell\u2019evoluzione della forma di governo italiana, del ruolo del Capo dello Stato e delle dinamiche politico-istituzionali del periodo fascista.\nAttivit\u00e0 pubblica.\nDa anni Paolo Colombo \u00e8 impegnato in un progetto di sperimentazione di metodi innovativi e multidisciplinari per la narrazione di contenuti storiografici. Dal 2007 organizza a Milano, insieme a Chiara Continisio, il ciclo di incontri \"Storia e narrazione\", al quale sono intervenuti, tra gli altri, Benedetta Tobagi, Lella Costa, Laura Curino, Gabriele Vacis, Michele Tranquillini e Claudio Sinatti.\nIn particolare, la lezione-spettacolo \"E saremmo stati salvi. Storia e storie di Piazza Fontana\", recitata a due voci con Lella Costa, \u00e8 stata portata in scena pi\u00f9 volte, in collaborazione con il Comune di Milano e con l'Associazione dei famigliari delle vittime, presso luoghi istituzionali e teatri della citt\u00e0 (Piccolo Teatro Grassi, Teatro Elfo Puccini...).\nNella stagione 2018-2019 ha animato per Storia e Narrazione quattro incontri al Teatro Carcano di Milano, riuniti sotto il titolo \"Capitani coraggiosi\".\n\"Storia e narrazione\", i cui eventi sono stati ospitati negli anni da numerose universit\u00e0 e da prestigiosi teatri, \u00e8 oggi diventato un laboratorio stabile di history-telling, al quale partecipano studiosi di varie discipline, artisti del mondo dello spettacolo e giovani ricercatori universitari.\nPaolo Colombo collabora, inoltre, con Rai Storia e Rai 3 (\"Res Gestae\", \"Un giorno, una storia\", \" \"Eco della storia\" (diretto da Gianni Riotta), \u201cLa grande storia\u201d e \"Viva la storia\"). In particolare, ha presentato e approfondito i documentari del programma \"Mille papaveri rossi\".\nDal 2015 ha scritto per \"La Gazzetta dello Sport\", in particolare nell'edizione digitale e \"Gold\".\nNell'orizzonte dei podcast Paolo Colombo ha pubblicato 5 podcast: \"Olivetti, l'occasione perduta\", dove parla del geniale imprenditore Adriano Olivetti, che negli anni '50 anticip\u00f2 la nascita dell'industria informatica; \"Kennedy: il mito e il coraggio\", \"1944, la distruzione di Varsavia\", \"Expo, storie di bellezza e genialit\u00e0\"; editi da Il Sole 24 ore. \"8:46\" con Chora Media, in cui racconta l'attentato alle torri gemelle e gli attacchi terroristici dell'11 settembre.\nRomanzi per ragazzi.\nPaolo Colombo ha anche sviluppato tecniche narrative destinate ad un pubblico pi\u00f9 giovane, scrivendo, con sua moglie Anna Simioni, una serie di racconti per ragazzi, alcuni dei quali sono considerati dei veri e propri gialli storici:\nA sua firma ha inoltre pubblicato: \nHa collaborato con Piemme Edizioni alla realizzazione della collana storica di romanzi \u201cLa Grande Guerra - 1914-1918\u201d (predisposta in occasione del centenario dell'inizio della Prima guerra mondiale), per la quale ha curato l'introduzione e l'impianto di note esplicative.\nRecentemente, sempre per Piemme, ha curato e commentato l'edizione per ragazzi dell'Enciclica del pontefice Laudato si': "}
{"id": "3877941", "revid": "838137", "url": "https://it.wikipedia.org/wiki?curid=3877941", "title": "Disciplina (divinit\u00e0)", "text": "Nella mitologia romana, Disciplina era una divinit\u00e0 minore, personificazione della disciplina. La stessa parola disciplina, un nome latino, ha molte sfaccettature di significato. Si riferisce all'istruzione, alla formazione, all'autocontrollo, alla determinazione e alla conoscenza in un campo di studio e a un modo ordinato di vita. La dea incarna queste qualit\u00e0 per i suoi fedeli. Era comunemente venerata dai soldati romani in et\u00e0 imperiale, in particolare quelli che vivevano lungo i confini. Altari a lei dedicati sono stati trovati in Inghilterra e in Nord Africa. Il forte di Cilurnum, lungo il Vallo di Adriano, era consacrato alla dea Disciplina, come testimonia un'iscrizione di un altare di pietra trovata nel 1978. Le sue virt\u00f9 principali erano \"Frugalitas\", \"Severitas\" e \"Fidelitas\": frugalit\u00e0, severit\u00e0 e fedelt\u00e0. Nell'adorare Disciplina un soldato diventava frugale in tutti i modi: con il denaro, l'energia e le azioni. La virt\u00f9 della \"Severitas\" veniva dimostrata nella sua concentrazione, determinazione e nel comportamento deciso. Era fedele alla sua unit\u00e0, al suo esercito, agli ufficiali e al popolo romano."}
{"id": "3877946", "revid": "466539", "url": "https://it.wikipedia.org/wiki?curid=3877946", "title": "Vexata quaestio", "text": "Vexata quaestio \u00e8 una locuzione latina dal significato letterale: \"questione tormentata\" ovvero \"gi\u00e0 ampiamente discussa\", per la quale la risoluzione non \u00e8 stata trovata e verosimilmente non si trover\u00e0 neanche in futuro, perch\u00e9 tutti gli argomenti sviluppati sembrano mostrare la contrapposizione di tesi non conciliabili."}
{"id": "3877948", "revid": "599013", "url": "https://it.wikipedia.org/wiki?curid=3877948", "title": "Fabio Corbani", "text": "Carriera.\nClub.\nDal 1991 al 1997 ha diretto il settore giovanile dell', squadra della quale \u00e8 stato assistente allenatore dal 1997 al 1999. Nei quattro anni successivi ha allenato a . Dal gennaio 2004 al dicembre 2005 ha guidato gli . Nella stagione 2009-10 \u00e8 stato vice allenatore della .\nHa guidato la Nazionale under 20 agli Europei di categoria di Bilbao nel 2011. Nell'estate dello stesso anno \u00e8 stato ingaggiato dall' in Legadue. Dopo essere stato per 2 anni allenatore della , l'11 giugno 2015 diventa il nuovo head coach della dove allener\u00e0 per la prima volta in Serie A.\nIl 18 dicembre 2015 dopo solamente sei mesi, viene sollevato dall'incarico, dopo 4 vittorie e 7 sconfitte in campionato e il passaggio alle Last 32 di FIBA Europe Cup.\nNel giugno 2016 viene ingaggiato dalla Pallacanestro Virtus Roma che conduce ai play-off della Serie A2. Nel novembre 2017 viene sollevato dall'incarico di capo-allenatore.\nNel luglio 2018 diventa ufficialmente il nuovo head coach della societ\u00e0 neopromossa in Serie A2 l'EBK Roma, venendo successivamente sollevato dall'incarico il 28 gennaio 2019.\nIl 21 novembre dello stesso anno, diventa il nuovo coach della Pallacanestro Orzinuovi, subentrando a stagione in corso a Stefano Salieri. Nel giugno del 2020 rinnova con la societ\u00e0 orceana, estendendo il proprio contratto dalla durata biennale."}
{"id": "3877950", "revid": "287204", "url": "https://it.wikipedia.org/wiki?curid=3877950", "title": "Celana Basket Bergamo", "text": "Il Celana Basket Bergamo \u00e8 stata una squadra di pallacanestro della citt\u00e0 di Bergamo.\nStoria.\nLa sezione cestistica, cos\u00ec come quella pallavolistica, fu fondata da don Francesco Maggioni il quale ricopr\u00ec l'incarico di economo nel Collegio Vescovile di Celana dal 1955 al 1995.\nAl termine della stagione di Serie B d'Eccellenza 1996-97 il Celana, guidato in panchina dal futuro CT della nazionale Carlo Recalcati, riesce ad arrivare alle finali playoff per giocarsi l'accesso al campionato di Serie A2. La serie contro l'Aurora Jesi viene vinta per\u00f2 dai marchigiani. Il Celana ha comunque l'occasione di essere promosso, con lo spareggio secco fra le squadre perdenti nelle due finali, ovvero Avellino e appunto Bergamo: sul neutro di Ancona si impone la formazione irpina col punteggio di 59-58.\nL'annata della promozione \u00e8 quella del 2000-01: dopo un secondo posto in regular season, la squadra guidata dal coach Lino Lardo elimina Rieti in semifinale playoff (serie 2-1, con la gara decisiva vinta al supplementare), poi si sbarazza di Cento conquistando la promozione in gara2, disputata in terra emiliana.\nLa promozione in Legadue ha rappresentato per il Celana l'esordio in un campionato professionistico; in precedenza un'altra societ\u00e0 bergamasca (ovvero l'Alpe Bergamo) aveva gi\u00e0 giocato in Serie A2 e Serie A1 nel corso degli anni settanta ed ottanta. La stagione 2001-02 si apre con una vittoria, ma la squadra rimane poi nelle zone basse della classifica nonostante i cambi di panchina e di giocatori. Il bilancio finale vede gli orobici all'ultimo posto, con conseguente retrocessione. Il miglior realizzatore della squadra \u00e8 stato l'americano Trent Whiting, con 19,7 punti di media.\nRetrocessa in Serie B d'Eccellenza 2002-03, la squadra chiude nuovamente all'ultimo posto e retrocede in Serie B2. Nel 2003 la societ\u00e0 viene poi messa in liquidazione a causa di problemi economici."}
{"id": "3877954", "revid": "174925", "url": "https://it.wikipedia.org/wiki?curid=3877954", "title": "Ernest van der Kwast", "text": "Biografia.\nNato a Bombay, da madre indiana e padre olandese, ha poi vissuto e studiato nei Paesi Bassi. In giovent\u00f9 si \u00e8 distinto a livello nazionale nel lancio del disco, ma ha poi abbandonato l\u00b4atletica per dedicarsi agli studi in economia. Nel 2003 pubblica sotto lo pseudonimo di Yusef el Halal un suo racconto nella raccolta \"Man zoekt vrouw om hem gelukkig te maken\" che include altri giovani scrittori tra cui Steven Verhelst, Ronald Giphart, Ingmar Heytze e Jacob van Duijn. \nIl suo romanzo d\u00b4esordio \u00e8 invece del 2005 \"Soms zijn dingen mooier als er mensen klappen\" (\"A volte le cose sono pi\u00f9 belle quando le persone applaudono\"). Grazie al buon successo dell\u00b4opera decide di abbandonare gli studi universitari e dedicarsi completamente alla carriera di scrittore. La sua seconda opera, \"Stand In\", \u00e8 del 2007, ma il grande successo di pubblico \u00e8 arrivato nel 2010 con il suo terzo romanzo, \"Mama Tandoori\" che racconta in chiave ironica la storia della sua famiglia soffermandosi in particolare sulla figura della madre Veena.\nDopo aver vissuto a Bolzano insieme alla compagna, con la quale ha due figli, si \u00e8 trasferito di nuovo nei Paesi Bassi."}
{"id": "3877956", "revid": "767487", "url": "https://it.wikipedia.org/wiki?curid=3877956", "title": "Episodi di The Office", "text": "La serie televisiva britannica The Office \u00e8 composta da un totale di 14 episodi, trasmessi tra il 2001 e il 2003 dall'emittente televisiva BBC."}
{"id": "3877966", "revid": "1543377", "url": "https://it.wikipedia.org/wiki?curid=3877966", "title": "Commissione internazionale estone per i crimini contro l'umanit\u00e0", "text": "La Commissione Internazionale Estone per le indagini sui Crimini contro l'Umanit\u00e0 (anche conosciuta come Commissione Storica o History Commission), \u00e8 la commissione fondata nell'ottobre 1998, dal presidente estone Lennart Meri con il compito di investigare sui crimini contro l'umanit\u00e0, commessi in Estonia o contro i suoi cittadini, durante l'occupazione sovietica nel dopoguerra e quella tedesca, pi\u00f9 breve, durante la Seconda guerra mondiale.\nLa commissione investiga anche sulle deportazioni sovietiche perpetrate ai danni dei cittadini estoni e sull'olocausto in Estonia.\nLa prima sessione di incontri si \u00e8 tenuta a Tallinn, nel gennaio 1999.\nIl diplomatico finlandese Max Jakobson fu nominato presidente della commissione. Per scopi neutrali e di indipendenza, non vi sono cittadini estoni tra le file dei suoi membri.\nScopi ed obiettivi.\nLa Commissione continu\u00f2 nel suo lavoro dalle definizioni dei crimini contro l'umanit\u00e0, i crimini di guerra e genocidio nello Statuto di Roma della Corte dei Crimini Internazionali stabilite nel 1998. Non aveva scopi giudiziari. L'obiettivo delle investigazioni era puramente storico per stabilire quali crimini erano stati commessi e il loro sfondo storico.\nLa Commissione pubblic\u00f2 tre rapporti:\nLe ricerche della commissione hanno fatto affidamento sulla Corte europea dei diritti dell'uomo, come per esempio nella sua decisione di non concedere il procedimento di revisione per una protesta di August Kolk e Pyotr Kislyy, che sono stati condannati per crimini contro l'umanit\u00e0 per il ruolo che essi hanno avuto nelle deportazioni sovietiche di cittadini dall'Estonia."}
{"id": "3877969", "revid": "69794", "url": "https://it.wikipedia.org/wiki?curid=3877969", "title": "Celana Bergamo", "text": ""}
{"id": "3877971", "revid": "729019", "url": "https://it.wikipedia.org/wiki?curid=3877971", "title": "Isole di Pachtusov", "text": "Le isole di Pachtusov (in russo \u041e\u0441\u0442\u0440\u043e\u0432\u0430 \u041f\u0430\u0445\u0442\u0443\u0441\u043e\u0432\u0430, \"ostrova Pachtusova\") sono un gruppo di isole russe che fa parte dell'arcipelago di Nordenski\u00f6ld ed \u00e8 bagnato dal mare di Kara.\nAmministrativamente appartiene al distretto del Tajmyr del Territorio di Krasnojarsk, nel Circondario federale della Siberia.\nGeografia.\nLe isole di Pachtusov sono situate al centro dell'arcipelago di Nordenski\u00f6ld, circondate dagli altri 4 gruppi che lo compongono. Si trovano oltre 40\u00a0km a nord delle coste centrali della penisola del Tajmyr e 15\u00a0km a ovest delle isole Vosto\u010dnye. Lo stretto di Lenin (\u043f\u0440\u043e\u043b\u0438\u0432 \u041b\u0435\u043d\u0438\u043d\u0430, \"proliv Lenina\") le separa da questo gruppo e dalle isole di Litke a nord. A sud, lo stretto di Radzeevskij (\u043f\u0440\u043e\u043b\u0438\u0432 \u0420\u0430\u0434\u0437\u0435\u0435\u0432\u0441\u043a\u043e\u0433\u043e, \"proliv Radzeevskogo\") le divide dalle isole di Vil'kickij, mentre a ovest sono adiacenti al gruppo delle isole di Cywolka. Fa parte della Riserva naturale del Grande Artico dal 1993.\nSi tratta di 15 isole di varie dimensioni e alcune piccole isole senza nome, che si estendono da ovest a est per circa 35\u00a0km nella parte sud-orientale del mare di Kara. Longitudinalmente si sviluppano per 25\u00a0km. Il punto pi\u00f9 alto del gruppo \u00e8 di 77\u00a0m s.l.m., sia sull'isola di Petersen che sull'isola di Pachtusov.Sono state cos\u00ec nominate nel 1901 in onore dell'idrografo ed esploratore russo P\u00ebtr Kuz'mi\u010d Pachtusov."}
{"id": "3877972", "revid": "713168", "url": "https://it.wikipedia.org/wiki?curid=3877972", "title": "Stuhlweissenburg", "text": ""}
{"id": "3877975", "revid": "159980", "url": "https://it.wikipedia.org/wiki?curid=3877975", "title": "Isola di Petersen", "text": ""}
{"id": "3877976", "revid": "159980", "url": "https://it.wikipedia.org/wiki?curid=3877976", "title": "Isola Dobrynja Nikiti\u010d", "text": ""}
{"id": "3877977", "revid": "159980", "url": "https://it.wikipedia.org/wiki?curid=3877977", "title": "Isola di Aleksandr", "text": ""}
{"id": "3877978", "revid": "159980", "url": "https://it.wikipedia.org/wiki?curid=3877978", "title": "Isola di Pachtusov", "text": ""}
{"id": "3877979", "revid": "159980", "url": "https://it.wikipedia.org/wiki?curid=3877979", "title": "Isola di \u0160panberg", "text": ""}
{"id": "3877980", "revid": "159980", "url": "https://it.wikipedia.org/wiki?curid=3877980", "title": "Isola Hidrografov", "text": ""}
{"id": "3877981", "revid": "685041", "url": "https://it.wikipedia.org/wiki?curid=3877981", "title": "Assunzione della Beata Vergine Maria", "text": ""}
{"id": "3877984", "revid": "1864879", "url": "https://it.wikipedia.org/wiki?curid=3877984", "title": "Eccidio del Lago Maggiore", "text": "L'eccidio del Lago Maggiore indica la strage nazista di ebrei dell'autunno 1943 che coinvolse nove le localit\u00e0, tutte della allora provincia di Novara (oggi suddivisa nelle province di Novara e del Verbano Cusio Ossola).\nLa presenza ebraica sul lago.\nNel settembre del 1943 nell'alto novarese erano presenti almeno un centinaio di ebrei appartenenti a tre diverse categorie: ebrei italiani residenti da tempo nelle diverse localit\u00e0; ebrei italiani sfollati da Milano e dalla Lombardia a seguito dei bombardamenti e alloggiati in affitto o in albergo; ebrei provenienti dall'estero (sia con cittadinanza italiana che con altro passaporto) e alloggiati soprattutto negli alberghi. Il gruppo pi\u00f9 consistente di questi ultimi proveniva da Salonicco dove, nella primavera, era iniziata la deportazione in massa della comunit\u00e0 ebraica, con l'eccezione degli ebrei italiani che, con l'aiuto del Consolato italiano, poterono defluire verso Atene, allora occupata dagli italiani.\nL'arrivo delle SS.\nPoco dopo l'Armistizio dell'otto settembre le forze tedesche occupano la provincia di Novara. Sul lago la notte dell'11 settembre arriva il 1\u00ba battaglione della Panzer-Division Waffen SS \u2013 LSSAH (Leibstandarte Adolf Hitler \u2013 Guardia del Corpo Adolf Hitler) che precedentemente operava sul fronte dell'Europa orientale. Il comando viene installato all'Hotel Beaurivage di Baveno e i principali centri della costa piemontese del Lago e dell'Ossola vengono occupati. Resteranno circa un mese e successivamente si trasferiranno a Casale Monferrato. Le direttive, oltre all'occupazione del territorio, la requisizione delle armi e il controllo del confine, in particolare per impedire la fuga dei soldati italiani sbandati, parlano anche della \u201cmessa in sicurezza degli ebrei\u201d.\nCronologia della strage.\nIl rastrellamento degli ebrei inizi\u00f2 a Baveno tra il 13 e il 14 settembre per proseguire nei giorni successivi. Qui vennero prelevate in particolare l'intera famiglia di Mario Luzzato, per anni direttore della sede di Londra della Pirelli, residente nella villa del Castagneto e quella di Emil Serman, ricco commerciante di origine austriaca, residente nella Villa Fedora. Vennero inoltre arrestati un anziano rabbino di origine lettone con sua moglie ed altre due donne. In totale 14 vittime prima portate all'Hotel Ripa e poi fatte sparire; probabilmente fucilate sulla riva e poi gettate nel lago.. Di seguito le ville furono saccheggiate e nelle loro sale si tennero feste e banchetti. Fu poi organizzata una messa in scena in cui il podest\u00e0 Columella, attorniato da ufficiali delle SS, lesse alla popolazione due finte lettere dei capifamiglia rastrellati: questi ultimi tranquillizzavano sul loro destino e donavano dei soldi ai poveri del paese.\nIl giorno 15 proseguirono i rastrellamenti in altre localit\u00e0. Ad Arona venne prelevato nella sua abitazione, con l'anziana madre, il conte Vittorio Cantoni Mamiani Della Rovere e successivamente dal suo negozio la moglie del fotografo Penco, in albergo alcuni componenti della famiglia Modiano, proveniente da Salonicco e, in una villetta affittata, madre e figlio Rakosi, di origine ungherese. In totale nove vittime di cui non si seppe pi\u00f9 nulla. La numerosa famiglia dell'industriale milanese Federico Jarach, residente in una villa fuori Arona, riusc\u00ec a salvarsi traversando il lago in barca, perch\u00e9 avvisata telefonicamente appena in tempo.\nA Meina l'episodio pi\u00f9 noto: sedici ebrei ospiti dell'Albergo Meina vennero prima identificati e trattenuti per alcuni giorni in una stanza e poi, in due notti successive (22 e 23 settembre), uccisi e gettati con zavorre nel lago, ad alcune centinaia di metri di distanza del paese. Alcuni corpi affiorarono dopo il primo giorno e vennero riconosciuti da abitanti del luogo. Il padrone dell'albergo, Alberto Behar e la sua famiglia, di nazionalit\u00e0 turca, anche se ebrei, poterono salvarsi per l'intervento diretto del Console della Turchia, paese allora neutrale. Di questa strage diede testimonianza, con uno scritto prima e poi in numerosissime occasioni ed incontri pubblici, la figlia dell'albergatore, l'allora tredicenne Becky Behar.\nAd Orta vengono arrestati nella loro abitazione lo zio e il cugino di Primo Levi, Mario e Roberto, qui residenti da alcuni mesi con le loro mogli le quali - come testimonia nel suo diario la moglie di Roberto, Elena Bachi - dopo aver inutilmente cercato di ottenere informazioni presso i comandi delle SS sul lago, capiscono di esser anche loro in pericolo e vengono aiutate a nascondersi. Dei loro congiunti non seppero mai pi\u00f9 nulla.\nA Mergozzo, sempre la mattina del 15, le SS irruppero nell'abitazione di Mario Abramo Covo e vi si installarono per tutta la giornata, presumibilmente in attesa anche della figlia Lica e di suo marito, il grafico Albe Steiner, che comunque non rientrarono. La sera vennero portati via il Covo e due suoi nipoti, temporaneamente ospiti. La moglie del Covo, Maddalena Stramba, cercher\u00e0 per anni inutilmente loro notizie. Solo dopo la sua morte emergeranno testimonianze locali sulla loro uccisione in un campo non molto distante dal paese; sul luogo, nel 2003, sono stati collocati un monumento e una lapide in loro ricordo.\nIl 16 settembre fu il giorno del rastrellamento a Stresa. Vennero prelevati e trasferiti al locale comando SS, presso la Villa Ducale, l'anziano avvocato veronese Tullio Massarani con sua sorella e, successivamente, il commerciante Giuseppe Ottolenghi con sua figlia che erano sfollati da Genova e alloggiavano in un appartamento nel centro del paese. Anche di questi quattro arrestati non si seppe pi\u00f9 niente. Gli altri ebrei presenti negli alberghi e la famiglia di Salvatore Segre, proprietario di una villa sul lago, preavvisati, riuscirono a sfuggire all'arresto.\nA Pian Nava, localit\u00e0 collinare sopra Intra, vicino a Premeno, si erano rifugiati nel locale alberghetto il cinquantacinquenne Humbert Scialom e sua moglie, provenienti da Salonicco. A seguito di una probabile delazione di un cuoco, temporaneamente dipendente dell'albergo, la mattina del 17 settembre una camionetta delle SS li prelev\u00f2 insieme al loro bagaglio. Dei due coniugi non si seppe poi pi\u00f9 nulla.\nIl 19 settembre a Novara il comandante Rudolf Flot procedette all'arresto di Giacomo Diena, ex ufficiale ed invalido della Grande Guerra che, pur preavvisato del pericolo, si sent\u00ec al sicuro per i suoi meriti militari; con lui venne prelevato lo zio Amadio Jona e successivamente una trentunenne: Sara Bertie Kaatz. Furono trasferiti a Torino e di loro non si hanno pi\u00f9 notizie certe. Pochi giorni dopo lo stesso Flot si fece consegnare dalla Banca Popolare di Novara le chiavi delle cassette di sicurezza dei novaresi di origine ebraica e ne trafug\u00f2 il contenuto. Dalle ultime ricerche condotte, a Novara risulta arrestata e poi tradotta in carcere anche Rene\u00e9 Marie Henriette Citroen. L'avviamento al carcere portano oggi ad espungere l'episodio di Novara, per le modalit\u00e0 con cui fu condotto, dal resto della strage. \nL'ultimo episodio avvenne una ventina di giorni dopo a Intra. L\u20198 ottobre fu arrestato in Ossola il giovane Riccardo Ovazza che cercava contatti per espatriare in Svizzera. Condotto a Intra al locale comando SS, insediato nelle ex scuole elementari femminili, venne interrogato e torturato per ottenere informazioni sui familiari e ucciso la sera stessa. Il corpo fu poi bruciato nella caldaia della scuola. Il giorno successivo il padre, il noto banchiere Ettore Ovazza, con il resto della famiglia, fu fermato in un albergo di Gressoney e successivamente trasferito, con tutti i beni, a Intra. Nonostante il suo passato di fascista della prima ora e la sua attivit\u00e0 di propaganda del fascismo all'interno della comunit\u00e0 ebraica, anche lui, insieme a moglie e figlia, fu ucciso negli scantinati della scuola. I corpi, fatti a pezzi, furono anch'essi poi bruciati nella caldaia.\nElenco delle vittime per localit\u00e0, et\u00e0 e gruppi familiari.\nBaveno (14 vittime): \nMario Luzzatto, anni 53; Bice Ginesi, anni 45; Olga Ginesi, anni 48; Silvia Luzzatto, anni 20; Maria Grazia Luzzatto, anni 18. -\nEmil Serman, anni 62; Maria M\u00fcller, anni 43; Stefania M\u00fcller, anni 41; Giulia Werner, anni 77; Sofia Czolosinska, anni 39. -\nJoseph Wofsi, anni 70; Emma Baron, anni 61. -\nCarla Caroglio, anni 25. -\nFanny Jette Engel, anni 70.\nArona (9 vittime): \nIrma Finzi Cantoni, anni 70; Vittorio Angelo Cantoni Mamiani Della Rovere, anni 43. -\nGiacomo Elia Modiano, anni 34; Mary Bardavid, anni 22; Carlo Elia Modiano, anni 32; Grazia Modiano, anni 26. -\nCarla Kleinberger Rakosi, anni 45; Tiberio Alexander Rakosi, anni 22. -\nMargherita Coen Penco, anni 56.\nMeina (16 vittime): \nMarco Mosseri, anni 55; Ester Botton, anni 52; Giacomo Renato Mosseri, anni 22; Odette Uziel, anni 19. -\nDino Fernandez Diaz, anni 76; Pierre Fernandez Diaz, anni 46; Liliana Scialom, anni 36; Jean Fernandez Diaz, anni 17; Robert Fernandez Diaz, anni 13; Blanchette Fernandez Diaz, anni 12. -\nRaoul Torres, anni 48; Valerie Nahoum, anni 49. -\nVittorio Haim Pompas, anni 31. -\nVitale Cori, anni 26. -\nLotte Froehlich Mazzucchelli, anni 38. -\nDaniele Modiano, anni 51.\nOrta (2 vittime): \nMario Levi, anni 62; Roberto Levi, anni 23.\nMergozzo (3 vittime): \nMario Abramo Covo, anni 66; Alberto Abramo Arditi, et\u00e0 presunta 55; Matilde David, et\u00e0 presunta 50.\nStresa (4 vittime): \nTullio Massarani, anni 64; Olga Massarani, anni 65. -\nGiuseppe Ottolenghi, anni 71; Lina Ottolenghi, anni 38.\nPian Nava (2 vittime): \nHumbert Scialom, anni 55; Berthe Bensussan, anni 50.\nNovara (3 vittime): \nGiacomo Diena, anni 56; Amadio Jona, anni 79. -\nSara Berta Kaatz, anni 31.\nVerbania Intra (4 vittime): \nEttore Ovazza, anni 51; Nella Sacerdote, anni 41; Riccardo Ovazza, anni 20; Elena Ovazza, anni 14.\nI giusti e i salvati.\nDi fronte ad un numero di 57 vittime accertate, almeno altrettanti sono gli ebrei che, avvisati e talora aiutati, riuscirono a salvarsi, sia rifugiandosi in Svizzera nascondendosi.\nFra i casi conosciuti quello della famiglia Jarach che, trasportata appena in tempo sulla sponda lombarda del lago con la barca, dal custode della villa, Luciano Visconti, e da sua moglie, furono ospitati da parenti di questi a Dumenza, sopra Luino..\nA Stresa \u00e8 la proprietaria dell'Albergo Speranza, Franca Negri Padulazzi, presente in Comune quando arriva la telefonata che richiede la lista degli ebrei, ad avvisare prima i propri clienti e poi quelli degli altri alberghi..\nA Novara, \u00e8 dalla stessa questura che si fa in modo che gli ebrei novaresi sappiano che il comando tedesco aveva richiesto l'elenco dei residenti..\nElena Bachi, moglie di Roberto Levi, dopo la cattura del marito e del suocero, in grave pericolo, viene indirizzata dal Podest\u00e0 di Orta, Gabriele Galli, presso don Giuseppe Annichini, viceparroco di Omegna, che la nasconde, le procura documenti falsi facendola risultare sua nipote e le trova una residenza in Val Strona, dove rester\u00e0 coi suoi genitori sino alla fine della guerra.\nI processi.\nLa procura militare di Torino nel 1953 intraprende una istruttoria nei confronti dell'ex ufficiale delle SS Gottfried Meier, responsabile a Intra della strage della famiglia Ovazza. Il processo si celebra a Torino nel 1955 con l'imputato, all'epoca direttore di una scuola elementare in Austria, contumace. Il processo si conclude nel luglio del 1955 con la condanna all'ergastolo. Il governo austriaco non conceder\u00e0 l'estradizione.\nL'istruttoria per il processo di Osnabr\u00fcck, relativo alle stragi di Baveno, Arona, Meina, Stresa e Mergozzo inizi\u00f2 nel 1964 con la presa di contatto fra i giudici tedeschi ed Eloisa Ravenna del Centro di Documentazione Ebraica Contemporanea per avere informazioni e reperire testimoni sulla strage del Lago Maggiore. Il processo si celebr\u00f2, nel 1968, con sei mesi di udienze \u2013 alcune delle quali in rogatoria a Milano \u2013 e la convocazione di 180 testimoni. La sentenza del 5 luglio 1968 condann\u00f2 all'ergastolo i tre capitani Hans Kr\u00fcger, Herbert Schnelle, Hans Roehwer e a tre anni, quali esecutori, i due sottufficiali Oskar Schultz e Ludwig Leithe. La Corte Suprema di Berlino, due anni dopo, in seguito al ricorso degli imputati, li prosciolse e ne ordin\u00f2 la scarcerazione, dichiarando i reati prescritti, con sentenza definitiva dell'aprile 1970.\nGli studi e il dibattito storiografico.\nLe prime notizie sulla strage degli ebrei sul Lago Maggiore appaiono gi\u00e0 nell'ottobre del '43 su giornali svizzeri; in Italia bisogna aspettare giugno e luglio del '45, su giornali locali piemontesi e, nei mesi successivi, anche su testate nazionali. Fino al processo di Osnabr\u00fcck nei testi storici praticamente non se ne parla ad eccezione di poche pagine di Giorgio Bocca; bisogner\u00e0 aspettare il 1978 affinch\u00e9 Giuseppe Mayda dedichi un capitolo alla \u201cStrage sul Lago\u201d. Le due opere pi\u00f9 complete appaiono entrambe nel 1993 ad opera di Marco Nozza e di Aldo Toscano; il primo, giornalista lombardo che aveva seguito il processo di Osnabr\u00fcck; ebreo novarese, il secondo, che, sfuggito casualmente al rastrellamento di Baveno e successivamente rifugiato in Svizzera, nel dopoguerra raccoglier\u00e0 con tenacia documenti e testimonianze..\nLa collocazione puntuale dell'eccidio del Lago all'interno del quadro complessivo della deportazione ebraica in Italia \u00e8 stata realizzata da Liliana Picciotto nel suo \u201cLibro della Memoria\u201d.\nUn convegno del 2001, oltre a fare il punto sugli studi, mette anche in luce due tendenze interpretative; la prima, in linea con le valutazioni dei giudici di Osnabr\u00fcck, ritiene che le SS sul Lago Maggiore non avessero avuto l'ordine di uccidere e che pertanto l'iniziativa, anche per motivi di rapina, fosse dei comandanti locali \u2013 tesi questa sostenuta dalla Picciotto Fargion e da Roberto Morozzo Della Rocca -; Mauro Begozzi, riprendendo quanto sostenuto da Marco Nozza nel suo \"Hotel Meina\", ritiene invece che la durata e l'ampiezza della strage non possano esser considerate casuali ma rimandino ad ordini e responsabilit\u00e0 di tutti i comandi superiori.\nFilmografia.\nUn primo documentario \u00e8 stato realizzato nel 1994 dalla Televisione Svizzera Italiana: \"1943: I giorni dell'eccidio. Una strage nazista sul Lago Maggiore\" a cura di Fabio Calvi ed Enrico Lombardi. Gli eccidi \u2013 in particolare quelli di Meina, Arona, Mergozzo ed Intra \u2013 vengono ricordati con interviste a testimoni e con i commenti storici di Michele Sarfatti del CDEC e di Marco Nozza del quale era uscito l'anno prima il volume \"Hotel Meina\" che evidentemente ha costituito il riferimento principale per gli autori del filmato.\nNel 2007 \u00e8 stato realizzato Hotel Meina, il discusso film di Carlo Lizzani che formalmente si ispira al libro omonimo di Marco Nozza. In realt\u00e0 si tratta di una fiction che romanza gli avvenimenti dell'eccidio di Meina con riferimenti storici imprecisi (es. la presenza di partigiani in zona gi\u00e0 nel settembre 1943; il riferimento anch'esso anticipato al Manifesto di Ventotene che \u00e8 del 1944, ecc.); un film che, come afferma il regista, intende leggere la reclusione e la strage degli ebrei dell'albergo come \u00abuna vicenda che diventa anche un apologo sulla condizione umana\u00bb.\nNel gennaio 2011 viene presentato il documentario \"Even 1943. Olocausto sul Lago Maggiore\" che, attraverso interviste a testimoni diretti ed indiretti e commenti degli storici del CDEC e dell'Istituto storico della Resistenza Piero Fornara di Novara, analizza tutti e nove gli eccidi avvenuti nell'autunno del '43. Vi sono anche sezioni dedicate ai processi di Torino ed Osnabr\u00fcck, ai casi di ebrei salvati e sopravvissuti e al tema della rapina dei beni degli ebrei uccisi o costretti a fuggire. \u201cEven\u201d \u00e8 il sasso ebraico della memoria che, per le vittime del Lago Maggiore, non trova la tomba su cui posarsi e che fa da filo conduttore al filmato."}
{"id": "3877987", "revid": "57342", "url": "https://it.wikipedia.org/wiki?curid=3877987", "title": "Genevi\u00e8ve Winding", "text": ""}
{"id": "3877989", "revid": "3831", "url": "https://it.wikipedia.org/wiki?curid=3877989", "title": "Museo dell'Occupazione della Lettonia", "text": ""}
{"id": "3877990", "revid": "1566286", "url": "https://it.wikipedia.org/wiki?curid=3877990", "title": "Claudine Merlin", "text": "Collaboratrice abituale del regista Bertrand Blier, ha curato il montaggio dei suoi film per oltre vent'anni, da \"Calmos\" del 1976 ad \"Actors\" del 2000. Ha lavorato in diverse occasioni con Andr\u00e9 T\u00e9chin\u00e9 e Josiane Balasko."}
{"id": "3877993", "revid": "46918342", "url": "https://it.wikipedia.org/wiki?curid=3877993", "title": "Caroline Trousselard", "text": ""}
{"id": "3877995", "revid": "287204", "url": "https://it.wikipedia.org/wiki?curid=3877995", "title": "Fronto", "text": ""}
{"id": "3877996", "revid": "287204", "url": "https://it.wikipedia.org/wiki?curid=3877996", "title": "Rosanilina cloridrato", "text": ""}
{"id": "3877997", "revid": "1444345", "url": "https://it.wikipedia.org/wiki?curid=3877997", "title": "Small the Joy", "text": "Small the Joy \u00e8 il primo EP del gruppo musicale statunitense Fuel, pubblicato nel 1994."}
{"id": "3877998", "revid": "287204", "url": "https://it.wikipedia.org/wiki?curid=3877998", "title": "Sommatore completo", "text": ""}
{"id": "3877999", "revid": "287204", "url": "https://it.wikipedia.org/wiki?curid=3877999", "title": "Sfere di luce", "text": ""}
{"id": "3878000", "revid": "1429175", "url": "https://it.wikipedia.org/wiki?curid=3878000", "title": "Isidore Mankofsky", "text": ""}
{"id": "3878002", "revid": "599013", "url": "https://it.wikipedia.org/wiki?curid=3878002", "title": "Julie Wohryzek", "text": "Biografia.\nSuo padre, Eduard Wohryzek (1864-1928) proveniente da una famiglia ebraica di commercianti era macellaio kosher, e successivamente custode della sinagoga del quartiere Nov\u00e9 M\u011bsto. La madre, Mina Reach (nata nel 1869) era originaria di Pest. Julie aveva due sorelle, K\u00e4the (1891-1942, deportata) e R\u016f\u017eena (1895-1939), e un fratello, William. Probabilmente si diplom\u00f2 in una scuola commerciale e comunque lavor\u00f2 come rappresentante.\nIncontr\u00f2 Franz Kafka nel novembre 1918 e si fidanz\u00f2 con lui nel maggio 1919, ma a novembre dello stesso anno Kafka gi\u00e0 dubitava del fidanzamento e presto lo ruppe. Non si sono conservate lettere tra di loro, con l'eccezione di una lunga lettera di Kafka alla sorella di lei, K\u00e4the. Comunque i due fidanzati continuarono a scriversi fino a luglio 1920.\nSi sa che lei in precedenza aveva avuto un altro fidanzato, morto in guerra e che era, come quello, sionista. Inoltre, il padre di Kafka era contrario al matrimonio (come Klaus Wagenbach fa notare per primo \u00e8 lo stesso periodo della \"Lettera al padre\"), probabilmente per via di pettegolezzi che coinvolgevano la liberalit\u00e0 sessuale vera o presunta della ragazza.\nCos\u00ec Kafka la descrive a Brod: \"Una figura comune e nello stesso tempo sorprendente. Non ebrea e non non-ebrea, non tedesca, non non-tedesca, innamorata del cinema, delle operette e commedie, della cipria e dei veli, padrona di una quantit\u00e0 inesauribile e irrefrenabile delle pi\u00f9 sfacciate espressioni di gergo, in complesso molto ignorante, pi\u00f9 allegra che triste: cos\u00ec \u00e8 pressa'a poco. Volendo indicare esattamente la sua appartenenza a una categoria bisogna dire che appartiene al popolo delle signorine d'ufficio. Oltre a ci\u00f2 \u00e8 coraggiosa, onesta, dimentica di s\u00e9: qualit\u00e0 grandi in una creatura che fisicamente non \u00e8 certo priva di bellezza ma insignificante come, poniamo, il moscerino che vola contro la mia lampada.\" E a Milena, riferendosi anche a Felice Bauer: \"io avevo colpa di tutto, la colpa indubitabile, io ho reso infelici le due giovani.\"\nDopo Kafka.\nNel 1921 Julie spos\u00f2 l'avvocato Josef Werner, che lavorava per una banca. Insieme hanno vissuto a Bucarest, quindi tornarono a Praga. Anche se il marito venne classificato come \"Nichtjude\" (non-ebreo), Julie Wohryzek venne deportata e assassinata nel Campo di concentramento di Auschwitz."}
{"id": "3878004", "revid": "36426", "url": "https://it.wikipedia.org/wiki?curid=3878004", "title": "Cavaliere di Rampin", "text": ""}
{"id": "3878007", "revid": "104458", "url": "https://it.wikipedia.org/wiki?curid=3878007", "title": "Martinsbruck", "text": ""}
{"id": "3878017", "revid": "599013", "url": "https://it.wikipedia.org/wiki?curid=3878017", "title": "Giovanni Steff\u00e8", "text": "Biografia.\nL'equipaggio del due con, con cui vinse la medaglia olimpica a , era composto anche da Aldo Tarlao e Alberto Radi (timoniere)."}
{"id": "3878019", "revid": "599013", "url": "https://it.wikipedia.org/wiki?curid=3878019", "title": "Alberto Radi", "text": "Biografia.\nL'equipaggio del due con, con cui vinse da timoniere la medaglia olimpica a , era composto anche da Aldo Tarlao e Giovanni Steff\u00e8."}
{"id": "3878021", "revid": "741067", "url": "https://it.wikipedia.org/wiki?curid=3878021", "title": "Michael Craig", "text": "\u00c8 conosciuto per il suo operato in campo tanto in cinematografico quanto in quelli teatrale e televisivo, sia nel Regno Unito che - in particolare per il piccolo schermo - in Australia.\nBiografia.\nNato da Donald Gregson, capitano del Terzo Cavalleria dell'India, rientr\u00f2 in Inghilterra con la famiglia all'et\u00e0 di tre anni. A dieci anni la sua famiglia si trasfer\u00ec in Canada, e a sedici Craig si imbarc\u00f2 sulla flottiglia mercantile. Padre di tre figli - Jessica, Michael e Stephen Gregson - e zio di Natasha Gregson Wagner, nel 2005 pubblic\u00f2 la sua autobiografia intitolata \"The Smallest Giant: An Actors Tale\".\nCinema.\nCraig debutt\u00f2 nel cinema all'inizio degli anni cinquanta, in ruoli da comparsa; tra i primi ruoli non accreditati, da ricordare quello nella pellicola \"Una storia di guerra\" (1953) con Alec Guinness. Da allora apparve in numerosi film fra cui \"La dinastia del petrolio\" (1957), \"\" (1958), \"Zaffiro nero\" (1959), \"La vergine di ferro\" (1962), \"Modesty Blaise - La bellissima che uccide\" (1966), \"Turkey Shoot\" (1982) e \"Appuntamento con la morte\" (1988). In Italia recit\u00f2 sotto la direzione di Luchino Visconti in \"Vaghe stelle dell'Orsa...\" (1965). Come sceneggiatore, nel 1961 fu candidato con il fratello Richard Gregson e con Bryan Forbes all'Oscar alla migliore sceneggiatura originale per il film \"La tortura del silenzio\".\nTeatro.\nCraig esord\u00ec in teatro contestualmente al suo debutto nel cinema: il suo primo impiego fu quello di assistente del direttore di scena al Castle Theatre di Farnham. Fra i lavori teatrali da lui interpretati, da ricordare \"A Whistle In the Dark\" (Apollo Theatre, 1961), \"The Wars of the Roses\" (da cui il film \"La guerra dei Roses\", Stratford 1963-1964), \"Funny Girl\" (con Barbra Streisand, al Prince of Wales Theatre, 1964), \"Homecoming\" (Music Box Theatre, 1966-1967) e il ruolo principale in \"Trying\" al Finborough Theatre, nel 2008.\nTelevisione.\nIn televisione apparve in numerose serie come \"Art\u00f9 re dei Britanni\" (1973), \"The Emigrants\" (1976), \"Rush - Corsa all'oro\" (1976), \"I Professionals\" (1980), \"Eddie Shoestring, detective privato\" (1980), \"The Timeless Land\" (1980), \"Triangle\" (1981-1983), \"Il brivido dell'imprevisto\" (1982), \"Robin Hood\" (1984), \"Doctor Who\" (per la serie \"Terror of the Vervoids\", 1986), le serie australiane \"G.P.\" (1989-1995), \"Brides of Christ\" (1991), \"Grass Roots\" (2000) e \"Always Greener\" (2003).\nSceneggiature.\nCome sceneggiatore Craig firm\u00f2 una trilogia di successo per la ABC-TV \"The Fourth Wish\". Scrisse poi la sceneggiatura del film omonimo \"The Fourth Wish\", prodotto sull'onda del successo del serial televisivo."}
{"id": "3878022", "revid": "298229", "url": "https://it.wikipedia.org/wiki?curid=3878022", "title": "D\u00e9caNation", "text": "Il D\u00e9caNation \u00e8 stata una competizione internazionale di atletica leggera, organizzata con cadenza annuale dalla Federazione francese di atletica leggera (F\u00e9d\u00e9ration fran\u00e7aise d'athl\u00e9tisme) dal 2005 al 2017.\nLe prime 5 edizioni dell'evento si sono disputate presso lo Stadio Charl\u00e9ty di Parigi, successivamente la manifestazione ha avuto luogo ad Annecy (2010), Nizza (2011), Albi (2012), Valence (2013), Angers (2014 e 2017), nuovamente Parigi (2015) e Marsiglia (2016).\nLa competizione prevedeva la partecipazione di 8 nazioni con un atleta in ciascuna delle 10 discipline previste dal decathlon, sia al maschile che al femminile (dal 2009 vennero inserite anche specialit\u00e0 non facenti parte del decathlon come 800 metri piani, 3000 metri siepi e lancio del martello).\nCaratteristiche.\nPartecipanti.\nAl D\u00e9caNation partecipano atleti provenienti da 8 diversi paesi. Per ogni paese partecipa un atleta per gara, per un totale di 20 atleti (10 uomini e 10 donne)."}
{"id": "3878023", "revid": "599013", "url": "https://it.wikipedia.org/wiki?curid=3878023", "title": "Bruno Boni (canottiere)", "text": "Biografia.\nL'equipaggio del due senza con cui vinse la medaglia olimpica a era composto anche da Felice Fanetti. Con lo stesso equipaggio fu bronzo anche ad un'edizione dei campionati europei."}
{"id": "3878025", "revid": "599013", "url": "https://it.wikipedia.org/wiki?curid=3878025", "title": "Felice Fanetti", "text": "Biografia.\nL'equipaggio del due senza con cui vinse la medaglia olimpica a era composto anche da Bruno Boni. Con lo stesso equipaggio fu bronzo anche ad un'edizione dei campionati europei."}
{"id": "3878028", "revid": "640277", "url": "https://it.wikipedia.org/wiki?curid=3878028", "title": "Alpha Doradus", "text": ""}
{"id": "3878031", "revid": "599013", "url": "https://it.wikipedia.org/wiki?curid=3878031", "title": "Fed Cup 2012 Zona Euro-Africana Gruppo I - Pool B", "text": "Il Pool B della zona Euro-Africana Gruppo I nella Fed Cup 2012 \u00e8 uno dei quattro gruppi in cui \u00e8 suddiviso il Gruppo I della zona Euro-Africana. Quattro squadre si sono scontrate nel formato round robin. "}
{"id": "3878032", "revid": "46291", "url": "https://it.wikipedia.org/wiki?curid=3878032", "title": "Acacia cornigera", "text": "Acacia cornigera \u00e8 una pianta appartenente alla famiglia delle Mimosaceae (o Fabaceae secondo la classificazione APG), originaria di Messico e Centroamerica.\nDescrizione.\n\u00c8 un arbusto o piccolo albero con fusto alto sino a 10 m.\nI rami possiedono grandi stipole spinose cave, disposte in paia alla base delle foglie, lunghe sino a 5\u00a0cm, e larghe circa 1\u00a0cm alla base. Ad esse si deve il nome comune di \"cornezuelo\" o \"cuerno de toro\" con cui questa specie \u00e8 indicata tra i popoli dell'America centrale.\nLe foglie sono bipinnate, lunghe 7.5\u201320\u00a0cm, con 8-10 paia di pinne composte da 15-25 paia di foglioline lunghe 6\u201313\u00a0mm, all'apice delle quali si trovano dei corpuscoli ghiandolari ovoidali ricchi di protidi e grassi, detti corpi del Belt.\nI fiori, gialli, sono riuniti in infiorescenze a spiga. \nIl frutto \u00e8 un legume color mogano, lungo da 5 a 9\u00a0cm per 1,3 a 1,8\u00a0cm de larghezza, con apice appuntito. \nI semi sono di colore marrone scuro con arillo biancastro.\nDistribuzione e habitat.\nLa specie \u00e8 nativa del Messico e del Centroamerica (Belize, Costa Rica, El Salvador, Guatemala, Nicaragua, Cuba, Guadalupa e Martinica).\n\u00c8 stata introdotta, e si \u00e8 naturalizzata, in India, in Pakistan e in Florida (USA).\nEcologia.\n\"A. cornigera\" \u00e8 una pianta mirmecofila che ha un rapporto mutualistico con formiche della specie \"Pseudomyrmex ferrugineus\" (Pseudomyrmecinae).La pianta ospita le colonie di formiche all'interno di domazie presenti nelle stipole spinose cave e offre loro nutrimento, rappresentato dai corpuscoli di Belt presenti sull'apice delle foglioline. Le formiche a loro volta proteggono la pianta dagli attacchi degli insetti fitofagi ed impediscono l'attecchimento delle piante epifite."}
{"id": "3878034", "revid": "149485", "url": "https://it.wikipedia.org/wiki?curid=3878034", "title": "Romolo Catasta", "text": "Biografia.\nFiglio di un socio-dirigente della Canottieri Aniene, Catasta dopo la medaglia olimpica, vinse un titolo italiano nel singolo, nel 1949."}
{"id": "3878036", "revid": "767487", "url": "https://it.wikipedia.org/wiki?curid=3878036", "title": "Fed Cup 2012 Zona Euro-Africana Gruppo I - Pool C", "text": "Il Pool C della zona Euro-Africana Gruppo I nella Fed Cup 2012 \u00e8 uno dei quattro gruppi in cui \u00e8 suddiviso il Gruppo I della zona Euro-Africana. Quattro squadre si sono scontrate nel formato round robin. "}
{"id": "3878039", "revid": "599013", "url": "https://it.wikipedia.org/wiki?curid=3878039", "title": "Gy\u00f6rgy Vizv\u00e1ri", "text": ""}
{"id": "3878047", "revid": "2039709", "url": "https://it.wikipedia.org/wiki?curid=3878047", "title": "Scultura dorica", "text": "La scultura dorica \u00e8 una corrente regionale della scultura greca arcaica, che si afferm\u00f2 nella zona del Peloponneso, a partire dal VII secolo a.C. Le altre due correnti principali del periodo sono quella ionica e quella attica.\nKouroi dorico-peloponnesiaci.\nAl 585 a.C. circa risalgono le due statue di \"Kleobis e Biton\", raffiguranti due giovani eroi che si sacrificarono, presso il santuario di Delfi, in onore di Hera. Si tratta di due prodotti legati al gusto pi\u00f9 arcaico, tipico dei Dori, ai quali si contrapposero poi le altre scuole (ionica, attica, dell'Asia Minore e delle isole). Si tratta di due umani, non di un monarca divinizzato come nelle precedenti culture mediterranee; proprio la figura umana aveva quindi gi\u00e0 assunto il valore nodale dell'arte greca, quale la \"misura di tutte le cose\", dotato di razionalit\u00e0 e al centro dell'universo. I due eroi sono raffigurati eretti e completamente nudi. L'uso di raffigurare personaggi nudi risale forse all'abitudine degli atleti, fin dal periodo arcaico, di gareggiare senza vesti. Le membra del \"Kleobis\" hanno una straordinaria robustezza, con un'anatomia possente che ricorda blocchi di pietra accostati.\nQueste figure furono oggetto di innumerevoli repliche e, un po' per come era successo nell'architettura, si fiss\u00f2 un tema che divenne un'iconografia fondamentale, utilizzato spesso dagli artisti ma comunque dotato di un certo raggio di scelta indipendente nella resa finale."}
{"id": "3878051", "revid": "729019", "url": "https://it.wikipedia.org/wiki?curid=3878051", "title": "Formazioni di Superliga spagnola di pallavolo femminile 2010-2011", "text": "Formazioni delle squadre di pallavolo partecipanti alla stagione 2010-2011 del campionato di Superliga spagnola."}
{"id": "3878053", "revid": "573567", "url": "https://it.wikipedia.org/wiki?curid=3878053", "title": "LucasFilm Animation", "text": ""}
{"id": "3878057", "revid": "1186766", "url": "https://it.wikipedia.org/wiki?curid=3878057", "title": "Moraingy", "text": "Il Moraingy \u00e8 un'arte marziale tradizionale del Madagascar.\nStoria.\nIl Moraingy ha avuto origine nella costa occidentale del Madagascar durante la dinastia Maroseranana (dal 1675 al 1896) del regno dei Sakalava. Con il tempo si \u00e8 diffusa in tutto il Madagascar, prevalentemente nelle zone costiere, ma la sua popolarit\u00e0 ha sconfinato anche nelle vicine isole come Riunione, Comore, Seychelles e Mauritius.\nArte marziale riguardante unicamente l'uso delle mani nude, il Moraingy era inizialmente praticato solamente da giovani di ambo i sessi, generalmente con un'et\u00e0 compresa tra i 10 ed i 35 anni, mentre ora viene praticato da gente di ogni et\u00e0: nonostante ci\u00f2 tuttora i lottatori vengono chiamati \"kidabolahy\" (uomini giovani) o \"kidabo mpanao moraingy\" (giovani che praticano Moraingy).\nEssere lottatore di Moraingy in alcune zone del Madagascar \u00e8 anche uno status symbol e chi pratica tale disciplina ha generalmente il rispetto da parte della popolazione.\nCaratteristiche tecniche.\nIl Moraingy generalmente riguarda scontri tra lottatori di differenti villaggi.\nSi combatte in ampi spazi all'aperto come campi da calcio e il combattimento \u00e8 generalmente accompagnato da musica tradizionale come il Salegy.\nIl Moraingy viene organizzato in competizioni a pi\u00f9 incontri uno-contro-uno, e prima dell'inizio dell'evento i lottatori si radunano per scegliere ognuno il proprio avversario.\n\u00c8 un'arte marziale che prevede esclusivamente colpi, principalmente pugni ma \u00e8 possibile anche calciare l'avversario.\nLe tecniche pi\u00f9 utilizzate sono il pugno diretto (\"mitso\"), il gancio (\"mandraoky\"), il pugno basso (\"vangofary\") e il montante (\"vangomioriky\").\nIn fase di difesa si tiene la guardia e si effettuano schivate.\nL'incontro prevede un solo round e la vittoria pu\u00f2 avvenire se una delle seguenti condizioni si avvera:"}
{"id": "3878058", "revid": "599013", "url": "https://it.wikipedia.org/wiki?curid=3878058", "title": "Bjarki Gunnlaugsson", "text": "Carriera.\nClub.\nGunnlaugsson cominci\u00f2 la carriera con la maglia dello \u00cdA Akranes, per poi passare al Feyenoord, al Norimberga, ancora allo \u00cdA Akranes e al Waldhof Mannheim. Fu poi ingaggiato dai norvegesi del Molde, che lo fecero debuttare nella Tippeligaen il 6 luglio 1997, sostituendo Dennis Schiller e trovando anche la via del gol nel successo per 2-0 sullo Str\u00f8msgodset.\nPass\u00f2 poi al Brann, per cui esord\u00ec il 5 luglio 1998, quando fu titolare nella sconfitta contro il Sogndal per 2-1. Il 15 agosto segn\u00f2 l'unica rete con questa maglia, nella sconfitta per 4-2 sul campo del Rosenborg.\nTorn\u00f2 successivamente in patria e gioc\u00f2 nel KR Reykjav\u00edk, poi nel Preston North End, nello \u00cdA Akranes, nel Deiglan, ancora nel KR Reykjav\u00edk e nello \u00cdA Akranes, nello FH Hafnarfj\u00f6r\u00f0ur, nello \u00cdA Akranes, nel Valur e nello FH Hafnarfj\u00f6r\u00f0ur.\nNazionale.\nConta 13 presenze e 6 reti per l'."}
{"id": "3878061", "revid": "47767", "url": "https://it.wikipedia.org/wiki?curid=3878061", "title": "Celibato dei preti", "text": ""}
{"id": "3878068", "revid": "767487", "url": "https://it.wikipedia.org/wiki?curid=3878068", "title": "Ermanno Giuseppe di Colonia", "text": "Agiografia.\nSecondo la biografia di Razo Bonvisinus, contemporaneo e priore dell'Abbazia di Steinfeld, Ermanno era figlio di nobili genitori, ma poveri: il padre era Lotario, conte di Meer (ora Meerbusch), e sua madre santa Ildegonda. Dimostr\u00f2 prestissimo una particolare devozione per la Madonna.\nAll'et\u00e0 di dodici anni entr\u00f2 nella abbazia premonstratense dei Canonici Regolari di Steinfeld: poich\u00e9 era troppo giovane per essere accettato nell'Ordine, fu inviato a fare i suoi studi nel monastero di Mariengaarde, nei Paesi Bassi. Al suo ritorno, fece i suoi voti e prese l'abito. Come novizio, gli fu affidato inizialmente il servizio del refettorio e poi della sacrestia.\nDopo la sua ordinazione, Ermanno a volte fu inviato a svolgere attivit\u00e0 pastorali. Verso la fine della sua vita, aveva sotto il suo incarico il benessere spirituale delle monache cistercensi a Hoven, nei pressi di Z\u00fclpich, che serviva come cappellano.\nMor\u00ec nel 1241 a Hoven, il gioved\u00ec dopo Pasqua. Il marted\u00ec dopo Pentecoste le sue spoglie furono portate a Steinfeld dove si trovano ancor oggi la sua tomba di marmo.\nOpere.\nCompose molti scritti, ma di lui conosciamo solo:\nScrisse anche un \"Commento al Cantico dei Cantici\", perduto.\nCulto.\nGi\u00e0 nel 1339 gli fu dedicata una chiesa a Ubbergen. Il processo della sua canonizzazione fu iniziato nel 1626, su richiesta dell'arcivescovo di Colonia Ferdinando e l'imperatore Ferdinando II, ma fu interrotto. La sua festa, comunque, continu\u00f2 ad essere celebrata il 7 aprile dai membri del suo Ordine. La sua condizione di santo \u00e8 stato confermato da Papa Pio XII nel 1958).\nDal Martirologio Romano al 7 aprile: \"Nel monastero premostratense di Steinfeld in Germania, sant'Ermanno Giuseppe, sacerdote, che rifulse di tenero amore per la Vergine Maria e celebr\u00f2 con inni e lodi la devozione verso il Sacro Cuore di Ges\u00f9\".\nIconografia.\nViene rappresentato inginocchiato davanti ad una statua della Vergine col Bambino e offerente una mela o con un calice ornato di tre rose.\nUn noto dipinto di Antoon Van Dyck, conservato al Kunsthistorisches Museum di Vienna, ritrae lo sposalizio di Ermanno con la Vergine."}
{"id": "3878071", "revid": "713622", "url": "https://it.wikipedia.org/wiki?curid=3878071", "title": "Sant'Ermanno Giuseppe di Colonia", "text": ""}
{"id": "3878081", "revid": "599013", "url": "https://it.wikipedia.org/wiki?curid=3878081", "title": "Andreas Evjen", "text": "Biografia.\n\u00c8 il padre di H\u00e5kon Evjen, anch'egli calciatore.\nCarriera.\nClub.\nEvjen gioc\u00f2 per il Mj\u00f8lner e pass\u00f2 al Bod\u00f8/Glimt nel 1993. Esord\u00ec nella Tippeligaen il 20 maggio dello stesso anno, quando sostitu\u00ec Tommy Hansen nel successo per 0-2 sul campo del Molde. Gioc\u00f2 150 incontri nella massima divisione, con questa maglia.\nPass\u00f2 poi allo Start, militante nella 1. divisjon, per cui debutt\u00f2 il 22 aprile 2001, quando fu titolare nel pareggio per 1-1 in casa dello HamKam. Rimase in squadra per quella sola stagione."}
{"id": "3878083", "revid": "287204", "url": "https://it.wikipedia.org/wiki?curid=3878083", "title": "Epsilon Leonis", "text": "Epsilon Leonis (\u03b5 Leonis, \u03b5 Leo), conosciuta anche con i nomi tradizionali di Ras Elased Australis, Asad Australis e Algenubi, \u00e8 una stella nella costellazione del Leone distante 250 anni luce dalla Terra. La sua magnitudine apparente \u00e8 +2,98.\nCaratteristiche fisiche.\nEpsilon Leonis \u00e8 una gigante gialla che si trova nella fase di transizione da una normale stella azzurra di sequenza principale alla fase di gigante rossa. La sua massa \u00e8 circa 4 volte quella del Sole, con un raggio 23 volte superiore e una luminosit\u00e0 che \u00e8 equivalente a quella di 23.000 Soli. Sembra anche mostrare le caratteristiche di variabile cefeide, con una variazione di 1/10 di magnitudine in un periodo di pochi giorni."}
{"id": "3878085", "revid": "125087567", "url": "https://it.wikipedia.org/wiki?curid=3878085", "title": "Caccia in Italia", "text": "La caccia in Italia \u00e8 regolata dalla legge 11 febbraio 1992, n. 157 e da altre norme in materia.\nDisciplina normativa generale.\nOrganizzazione e pianificazione.\nIn Italia l'attivit\u00e0 venatoria \u00e8 regolamentata dalla legge 11 febbraio 1992, n. 157 \"Norme per la protezione della fauna selvatica omeoterma e per il prelievo venatorio\", che costituisce fonte normativa primaria di carattere nazionale.\nIn base alla legge costituzionale 18 ottobre 2001, n. 3, che ha modificato l'articolo 117 della Costituzione italiana, la potest\u00e0 legislativa in materia di caccia, non essendo espressamente riservata alla legislazione dello Stato, spetta alle Regioni. Tuttavia, poich\u00e9 lo Stato si \u00e8 riservato la potest\u00e0 legislativa in tema di tutela dell'ambiente, dell'ecosistema e dei beni culturali, il potere delle regioni in materia venatoria \u00e8 in parte limitato. La limitazione non esiste per le Regioni a statuto speciale, in quanto esse hanno la potest\u00e0 legislativa in tema di ambiente e possono dotarsi di propri corpi di polizia allo scopo.\nLa caccia viene esercitata sul territorio agro-silvo-pastorale, concetto introdotto dalla legge del 1992, che tuttavia non ne stabilisce criteri e modalit\u00e0 precise per la sua identificazione, ma rimette tale competenza alle Regioni, cui spetta inoltre il compito di pianificazione faunistico-venatoria finalizzata\nCiascuna Regione deve destinare una quota dal 20 al 30% del territorio agro-silvo-pastorale alla protezione della fauna selvatica in cui \u00e8 vigente il divieto di abbattimento e cattura a fini venatori accompagnato da provvedimenti atti ad agevolare la sosta, la riproduzione e la cura della prole da parte della fauna. Il territorio ricadente nella zona delle Alpi di ciascuna regione \u00e8 una zona faunistica a s\u00e9 stante ed il territorio agro-silvo-pastorale destinato a protezione \u00e8 nella percentuale dal 10 al 20%. La percentuale massima globale destinabile alla caccia riservata a gestione privata e a centri privati di riproduzione della fauna selvatica allo stato naturale (aziende faunistico-venatorie o agrituristico-venatorie) \u00e8 del 15%.\nSul rimanente territorio agro-silvo-pastorale le Regioni promuovono forme di gestione programmata della caccia, definendone criteri ed orientamenti (l'articolo 14 ne stabilisce le modalit\u00e0), la cui pianificazione dettagliata spetta alle Province, che predispongono i piani faunistico-venatori per zone omogenee, ovvero suddivisioni del territorio in ambiti territoriali e comprensori alpini.\nIl ruolo delle Regioni.\nOgni piano faunistico-venatorio stabilito dalla Regione ha una durata di cinque anni e definisce:\nIl ruolo delle Province.\nNel rispetto dei criteri dettati dai piani faunistico-venatori regionali, le amministrazioni provinciali provvedono a emanare i piani faunistico-venatori provinciali, anch'essi aventi la durata di cinque anni. In essi le Province definiscono:\nRequisiti.\nLa licenza venatoria.\nPer esercitare l'attivit\u00e0 \u00e8 necessario essere in possesso di abilitazione all'esercizio dell'attivit\u00e0 venatoria, a seguito di superamento di apposito esame innanzi ad una commissione nominata dalla Regione in ciascun capoluogo di provincia.\nL'esame di abilitazione prevede una prova scritta ed una orale, da tenersi presso la provincia italiana di residenza. L'esame prevede quesiti su cinque materie, quali zoologia, normativa, armi e balistica, agricoltura e primo soccorso.\nLicenza di porto di fucile.\n\u00c8 necessario, altres\u00ec, essere in possesso di licenza di porto di fucile per uso caccia. Per ottenerla sono necessari:\nLa licenza di porto di fucile pu\u00f2 essere concessa solo a coloro che abbiano requisiti di affidabilit\u00e0 tali da maneggiare un'arma e che abbiano la fedina penale pulita, oltre che l'assenza di segnalazioni di polizia. Una volta ottenuta la licenza di porto di fucile, per esercitare la caccia \u00e8 necessario provvedere al pagamento annuale della tassa governativa sul porto d'armi, le tasse a favore della regione e della provincia di competenza e della polizza assicurativa per s\u00e9 e per il proprio ausiliare (uno o pi\u00f9 cani da caccia). L'assicurazione di caccia, che pu\u00f2 contenere diverse clausole a seconda della tipologia, \u00e8 obbligatoria ed ha lo scopo di tutelare la responsabilit\u00e0 civile durante l'attivit\u00e0. Devono essere coperti infortuni del cacciatore stesso, morte, danni arrecati a terzi (cose o persone), infortunio o morte del proprio ausiliare. Il porto d'armi per uso caccia ha una durata di cinque anni (sei per quelli rilasciati fino al 13 settembre 2018) e per essere rinnovato necessita della presentazione, entro la data di scadenza, di una domanda alla questura di competenza, con allegato l'aggiornamento del certificato di idoneit\u00e0 psicofisica.\nLa licenza di porto di fucile per uso caccia consente di esercitare le seguenti forme di caccia:\nPer \"altre forme di attivit\u00e0 venatoria consentite dalla legge\" si intende la caccia in ATC (\"Ambito Territoriale di Caccia\") non da appostamento fisso.\nLe forme di caccia consentite, eccetto nel caso di scelta dell'appostamento fisso, sono: \nI mezzi consentiti.\nLa caccia \u00e8 consentita solo con fucile, arco e falco. La caccia agli ungulati \u00e8 consentita con munizione esclusivamente a palla unica, non a munizione spezzata. Ogni altro mezzo \u00e8 severamente vietato. La caccia di selezione pu\u00f2 essere svolta con fucile o con arco, ma non con il falco. La caccia con fucile viene esercita con armi lunghe a ricarica manuale o semiautomatica e:\nOgni altro tipo d'arma \u00e8 vietato, con particolare riguardo a:\nSpecie cacciabili e periodi di caccia generali.\nLe specie di fauna selvatica cacciabili e i relativi periodi in cui \u00e8 consentito cacciarle sono riportati di seguito.\nNumero di capi.\nIl numero di capi di fauna selvatica cacciabile che ciascun cacciatore pu\u00f2 prelevare nelle giornate di caccia \u00e8 stabilito dalle Regioni, sentito l'organo di consulenza scientifica (INFS, oggi ISPRA), come da comma 4 dell'articolo 18 della L. n. 157/92 e s.m.i.:\nSpazi, limiti e norme comportamentali.\nLa Legge n. 157/92 specifica le limitazioni e le norme comportamentali che un cacciatore \u00e8 tenuto ad osservare, pena sanzioni penali o amministrative a seconda del fatto commesso.\nGiorni e orari.\nCiascun cacciatore pu\u00f2 esercitare la caccia per 55 giornate per stagione venatoria e con un limite di tre giorni alla settimana (due giorni in Sardegna), con l'esclusione del marted\u00ec e del venerd\u00ec che sono giorni di \"silenzio venatorio\", per cui nessun cacciatore per nessun motivo pu\u00f2 andare a caccia. Gli orari di caccia e le date di apertura e chiusura per ciascuna specie sono rese note sul calendario venatorio regionale, pubblicato prima dell'inizio della stagione di caccia.\nIl mancato rispetto degli orari prestabiliti e dei tre giorni prescelti per esercitare la caccia (all'infuori di quelli di silenzio venatorio) comporta l'applicazione di sanzioni amministrative (pecuniarie).\nGli orari concessi per la caccia sono, in via generale, da un'ora prima dell'alba fino al tramonto, salva la caccia di selezione, che \u00e8 consentita fino ad un'ora dopo il tramonto, e la caccia alla beccaccia ed al beccaccino, che viene vietata in orario serale.\nSpazi e distanze.\nCiascun cacciatore \u00e8 tenuto a rispettare i limiti spaziali imposti dalla legge. La caccia si esercita nel territorio agro-silvo-pastorale, per il quale \u00e8 stata pianificata l'attivit\u00e0 venatoria.\nEntro tale territorio \"non \u00e8 consentito l'esercizio venatorio\" nelle seguenti aree:\n\"Non \u00e8 consentito l'atto di sparare\" da distanza inferiore a 150 metri con fucile da caccia ad anima liscia, o da distanza corrispondente a meno di una volta e mezza la gittata massima in caso di uso di armi ad anima rigata, in direzione di:\nReati previsti.\nI seguenti fatti sono reati e quindi sono perseguibili con sanzioni penali, che prevedono l'arresto ed un'ammenda, di entit\u00e0 dipendente dal reato commesso:\nInoltre, per l'imbalsamazione e la tassidermia sono previste le stesse sanzioni per l'abbattimento delle specie protette o particolarmente protette.\nVigilanza venatoria.\nLa vigilanza in materia di caccia in Italia \u00e8 consentita a:\nDati e statistiche.\nPraticanti.\nNegli anni novanta pi\u00f9 del 60% dei cacciatori italiani era collocato nella fascia d'et\u00e0 30-49 anni, a cui si aggiungeva un 20% di cacciatori fino a 29 anni. Nel corso degli anni, il livello di istruzione dei cacciatori \u00e8 migliorato e, nel complesso, il livello rimane leggermente superiore ai dati nazionali per gli uomini in et\u00e0 lavorativa. Fra i cacciatori italiani, la categoria professionale pi\u00f9 diffusa \u00e8 quella operaia, seguita da quella di lavoratore dipendente, commercianti, lavoratori autonomi e pensionati. Per quanto riguarda la distribuzione territoriale dei cacciatori, la regione italiana con pi\u00f9 cacciatori \u00e8 la Toscana, seguita da Lombardia, Lazio, Campania e Sicilia.\nIn Italia il numero dei cacciatori \u00e8 in progressiva diminuzione essendo passati dai del 1980 (3,0% dell'allora popolazione italiana) ai del 2007 (1,2% dell'attuale popolazione italiana) con un calo netto del 55,8% (57,9% in rapporto alla popolazione italiana) e \"tale fenomeno va attribuito principalmente alla perdita di attrattiva della caccia evidente soprattutto tra le giovani generazioni particolarmente sensibili alle tematiche ambientali\". Attualmente la maggior parte dei cacciatori ha un'et\u00e0 compresa tra i 65 e i 78 anni e l'et\u00e0 media \u00e8 in aumento a causa del mancato ricambio generazionale.\nI dati Istat sulle licenze di caccia:\nNel 2017 il numero di cacciatori, secondo il \"Rapporto sullo stato delle foreste e del settore forestale in Italia\" stilato dal Ministero delle Politiche agricole, alimentari e forestali, era di 477\u00a0330; tale dato per\u00f2 non comprendeva i cacciatori delle regioni Lazio e Marche, che non avevano fornito i dati al predetto Ministero.\nI cacciatori italiani sono raggruppati in associazioni venatorie di categoria\nIncidenti.\nIncidenti in Italia, durante l'attivit\u00e0 venatoria, che hanno comportato il ferimento o la morte di persone:\nI movimenti di opposizione.\nIn Italia nel corso degli anni 1990 sono stati proposti tre quesiti referendari per inasprire le norme che regolano la caccia, nessuno dei quali per\u00f2 raggiunse il quorum necessario del 50%:\nDue dei referendum furono proposti con l'intento di abrogare l'articolo 842 del codice civile italiano, particolarmente criticato dalle associazioni anticaccia. Secondo l'articolo 842, il proprietario di un fondo non pu\u00f2 impedire che vi si entri per l'esercizio della caccia, a meno che non si tratti di un terreno coltivato, oppure il fondo sia recintato lungo l'intero perimetro (con una rete metallica o un muro di altezza non inferiore a 1,20 metri) o delimitato da corsi d'acqua perenni (il cui letto deve essere profondo almeno 1,50 metri e largo non meno di 3 metri).\nSecondo alcuni sondaggi condotti negli anni 2000, la maggior parte dei cittadini \u00e8 contraria alla caccia o comunque richiede particolari restrizioni sulle normative che regolano l'attivit\u00e0 venatoria. Un referendum in merito a modifiche restrittive su una legge sulla caccia della Regione Piemonte (la n. 70 del 1996) convocato per il 3 giugno 2012 venne annullato a causa dell'abrogazione della legge stessa da parte del Consiglio regionale piemontese, avvenuta esattamente un mese prima della consultazione (3 maggio 2012).\nEffetti sull'ecosistema.\nPositivi.\nAlcune specie animali erbivore, a causa dell'assenza di predatori nel loro territorio, tendono a creare popolazioni non in grado di autoregolare la propria consistenza numerica, che in condizioni favorevoli tende quindi ad aumentare in maniera insostenibile per l'ambiente, provocando danni alle attivit\u00e0 umane, soprattutto in campo agricolo. Tale fenomeno si verifica soprattutto nelle specie appartenenti al gruppo degli ungulati, tipicamente il cinghiale, il daino, il muflone, il capriolo, il cervo, il camoscio alpino e lo stambecco (quest'ultimo specie non cacciabile in Italia). La caccia selettiva pu\u00f2 rappresentare un importante fattore di contenimento di tali specie, in quanto, se la specie \u00e8 ben conosciuta, attraverso un'efficace pianificazione, \u00e8 possibile gestire correttamente una popolazione, attraverso l'abbattimento selettivo degli esemplari. Tale pianificazione \u00e8 realizzata da zoologi. Altro importante problema \u00e8 rappresentato dalla volpe, che tende ad eliminare molti piccoli uccelli nidificanti a terra e, pi\u00f9 in generale, i nidi, oltre che i piccoli mammiferi, fin anche a predare piccoli di cinghiale e capriolo. Vi sono anche uccelli che tendono a fare danni ai coltivi, oltre che ad invadere nicchie ecologiche altrui, minacciando numerosi endemismi a forte rischio di estinzione.\nPi\u00f9 in generale, bisogna considerare che il progressivo abbandono dei coltivi, soprattutto in ambienti di bassa e media montagna (con accenni all'alta montagna nei limiti di quota del bosco) ed in territorio collinare, con la ripresa del bosco e la scomparsa delle praterie, ha determinato forti cambiamenti nella fauna italiana. Basti pensare all'aumento degli ungulati ed alla diminuzione dei galliformi (soprattutto alpini): i primi cercano sostanze grezze nel bosco, a differenza dei galliformi, che vivono invece in una debole forma di parassitismo verso l'uomo, ovvero hanno bisogno di una particolare cura del territorio. Nulla nel territorio \u00e8 ormai allo stato naturale, vista la presenza dell'uomo, che ha modificato l'ambiente a suo vantaggio, e tale affermazione trova risposta anche nella composizione della fauna italiana. In particolare, vi sono peculiari endemismi (tra cui i relitti glaciali) che si sono conservati grazie al contributo involontario dell'uomo, ovvero endemismi che hanno prolificato e si sono espansi grazie all'opera dell'uomo, specie che sono minacciate ora dalla trasformazione del territorio che ha visto la ricomparsa di predatori, ovvero il loro aumento, che con la concomitanza della diminuzione delle risorse trofiche, ovvero ambienti vocati alla specie, porta al rischio di estinzione, locale o totale, della specie.\nA tal fine la caccia, sia come controllo della specie sia come fucina di dati scientifici, ha un apporto fondamentale.\nNegativi.\nLa caccia viene in genere consentita solo a specie le cui popolazioni sono stabili ed in buona salute. L'eccezione principale \u00e8 la caccia agli uccelli migratori, le cui popolazioni coprono areali vasti, che spesso interessano Paesi differenti e, pertanto, il loro studio risulta difficoltoso. Per tale motivo \u00e8 difficile stimare la loro reale consistenza numerica e i dati delle ricerche scientifiche sono relativamente scarsi. Di conseguenza anche la sostenibilit\u00e0 di questa forma di caccia \u00e8 ancora poco chiara, cos\u00ec come i danni arrecati agli uccelli migratori. Autorevoli pubblicazioni scientifiche dimostrano che \u00e8 opportuno correlare l'intensit\u00e0 del prelievo delle specie migratorie all'effettiva consistenza delle popolazioni. L'Italia, inoltre, \u00e8 un crocevia di rotte di specie migratorie e un prelievo eccessivo durante la migrazione pu\u00f2 avere effetti sulla consistenza delle specie a livello continentale. A tal fine, \u00e8 interessante la creazione di progetti di coordinamento europei al fine di coordinare il prelievo, oltre che lo studio dei prelievi sotto il profilo scientifico. Alcune specie protette ed alcune specie cacciabili di uccelli sono molto rassomiglianti per morfologia e piumaggio e non sempre nella situazione di caccia il discernimento \u00e8 inequivocabile e questo pu\u00f2 portare ad abbattimenti accidentali di specie in pericolo di estinzione.\nInoltre, alcune specie, come fino a tempi recenti la coturnice ed il gallo cedrone, sono cacciabili, in virt\u00f9 di tecniche di caccia tradizionali, nonostante la consistenza delle loro popolazioni sia scarsa e che siano specie in declino e, quindi, che questa pratica sia poco o per nulla sostenibile.\nRecenti studi editti da ISPRA (Istituto superiore per la protezione e la ricerca ambientale), ente governativo deputato allo scopo, tramite l'analisi dei carnieri di caccia, dei censimenti alle specie in questione e le nuove regolamentazioni adottate a protezione delle specie, uniti alla minor pressione venatoria, hanno fatto ripartire la presenza e la consistenza numerica delle specie nei loro arenili storici. Inoltre, si \u00e8 reso palese che la maggiore causa del declino della tipica alpina stanziale sia dovuta all'abbandono della montagna ed alle predazione di mammiferi ed uccelli opportunisti, che predano le uova e/o le classi giovani, unita ad un minor tasso di successo riproduttivo.\nUno degli impatti indiretti pi\u00f9 gravi della caccia \u00e8 la dispersione nel suolo e nelle acque interne di grandi quantit\u00e0 di piombo, che secondo recenti studi scientifici \u00e8 causa di avvelenamenti mortali (saturnismo) in varie specie animali. Recentemente \u00e8 sempre pi\u00f9 diffuso l'impiego di pallini di acciaio, che per\u00f2 richiedono armi particolari per poter essere usati, per cui si suppone che serviranno diversi anni prima di vedere un impiego generalizzato di queste munizioni. hanno gi\u00e0 vietato l'uso dei pallini in piombo in tutto o in parte del loro territorio.\nUn altro impatto indiretto che ha causato danni gravi, gravissimi o talvolta disastrosi alle popolazioni autoctone \u00e8 l'inquinamento genetico, nonch\u00e9 l'introduzione di specie aliene. Questo \u00e8 avvenuto ad esempio con il cinghiale che, portato quasi all'estinzione nel secondo dopoguerra, \u00e8 stato poi \"rinsanguato\" con esemplari di ceppo centroeuropeo caratterizzati da grosse dimensioni e prolificit\u00e0 assai pi\u00f9 elevata di quelli di ceppo mediterraneo, con conseguenti problemi di sovrappopolazione. Anche la lepre appenninica ha subito un fortissimo inquinamento genetico (che l'ha quasi portata all'estinzione) da parte della lepre europea a causa dei ripopolamenti fatti senza le necessarie garanzie di purezza del materiale immesso. Tra le vere e proprie specie aliene introdotte per la caccia si possono ricordare il colino della Virginia e la minilepre, che hanno stabilito popolazioni naturalizzate in varie parti del nord Italia.\nA tal fine, vi \u00e8 una convergenza tra ISPRA e regolamentatori regionali/provinciali al fine di porre in atto misure venatorie atte ad eradicare le specie alloctone, ovvero bloccarne l'aumento di arenile, tramite corposi piani di tiro selettivo (daino e muflone) e forte deregolamentazione con carnieri alti (minilepre e piccola selvaggina staziale)."}
{"id": "3878087", "revid": "713622", "url": "https://it.wikipedia.org/wiki?curid=3878087", "title": "San Dmitrij Ivanovi\u010d di Russia", "text": ""}
{"id": "3878089", "revid": "2194477", "url": "https://it.wikipedia.org/wiki?curid=3878089", "title": "Trasporto Passeggeri Emilia-Romagna", "text": "Trasporto Passeggeri Emilia-Romagna (TPER) \u00e8 una societ\u00e0 per azioni a totale partecipazione pubblica che gestisce il trasporto pubblico locale su gomma nelle province di Bologna, Ferrara e in minima parte nelle province di Modena e Ravenna.\nTper partecipa inoltre al 30% in Trenitalia Tper, che gestisce il trasporto ferroviario sulle linee regionali dell'Emilia-Romagna affidate ai gestori dell'infrastruttura RFI e FER.\nStoria.\nL'azienda \u00e8 nata il 1\u00ba febbraio 2012 dalla fusione della divisione trasporti di ATC, che ai tempi svolgeva l'attivit\u00e0 nei bacini di Bologna e Ferrara, con la divisione Trasporti di Ferrovie Emilia Romagna (FER).\nNell'ottobre dello stesso anno, TPER ha acquisito una quota di quattro milioni di euro del capitale di Start Romagna alla quale ha ceduto il ramo autolinee di Rimini.\nNel giugno 2012 \u00e8 stata perfezionata da parte di TPER la cessione alla societ\u00e0 Dinazzano Po del proprio ramo d'azienda del settore merci.\nNei primi mesi del 2014, la societ\u00e0 \u00e8 divenuta azionista di riferimento di SETA, azienda che eroga i servizi di trasporto pubblico locale su gomma nelle province di Modena, Reggio Emilia e Piacenza.\nAl dicembre 2014, TPER detiene partecipazioni azionarie in 13 societ\u00e0, prevalentemente operanti nel settore dei trasporti di passeggeri e merci, di cui 7 controllate e 6 collegate.\nIl 1\u00ba gennaio 2020, il ramo ferroviario dell'azienda \u00e8 stato conferito alla nuova societ\u00e0 Trenitalia Tper, di cui Tper \u00e8 socia al 30% (Trenitalia al 70%).\nStruttura societaria.\nIl capitale sociale \u00e8 cos\u00ec ripartito tra diversi soggetti pubblici dell'Emilia-Romagna e 3 province della Lombardia:\nAttivit\u00e0 gestite.\nCitt\u00e0 di Bologna e corrispondente area metropolitana:\nCitt\u00e0 di Imola:\nCitt\u00e0 di Ferrara e Provincia:\nPrima della costituzione di Trenitalia Tper, la societ\u00e0 gestiva inoltre direttamente numerose linee ferroviarie regionali e alcune tratte regionali su linee nazionali.\nServizi ferroviari su rete FER:\nServizi ferroviari su rete RFI:\nServizi ferroviari periodici:\nFlotta.\nIl parco mezzi ereditato da ATC \u00e8 composto da 1200 unit\u00e0.\nAlcuni mezzi del bacino di Bologna (mezzi sia FER che ex ATC) sono stati ceduti alla societ\u00e0 Autoguidovie che ha acquisito le quote di TPB di FER, subentrando nell'esercizio delle autolinee ex FER. Ad ottobre 2012 i mezzi del bacino autolinee di Rimini (mezzi ex FER) sono stati ceduti alla societ\u00e0 Start Romagna.\nLa flotta circolante a Bologna \u00e8 composta da: Mercedes-Benz Citaro, Mercedes-Benz Cito, Mercedes-Benz Integro, Mercedes-Benz Sprinter, Iveco CityClass (in dismissione), Irisbus Citelis, Irisbus sitcar, Iveco Bus Urbanway, Iveco MyWay (in dismissione), Irisbus Arway Iveco Bus Crossway, iveco Crealis Neo, Iveco bus Daily Way, , BredaMenarinibus Monocar 240, BredaMenarinibus Zeus, BredaMenarinibus Vivacity, BredaMenarinibus Avancity, BredaMenarinibus Citymood, CAM BusOtto (in servizio il modello filobus da 18m) , CAM Al\u00e8, Setra S 419 UL, Volvo 7700, MAN Lion's City, Neoplan Centroliner Evolution Van Hool A300 (in dismissione i modelli snodati del 1998 e 1999, 2 new A300 ibridi acquistati nel 2012), Solaris Trollino, Solaris Urbino, scania interlink lng, MAN Lion's Intercity.\nUnit\u00e0 dismesse.\nDal 2012, anno della sua fondazione, la tper ha dismesso completamente dalla propria flotta i seguenti mezzi:\nCAM Pollicino, Iveco DownTown, Cacciamali TCM890, Cacciamali TCC760, Iveco Effeuno, Iveco Turbocity, Iveco Turbocity R, Fiat 370, Iveco EuroClass, Menarini Monocar 201, Menarini Monocar 220, BredaMenarinibus Monocar 221, BredaMenarinibus Monocar 321, BredaMenarinibus Monocar 230, Bredabus 4001, CAM BusOtto, Cam New BusOtto, Neoplan Centroliner, Mercedes-Benz O405N, Iveco Europolis.\nDepositi.\nTPER dispone di sette depositi aziendali tutti ereditati da ATC di cui cinque nel bacino di Bologna e due nel bacino di Ferrara: tre a Bologna (deposito Battindarno, deposito Due Madonne e deposito Ferrarese), uno a Imola (BO) e uno a Prati di Castel di Casio (BO) (alta valle del Reno), uno a Ferrara (deposito Trenti) e uno a Comacchio (FE). Oltre ad essi, nel territorio servito dall'azienda sono sparsi numerosi parcheggi (gruppi esterni), in prossimit\u00e0 dei principali capolinea delle linee suburbane ed extraurbane. Per il rifornimento, la pulizia e la manutenzione dei mezzi ciascun gruppo esterno fa capo ad uno dei depositi di cui sopra, e solo occasionalmente presso distributori di carburante locali.\nTPER aveva ereditato da FER ulteriori tre depositi: Bologna Roveri, Ferrara Porta Reno e Rimini Clementini, di questi i primi due sono stati chiusi subito dopo la creazione di TPER e i relativi mezzi trasferiti nei depositi ex ATC mentre l'ultimo \u00e8 stato ceduto a Start Romagna ad ottobre 2012 insieme al ramo autolinee di Rimini.\nConservazione.\n\u00c8 stato ereditato da ATC un museo dei trasporti che espone una ventina di vetture restaurate tra autobus, filobus, tram ed altri mezzi.\nFra questi, \u00e8 presente la matricola 4030 di ATC, un Fiat 421-A Menarini costruito nel 1973 che il 2 agosto 1980, giorno della strage alla stazione di Bologna, fu impiegato per il trasporto delle salme dal piazzale antistante lo scalo ferroviario all'obitorio.\nParco rotabili.\nTPER ha ereditato il parco rotabili della societ\u00e0 Ferrovie Emilia Romagna che \u00e8 composto da elementi piuttosto eterogenei in quanto la FER, oltre ad effettuare nuovi acquisti durante il periodo in cui ebbe la gestione dei servizi ferroviari, a sua volta li eredit\u00f2 dalle quattro gestioni commissariale che sono confluite in essa:\nParte del materiale proviene dalle incorporazioni effettuate da FER sul finire del primo decennio del XXI secolo:\nNonostante la denominazione TPER gestisce tuttora anche i servizi ferroviari merci che gi\u00e0 erano operati da FER sia su rete sociale FER che su rete RFI ed \u00e8 socia insieme a Sogemar della societ\u00e0 ferroviaria merci Oceanogate.\nLocomotive per servizi merci e manovre.\nInoltre TPER ha utilizzato in passato in regime di noleggio per il servizio merci una Locomotiva E.484 di ISC, una Locomotiva E.189 sempre di ISC, una E.483 di Arenaways e una locomotiva D.146 di Trenitalia Cargo oltre a vari automotori del gruppo 255 sempre di Trenitalia per le manovre.\nRotabili storici.\nAl momento della sua costituzione in societ\u00e0, TPER ha ereditato dalla FER anche dei rotabili di interesse storico provenienti dalle precedenti amministrazioni ferroviarie delle linee emiliane:"}
{"id": "3878090", "revid": "1305772", "url": "https://it.wikipedia.org/wiki?curid=3878090", "title": "Dmitrij Ivanovi\u010d di Russia", "text": "Con Dmitrij Ivanovi\u010d di Russia si possono indicare due figli dello zar Ivan il Terribile:"}
{"id": "3878093", "revid": "212348", "url": "https://it.wikipedia.org/wiki?curid=3878093", "title": "Botiala", "text": "Botiala (somalo: \"Butiyaalo\", \"Bottiala\", \"Bandar Kor\") \u00e8 un antico insediamento situato nella parte nordorientale della regione di Bari, in Somalia.\nStoria.\nLa citt\u00e0 si trova in un uadi, nei pressi dell'antica citt\u00e0 portuale di Candala. I commercianti somali della regione, per secoli trasportarono beni come legni aromatici, gomma e incenso dall'interno del Corno d'Africa verso la costa, per svolgere commerci con India, Persia ed Arabia.\nL'antica fortezza di Botiala si trova arroccata su una collina che sovrasta la foce del uadi, l'area del porto, l'antica miniera e le rovine dell'insediamento.\nA nord della fortezza si trova un terreno con circa 200 ometti di pietre (\"taalo\") di varie dimensioni. Lungo la costa si trovano grandi distese di conchiglie. Nessuna delle strutture \u00e8 stata scavata dagli archeologi."}
{"id": "3878104", "revid": "314905", "url": "https://it.wikipedia.org/wiki?curid=3878104", "title": "Sant'Olimpia", "text": ""}
{"id": "3878106", "revid": "599013", "url": "https://it.wikipedia.org/wiki?curid=3878106", "title": "Eivind Eriksen", "text": "Carriera.\nClub.\nEriksen gioc\u00f2 con le maglie di HamKam, Nordkinn e Hammerfest, prima di passare al Bod\u00f8/Glimt. Esord\u00ec nella Tippeligaen il 10 aprile 1999, andando anche a segno nel pareggio per 1-1 sul campo del V\u00e5lerenga. Gioc\u00f2 nella massima divisione norvegese per i successivi tre anni.\nPass\u00f2 poi allo H\u00f8nefoss, club della 1. divisjon, per cui debutt\u00f2 il 14 aprile 2002, quando fu titolare nel successo per 1-3 sul campo dello \u00c5sane. Il 21 aprile segn\u00f2 la prima rete, nella sconfitta casalinga per 1-2 contro lo Skeid. Anche in questa squadra vi rimase per tre anni.\nTerminata questa esperienza, torn\u00f2 allo Hammerfest e poi si accord\u00f2 con l'\u00c5mot, dove chiuse la carriera."}
{"id": "3878107", "revid": "486946", "url": "https://it.wikipedia.org/wiki?curid=3878107", "title": "San Pantaleone", "text": ""}
{"id": "3878108", "revid": "144796", "url": "https://it.wikipedia.org/wiki?curid=3878108", "title": "Giulio Claro", "text": "Biografia.\nNacque da una famiglia nobile di Alessandria ed intraprese gli studi in legge a Pavia per poi perfezionarli a Bologna. Fu allievo del giurista umanista Andrea Alciato. \nVenne nominato podest\u00e0 di Cremona, ricoprendo tale incarico dal 1559 al 1561. Fu membro del prestigioso tribunale supremo del Senato di Milano.\nFilippo II di Spagna lo nomin\u00f2 reggente del Consiglio d'Italia di Madrid, l'organo consultivo del re per il governo dei territori italiani.\nOpere.\nIn ambito dottrinale \u00e8 conosciuto per aver scritto le \"Sententiae receptae\": l'opera tratta di diritto civile, feudale e criminale. Tale opera fu oggetto di numerose ristampe sino al XVIII secolo. \u00c8 in particolare la trattazione del diritto criminale (oggi si direbbe \"penale\") che gli procur\u00f2 l'attenzione dei giuristi del tempo: contenuta nel quinto libro, essa ebbe anche circolazione autonoma col nome di \"Practica criminalis\".\nLa sua opera si caratterizza per l'impegno nella comparazione tra la giurisprudenza milanese e quella degli altri ordinamenti dell'epoca, caratterizzata da un forte particolarismo giuridico."}
{"id": "3878111", "revid": "124123", "url": "https://it.wikipedia.org/wiki?curid=3878111", "title": "Sem\u00ebn Vasil'evi\u010d \u0116l'ger", "text": "Fu insignito di vari premi e riconoscimenti tra i quali Ordine di Lenin e Ordine della Bandiera Rossa del Lavoro.\nOpere.\nLa sua prima opera fu pubblicata nel 1921\nAlcune sue opere postume vennero tradotte in russo."}
{"id": "3878112", "revid": "599013", "url": "https://it.wikipedia.org/wiki?curid=3878112", "title": "Ancelle del Santo Bambino Ges\u00f9", "text": "Le Ancelle del Santo Bambino Ges\u00f9 (in inglese \"Handmaids of the Holy Child Jesus\") sono un istituto religioso femminile di diritto pontificio: le suore di questa congregazione pospongono al loro nome la sigla H.H.C.J.\nStoria.\nLa congregazione fu fondata in Nigeria il 19 giugno 1937 dal vescovo James Moynagh (1903-1985), prefetto apostolico di Calabar.\nL'istituto, formato da suore indigene, fu inizialmente affidato alla direzione delle religiose anglo-americane della Societ\u00e0 del Santo Bambino Ges\u00f9: si rese definitivamente autonomo il 28 dicembre 1959, quando fu celebrato il primo capitolo generale e venne eletta una superiora generale autoctona.\nLe Ancelle del santo bambino Ges\u00f9 ricevettero il pontificio decreto di lode il 20 febbraio 1971.\nAttivit\u00e0 e diffusione.\nLe suore della congregazione si dedicano all'educazione della giovent\u00f9, alla cura dei malati e alle opere sociali.\nSono presenti in Africa (Camerun, Ghana, Kenya, Nigeria, Sierra Leone, Togo), Europa (Italia, Regno Unito, Germania) e nelle Americhe (Canada, Stati Uniti d'America); la sede generalizia \u00e8 a Ikot Ekpene, stato nigeriano di Akwa Ibom.\nAlla fine del 2008 la congregazione contava 859 religiose in 134 case."}
{"id": "3878123", "revid": "599013", "url": "https://it.wikipedia.org/wiki?curid=3878123", "title": "Clas Andr\u00e9 Guttulsr\u00f8d", "text": "Carriera.\nClub.\nGuttulsr\u00f8d gioc\u00f2 nel Moss e nel Fredrikstad, prima di passare allo HamKam. Nel 1998 fu ingaggiato dal Bod\u00f8/Glimt, che nel 2000 lo cedette in prestito al Lillestr\u00f8m.\nTorn\u00f2 poi al Moss nel 2002 e nel 2005 gioc\u00f2 allo Sprint-Jel\u00f8y."}
{"id": "3878125", "revid": "767487", "url": "https://it.wikipedia.org/wiki?curid=3878125", "title": "Ciliegine", "text": "Ciliegine \u00e8 un film del 2012 diretto da Laura Morante.\nSi tratta dell'opera prima dell'attrice italiana Laura Morante, anche interprete e sceneggiatrice con Daniele Costantini, in una coproduzione italo-francese.\nTrama.\nAmanda ha sempre avuto con gli uomini rapporti complicati, li giudica irreparabilmente inaffidabili, li guarda con sospetto, pronta a cogliere i segni certi dell'arroganza, del tradimento, dell'indifferenza. Secondo il marito della sua migliore amica Florence, un eccentrico psicanalista, Amanda \u00e8 affetta da androfobia: ha paura degli uomini. \u00c8 quindi fatale che qualunque inezia diventi pretesto per interrompere le sue relazioni. Ma la sera del 31 dicembre accade qualcosa di veramente insolito.\nProduzione.\nProduzione italo-francese: Nuts and Bolts production - Produttore Francesco Giammatteo, La Maison de Cinema - Philippe Carcassone, Soudaine Compagnie - Bruno Pesery. L'anteprima mondiale \u00e8 avvenuta il 13 aprile 2012 a Roma.\nCritica.\n\"Nel suo esordio francese alla regia, Laura Morante si cimenta con la difficile arte della commedia, e il risultato \u00e8 egregio: sceneggiatura pensata, personaggi credibili, recitazione verosimile, ironia q.b.\"\nRiconoscimenti.\nIn occasione della rassegna Asti Film Festival del 2012 ha vinto il primo premio giuria come miglior regia nella sezione \"opere prime\""}
{"id": "3878126", "revid": "1543377", "url": "https://it.wikipedia.org/wiki?curid=3878126", "title": "Kore di Antenor", "text": "La Kore di Antenor \u00e8 una statua attica arcaica in marmo insulare, alta 215\u00a0cm e conservata nel Museo dell'acropoli ad Atene (n. 681). La base che le \u00e8 probabilmente associata reca incisi il nome del committente e dello scultore ateniese Antenor. Fa parte della serie di statue votive femminili che fu in uso dedicare sull'acropoli di Atene all'incirca tra il 570 e il 490 a.C.\nStoria.\nGli artisti che vissero ad Atene sotto la tirannia dei Pisistratidi godettero di un periodo di grandi e frequenti commissioni pubbliche e private; verso il 530-520 a.C. un vasaio di nome Nearchos (difficilmente, per ragioni cronologiche, identificabile con il Nearchos del kantharos al Museo archeologico nazionale di Atene, Acr. 611) pot\u00e9, se la statua e la base sono pertinenti, commissionare ad un artista ateniese di nome Antenor, la pi\u00f9 grande tra le korai dedicate ad Atene sull'acropoli.\nLa kore fu rinvenuta nella cosiddetta \"colmata persiana\", un terrapieno in cui erano stati sepolti i resti dei monumenti del VI secolo a.C. distrutti dai Persiani nel 480 a.C. La parte superiore della statua, insieme alla base con dedica, \u00e8 stata trovata nel febbraio del 1886 a nord-ovest dell'Eretteo; i piedi e il plinto erano stati scavati precedentemente al nuovo rinvenimento e sono stati riuniti alla parte superiore in seguito al rinvenimento delle parti di raccordo nel 1887.\nIl rapporto della statua con la base \u00e8 stato messo in dubbio subito dopo il rinvenimento e la connessione dei frammenti tra loro; alcuni studiosi, tra gli altri Humfry Payne, hanno continuato a non ritenere pertinenti le due parti. Le motivazioni principali sono le seguenti: ad un foro sul fondo della statua non corrisponde alcun altro foro sulla base, il plinto \u00e8 troppo piccolo rispetto alla cavit\u00e0 della base e una volta inserito rimane rialzato rispetto al livello di questa.\nDescrizione.\nLa statua \u00e8 frammentaria perch\u00e9 mancano il naso, il braccio destro inferiore, la punta delle dita della mano sinistra, frammenti degli arti inferiori, la parte anteriore dei piedi e l'occhio destro. La posa \u00e8 quella comune per questo tipo di scultura; si erge su un piccolo plinto destinato all'inserimento nella cavit\u00e0 della base. Quest'ultima misura 60,5\u00a0cm x 30\u00a0cm; \u00e8 alta 40\u00a0cm ed \u00e8 decorata con linguette verdi e rosse alternate su tutti e quattro i lati.\nIl costume \u00e8 composto da un chitone ionico e un himation. Un braccialetto verde intagliato decora il braccio sinistro al quale sembra essere collegato il lembo del chitone. Due strisce rosse con un meandro verde decoravano il bordo inferiore dell'himation. I capelli sono lisci nella parte superiore del cranio, mentre sulla fronte sono acconciati in riccioli ordinati su tre linee. Sul diadema restano tracce di decorazione a meandri dipinta. I capelli che recano tracce di rosso scendono divisi in quattro ciocche su ogni spalla nella zona anteriore e cadono posteriormente in una massa semicircolare suddivisa in venti ciocche. Piccole tracce di cristallo di rocca o pasta vitrea viola restano all'interno degli occhi, il castone di metallo si \u00e8 conservato nell'occhio sinistro.\nGli occhi e la bocca sono orizzontali. Le palpebre inferiori sono dritte, quelle superiori arcuate in stile attico come la forma del viso e delle orecchie. Il mento \u00e8 solido e quadrato. Le spalle sono larghe e alte mentre la parte inferiore manca di profondit\u00e0; tutte e due le braccia sono insolitamente staccate dal corpo e il braccio sinistro non \u00e8 modellato a parte, come solitamente veniva fatto, ma unito al resto della statua.\nStile.\nIl Dickins sottolinea la sostanziale struttura attica della statua, il Payne ne evidenzia l'isolamento stilistico all'interno della sequenza delle korai dell'acropoli. I modi ionici (anche nella foggia delle vesti) sembrano perfettamente compresi e assorbiti, l'insistenza nella resa della stoffa e del panneggio \u00e8 segno dei tempi. La kore, come si \u00e8 detto, \u00e8 la pi\u00f9 grande tra quelle rinvenute sull'acropoli, ma non si tratta, come nota il Payne, dell'ingrandimento di una comune kore: la monumentalit\u00e0 che caratterizza quest'opera \u00e8 dovuta ad una interpretazione dell'artista. Lo scultore insiste sugli elementi verticali del disegno, posti a scansione regolare come le scanalature di una colonna; allo stesso tempo la verticalit\u00e0 \u00e8 ridimensionata dalla linea dell'himation che diviene quasi orizzontale cos\u00ec come le increspature del chitone sulla spalla sinistra. Questo modo di concepire la figura la avvicina al senso di presenza e stabilit\u00e0 che caratterizza le dee ioniche del tempo di Cheramyes, ma non per un atteggiamento superficialmente ionizzante, piuttosto per una rinnovata attenzione verso elementi antichi e semplici che avvicinano quest'opera allo spirito dello stile severo, come espressione di pacata moralit\u00e0 e dignit\u00e0 e che la rendono allo stesso tempo un riflesso della possibile cifra stilistica che potrebbe essere appartenuta al perduto primo monumento ai tirannicidi."}
{"id": "3878128", "revid": "36426", "url": "https://it.wikipedia.org/wiki?curid=3878128", "title": "Kore di Antenore", "text": ""}
{"id": "3878134", "revid": "1243", "url": "https://it.wikipedia.org/wiki?curid=3878134", "title": "Ferrovia Athenry-Ennis", "text": ""}
{"id": "3878135", "revid": "339392", "url": "https://it.wikipedia.org/wiki?curid=3878135", "title": "Sant'Audiface", "text": ""}
{"id": "3878136", "revid": "339392", "url": "https://it.wikipedia.org/wiki?curid=3878136", "title": "Sant'Abaco", "text": ""}
{"id": "3878138", "revid": "599013", "url": "https://it.wikipedia.org/wiki?curid=3878138", "title": "Thor Mikalsen", "text": "Carriera.\nClub.\nMikalsen debutt\u00f2 nella Tippeligaen con la maglia del Bod\u00f8/Glimt in data 1\u00ba maggio 1993, quando fu titolare nel pareggio per 1-1 sul campo del Troms\u00f8. Il 27 giugno dello stesso anno, segn\u00f2 la prima rete, nel pareggio per 2-2 in casa del Rosenborg. Rimase in squadra fino al termine del campionato 2000.\nL'anno seguente fu infatti ingaggiato dal Bryne. Esord\u00ec con questa maglia il 29 aprile 2001, segnando anche una rete nella vittoria per 3-4 sul campo del Brann. Rest\u00f2 in questo club per una sola stagione.\nNazionale.\nMikalsen conta 23 presenze e 2 reti per la . La prima di queste fu datata 2 febbraio 1994, nel pareggio per 3-3 contro la ."}
{"id": "3878139", "revid": "599013", "url": "https://it.wikipedia.org/wiki?curid=3878139", "title": "Alfredo Chabrol\u00edn", "text": "Caratteristiche tecniche.\nGiocava come mediano destro.\nCarriera.\nClub.\nChabrol\u00edn debutt\u00f2 nel Newell's Old Boys nella stagione 1920: su 18 gare di Copa Intendente Nicasio Vila ne disput\u00f2 15. Fin dalla sua prima annata al club fu titolare nel ruolo di mediano destro; nel 1921 assomm\u00f2 17 gare in Copa Nicasio Vila, nel 1922 ne gioc\u00f2 12 e segn\u00f2 il suo primo gol; nel 1923 le presenze furono 14. Nel 1924 registr\u00f2 11 apparizioni; seguirono poi le due annate con pi\u00f9 presenze della sua carriera, quella del 1925 (22 incontri) e quella del 1926 (25 incontri, 1 gol). Prosegu\u00ec in Copa Vila fino a met\u00e0 1931: la competizione fu infatti interrotta, quell'anno, poich\u00e9 la Liga Rosarina de F\u00fatbol decise di introdurre il professionismo nel calcio di Rosario, creando la Asociaci\u00f3n Rosarina de F\u00fatbol e istituendo il Torneo Gobernador Luciano Molinas quale nuova competizione cittadina. Alla sua prima stagione da professionista Chabrol\u00edn mise a referto 13 presenze; si ritir\u00f2 l'anno successivo dopo aver giocato 14 gare.\nNazionale.\nNel 1922 fu convocato per il Campeonato Sudamericano: in tale competizione esord\u00ec il 28 settembre contro il a Rio de Janeiro, in quello che fu anche il suo debutto assoluto in Nazionale. Gioc\u00f2 poi contro l' (8 ottobre), contro il (15 ottobre) e contro il (18 ottobre), sempre da mediano destro titolare. Il 25 maggio 1924 gioc\u00f2 a Montevideo l'incontro con l'Uruguay valido per la Copa Newton."}
{"id": "3878140", "revid": "287204", "url": "https://it.wikipedia.org/wiki?curid=3878140", "title": "Alfredo Chabrolin", "text": ""}
{"id": "3878141", "revid": "287204", "url": "https://it.wikipedia.org/wiki?curid=3878141", "title": "Alfredo Chambrolin", "text": ""}
{"id": "3878142", "revid": "179980", "url": "https://it.wikipedia.org/wiki?curid=3878142", "title": "Alfredo Chambrol\u00edn", "text": ""}
{"id": "3878145", "revid": "290023", "url": "https://it.wikipedia.org/wiki?curid=3878145", "title": "Kolmen Ristin kirkko", "text": ""}
{"id": "3878146", "revid": "1243", "url": "https://it.wikipedia.org/wiki?curid=3878146", "title": "Ferrovia Limerick-Ennis", "text": ""}
{"id": "3878152", "revid": "767487", "url": "https://it.wikipedia.org/wiki?curid=3878152", "title": "Diaz - Don't Clean Up This Blood", "text": "Diaz - Don't Clean Up This Blood \u00e8 un film del 2012 diretto da Daniele Vicari ed incentrato sui fatti del G8 di Genova.\nDiaz \u00e8 il nome della scuola di Genova, resa celebre per la violenta irruzione della polizia, avvenuta la sera del 21 luglio 2001, al termine dei lavori della conferenza del G8 di Genova.\nIl film \u00e8 anche conosciuto semplicemente come Diaz (titolo sulla locandina) o Diaz - Non pulire questo sangue (titolo sulla copertina DVD).\nTrama.\nLa notte del 21 luglio 2001 93 persone, di et\u00e0, nazionalit\u00e0 e condizione sociale differente, si trovano a pernottare nella scuola Diaz, messa a disposizione dal comune di Genova come dormitorio, sede del media center e dell'assistenza legale dell'organismo promotore, dopo che, durante la giornata, un automezzo della polizia, passato pi\u00f9 volte di fronte all'edificio, \u00e8 stato per alcuni momenti circondato da un gruppo di no-global e fatto oggetto del lancio, andato a vuoto, di una bottiglia di vetro; le vicende di alcune di loro si intrecciano con gli avvenimenti che seguiranno.\nLuca \u00e8 un giornalista della Gazzetta di Bologna il quale, dopo l'arrivo in redazione della notizia della morte di Carlo Giuliani, in seguito agli scontri per il G8, avvenuti il 20 luglio, decide di recarsi personalmente a Genova per documentare l'evolversi dei fatti. Alma \u00e8 un'anarchica tedesca che ha partecipato agli scontri ed \u00e8 rimasta sconvolta per la violenza cui ha assistito che, insieme a Marco, facente parte dell'organizzazione del Social Forum, e all'amica Franci, un avvocato del Genoa Legal forum, si mette a disposizione per la ricerca dei dispersi. Nick \u00e8 un manager che si occupa di economia solidale e che si trova a Genova per un seminario.\nAnselmo \u00e8 un anziano militante del Sindacato Pensionati della CGIL, che ha partecipato alle manifestazioni sindacali contro il G8, prendendo parte al corteo pacifico. Bea e Ralf sono a Genova di passaggio e devono ripartire per altre mete ma, in attesa della partenza, decidono di pernottare in citt\u00e0, utilizzando uno degli alloggi messi a disposizione dei manifestanti. Etienne e Cecile sono due anarchici francesi, diretti protagonisti della guerriglia e degli scontri di quei giorni. Max \u00e8 un vicequestore aggiunto del primo reparto mobile di Roma, il quale si \u00e8 attirato le critiche di molti colleghi perch\u00e9 in mattinata ha preso la decisione di non ordinare una carica contro i black bloc, al fine di evitare il coinvolgimento di tanti pacifici manifestanti addossati a una scogliera.\nI destini di tutti loro e di altri manifestanti si incrociano drammaticamente quando, dopo le 23:50 i poliziotti fanno irruzione nella scuola, allo scopo di giustificare agli occhi dell'opinione pubblica sia il mancato mantenimento dell'ordine pubblico durante le grandi manifestazioni di protesta che il comportamento violento delle forze dell'ordine durante le giornate precedenti, procedura gi\u00e0 precedentemente messa in atto con un furgone, filmato da un elicottero, dal quale vengono distribuite spranghe ed altri oggetti contundenti ai manifestanti da soggetti in seguito mai identificati, lamentando inoltre l'aggressione subita dall'automezzo della polizia alcune ore prima.\nL'irruzione si svolge rapidamente e senza resistenza da parte dei presenti ma, nonostante nell'edificio non si trovino i black bloc, gli agenti aggrediscono con inaudita violenza e sadismo le persone all'interno della scuola, le quali, dopo essere state ferite (alcune in modo grave) vengono arrestate; lo stesso destino subiscono coloro che, a causa delle ferite, sono stati immediatamente trasportati in ospedale, prolungando, dopo essere stati rinchiusi nella caserma di Bolzaneto, l'universo di violenza gi\u00e0 subito durante l'irruzione.\nProduzione.\nUna coproduzione tra Italia, Francia e Romania: Fandango, Le Pacte, Mandragora Movie.\nNella produzione sono stati impegnati 250 stunts e 35 automezzi della Polizia. Le location, oltre a quella in Romania, sono l'Alto Adige e Genova.\nIl film, di natura corale, non ha al centro dei veri e propri protagonisti, quanto una moltitudine di storie: proprio riguardo al processo di lavorazione e alla struttura adottata, il regista ha dichiarato: \"la sceneggiatura \u00e8 stata scritta dopo aver studiato gli atti dei processi, visto centinaia di ore di materiale e incontrato diversi testimoni. E ci siamo resi conto che il film avrebbe avuto senso solo con questa sua dimensione e la sua coralit\u00e0.\"\nIl film \u00e8 stato proiettato in anteprima italiana il 24 marzo 2012 al Bif&amp;st di Bari in versione originale inglese e italiana. Riceve una calorosissima accoglienza con oltre 10 minuti di applausi.\nCast.\nMolti dei personaggi si ispirano (in alcuni casi mantenendone le iniziali) a persone che si trovarono realmente all'interno della Diaz la sera del blitz:\nColonna sonora.\nLa colonna sonora del film \u00e8 stata pubblicata il 10 aprile 2012 dall'etichetta Radio Fandango. \u00c8 stata composta da Teho Teardo che si \u00e8 occupato anche della produzione, del missaggio e delle registrazioni, avvenute negli studi Basement Recordings di Roma e Studio 108 di Londra tra marzo e dicembre del 2011.\nDistribuzione.\nLa pellicola, presentata da Domenico Procacci, esce il 13 aprile 2012 in 200 copie per l'Italia. Nel primo week-end totalizza pi\u00f9 di 664.000 \u20ac. Gli incassi complessivi in Italia, al 7 maggio 2012 ammontano a quasi 1.800.000 \u20ac.\nLa versione in DVD del film \u00e8 allegata in data 12 ottobre 2012 a \"L'Espresso\" e \"La Repubblica\".\nAccoglienza.\nCritica.\nGiona A. Nazzaro su \"MicroMega\" ha definito Diaz un film importante, soprattutto perch\u00e9 a suo parere \"Vicari non ha commesso l'errore solito dei registi bene intenzionati di rinunciare al cinema per amore di polemica\" ed ha saputo realizzare \"un film che funziona come una micidiale macchina spettacolare\", realizzando un ottimo film che convince proprio in quanto racconto cinematografico.\nGli fa eco Paolo D'agostini su \"la Repubblica\" affermando che, pur sapendo gi\u00e0 tutto quello che viene raccontato nel film (in quanto largamente documentato nei processi), tuttavia l'opera di Vicari provoca un'impressione enorme perch\u00e9 il cinema \"mantiene ancora una potenza straordinaria\" nel raccontare proiettato su un grande schermo i pi\u00f9 drammatici fatti della nostra vita civile. Nella consapevolezza che \"una finzione narrativa esprime uno sguardo ed un'interpretazione\" personale, il film a parere di D'agostini \"pu\u00f2 agire da invito ad approfondire, da finestra aperta, da lampadina accesa per invogliare a saperne di pi\u00f9\".\nPiera Detassis su \"Ciak\" lamenta nel film una mancanza di riflessione sulle motivazioni alla base degli scontri del G8, ed un eccesso di spettacolarizzazione della violenza, pur riconoscendo che \"la \u00abmacelleria\u00bb documentata dal film ci fu davvero (...) e sottolineano tutti i testimoni, fu persino peggio\" al punto che con ogni probabilit\u00e0 regista e produttori sono stati costretti a scegliere \"una parziale censura per non rendere inverosimile il vero\".\nMaurizio Acerbi nella recensione su \"il Giornale\" sottolinea che a suo parere nel film c'\u00e8 poco o niente delle violenze che devastarono Genova in quei giorni. La rappresentazione delle violenze dei black bloc sarebbe una \"piccolissima parte rispetto alla durata della pellicola\", operazione che determinerebbe \"l'effetto voluto di indignazione verso chi ha disonorato la divisa\" portando per\u00f2 a dimenticarsi di tutto il resto.\nIl parere di Federico Pontiggia su \"il Fatto Quotidiano\" \u00e8, all'opposto, che Diaz sia un film per tutti e che per scelta sia volutamente popolare, puntando sulle emozioni forti e coinvolgenti, in particolare \"il pugno allo stomaco dell'assalto della polizia alla Diaz\" che obbliga a ricordare e si oppone al \"colpevole, colluso, ignorante e italianissimo oblio caduto sui fatti della scuola Diaz e la caserma di Bolzaneto al G8 di Genova del 2001\".\nEmozioni non sufficientemente forti secondo Alessandra Levantesi Kezich che su \"La Stampa\" constata amaramente come neppure il film di Vicari riesca a fare giustizia, limitandosi a ripercorrere le tragiche ore che precedono l'intervento da \"macelleria messicana\" intrecciando le storie \"di un gruppetto di pacifici no-global, in contrasto agli opposti vandalismi dei black bloc\". Il film manca di incisivit\u00e0 a dispetto dell'indulgere in alcuni estetismi e se \"dal punto di vista formale non sembra abbastanza elaborato, da quello drammaturgico resta sospeso in un limbo fra cronaca e fiction\".\nLa violenza mostrata nel film secondo Eric Jozsef nella sua recensione su \"Lib\u00e9ration\" per quanto appaia cieca brutale ed impietosa \u00e8 dovuta. Le scene che ripercorrono i colpi e mostrano il sangue sono certamente prolungate ma a parere del critico \"inevitabili per tentare di rendere conto di una tale violazione dei diritti civili da parte di forze dell'ordine di uno stato democratico\". Ne consegue che nessuna immagine \u00e8 di troppo e nessun primo piano pu\u00f2 essere considerato inutile o ammiccare a un eccesso di pathos. Ogni scena tenta di essere \"la traduzione efficace dello spavento\" provato dagli inermi manifestanti che alloggiavano alla Diaz, \"come quando le urla delle vittime fanno da sfondo a una scena ferma\".\nConcorda Paolo D'agostini che, sempre su Repubblica sottolineava come lo stesso regista intendesse comunicare soprattutto \"il senso di spaesamento, di confusione, di trappola inspiegabile e senza vie di uscita vissuto dalla massa dei partecipanti a quelle giornate\".\nSonia Cincinelli sul settimanale on-line \"Fuori le Mura\" parla invece di \"estetica di un cinema politico che mostra il sangue vivo che scorre tra le pareti della scuola incriminata\" ricordando \"la potenza delle immagini che aprono uno squarcio nell'omesso della scuola\" e che la forza del cinema si nutre di volti e di storie capaci di coinvolgere ed anche far indignare lo spettatore. Il film si apre con l'inquadratura rallentata di una bottiglia lanciata che vola e innocuamente si schianta a terra. Un'immagine simbolica, apparentemente poco significativa, ma che in realt\u00e0 funge da perno intorno al quale si svolge la storia. Ripresentata pi\u00f9 volte nel corso del film l'immagine ne diviene il leitmotiv che con grande efficacia visiva accompagna gradualmente lo spettatore alla ricostruzione del blitz. La bottiglia diviene simbolo e \"testimonianza di un'aggressivit\u00e0 diffusa, ma soprattutto richiamo ai pretesti accampati dalle forze dell'ordine per giustificare l'ingiustificabile\". Una bottiglia lanciata contro una pattuglia per protesta vale un massacro? \u00c8 la domanda che si pone Sonia Cincinelli su \"Fuori le Mura\". E traccia poi un parallelo tra questo artificio del regista ed altri esempi simili (come quello della radio utilizzato da Ettore Scola in \"Una giornata particolare\") affermando che \"Il potere di raccontare storie partendo dal particolare per arrivare all'universale (...) \u00e8 l'essenza del cinema stesso\" e sottolinea la capacit\u00e0 del regista nel poetizzare gli eventi.\nPromozione.\nPer la promozione del film viene realizzato un teaser trailer ancora prima dell'inizio delle riprese con materiale di repertorio e una grafica di forte impatto. Vengono anche diffusi i primi teaser poster del film con la tagline della frase di Amnesty International.\nIl trailer alterna frasi, immagini (disordini, polizia, giornalisti) e scritte: \"Questo \u00e8 il primo movimento di massa della storia che non sta chiedendo niente per se stesso\" e \"Quella notte per 93 persone inizia un incubo\" e si chiude con l'immagine di una donna che attacca a una finestra chiusa da una griglia un foglio di carta con il sottotitolo del film manoscritto.\nGi\u00e0 prima della fase delle riprese (Luglio 2011) comincia la campagna di comunicazione di Fandango curata dall'art director Federico Mauro che utilizza in modo innovativo social network (soprattutto Facebook e twitter) per lanciare le prime clip tematiche del film ed altro materiale legato alla produzione e postproduzione del film. Viene anche realizzata un'App con contenuti extra ed esclusivi che l'Apple vieta ai minori di 17 anni.\nRiconoscimenti.\nLa pellicola \u00e8 stata presentata al 62\u00ba Festival internazionale del cinema di Berlino il 12 febbraio 2012 fuori concorso nella sezione \"Berlinale Special\", ed ha vinto il secondo premio del pubblico della sezione \"Panorama\".\nLa pellicola prodotta da Domenico Procacci per Fandango ha trionfato al XXVII \"Festival cinematografico delle cerase\" di Palombara Sabina. A ritirare le ciliegie d'oro per il \"Miglior film\" non c'era il regista Daniele Vicari impegnato negli Stati Uniti per il \"Seattle international film festival\". Al suo posto tre attori: Claudio Santamaria, Alessandro Roja e Davide Iacopini.\nNella 57\u00ba Semana Internacional de Cine de Valladolid; dal 20 al 27 ottobre 2012 ha vinto il premio del pubblico.\nCasi mediatici.\nIn prossimit\u00e0 dell'uscita in sala del film, il Ministero dell'Interno divulga una circolare per gli agenti di polizia dove viene ribadito che per il rilascio di interviste, la partecipazione a convegni o dibattiti dove si discuta dell'operato ordinario e straordinario delle forze dell'ordine, \u00e8 necessaria l'autorizzazione da parte dell\"'Ufficio Relazioni Esterne della Polizia di Stato\".\nIl regista Daniele Vicari a proposito della presa di posizione del Ministero ha commentato che il film \"non vuole essere un'occasione per litigare, ma per riflettere sul ruolo e sulla funzione di certi corpi nell'ambito di una democrazia matura\" e di augurarsi che in ogni caso molti uomini e donne appartenenti alle forze dell'ordine si rechino a vedere il film come ulteriore occasione di riflessione.\nLa circolare ha lasciato perplessi numerosi commentatori e giornalisti: alcuni l'hanno considerata un evidente tentativo di censurare gli appartenenti alle forze dell'ordine che avessero inteso testimoniare sui fatti accaduti a Genova in quei giorni.\nIn un articolo apparso sul \"Nuovo Paese Sera\", a firma Mirko Carletti, Dirigente Sindacale SILP per la CGIL (Sindacato Italiano Lavoratori di Polizia per la CGIL) si considera la circolare ministeriale un tentativo maldestro di censura, e un'evidente incapacit\u00e0 delle forze dell'ordine a misurarsi con gli episodi di Genova. Inoltre l'autore ritiene l'intervento ministeriale \"(...) una grave interruzione del percorso di democratizzazione della polizia (...). Un'amministrazione che si chiude, evitando il confronto, si allontana sempre di pi\u00f9 dall'idea di polizia fra la gente\".\nSecondo il parere di Rita Parisi, membro del Siulp (Sindacato Unitario Lavoratori Polizia) il film \"\u00c8 da vedere perch\u00e9 pone domande pi\u00f9 che dare risposte sui tragici fatti del G8 di Genova\".\nDi parere opposto Franco Maccari, Segretario Generale del COISP, un altro sindacato di Polizia, che ha definito il film \"falso\" perch\u00e9 decontestualizzerebbe l'episodio della scuola Diaz dal contesto generale del G8 di Genova, e \"pericoloso\" in quanto rischierebbe di \"fomentare nuove violenze contro le Forze dell'Ordine\".\nAnche Vittorio Agnoletto, portavoce del Genoa Social Forum all'epoca del G8 del 2001, ha contestato il film, ma per motivi opposti. A parere di Agnoletto nel film \"non c'\u00e8 tutta la verit\u00e0\" e si sorvola \"sui nomi di chi autorizz\u00f2 quella operazione\". Un'ulteriore critica viene mossa all'eccessiva \"cautela\" mostrata dal regista nel documentare fatti che sono gi\u00e0 agli atti processuali e nella scelta fatta dal produttore di inviare, ancora prima delle riprese, una copia della sceneggiatura all'allora capo della polizia Manganelli."}
{"id": "3878155", "revid": "599013", "url": "https://it.wikipedia.org/wiki?curid=3878155", "title": "Arild Berg", "text": "Biografia.\n\u00c8 il figlio di Harald Berg, nonch\u00e9 nipote di Knut Berg, fratello di \u00d8rjan e Runar Berg e zio di Patrick Berg, anch'essi calciatori. \u00c8 morto suicida il 22 giugno 2019.\nCarriera.\nClub.\nBerg cominci\u00f2 la carriera con la maglia del Bod\u00f8/Glimt. Esord\u00ec nella Tippeligaen il 20 giugno 1993, sostituendo Harald Martin Brattbakk e segnando una rete nel successo per 8-0 sul Lyn Oslo. Rimase in squadra per tre stagioni, per poi passare al Gevir Bod\u00f8. Torn\u00f2 al Glimt nel 1998 e vi gioc\u00f2 per altri tre anni e mezzo, prima di accordarsi con il Lyn Oslo, club per cui non gioc\u00f2 neanche un incontro di campionato."}
{"id": "3878160", "revid": "767487", "url": "https://it.wikipedia.org/wiki?curid=3878160", "title": "Perch\u00e9 cambiate marito?", "text": "Perch\u00e9 cambiate marito? (\"Don't Change Your Husband\") \u00e8 un film muto del 1919 diretto da Cecil B. DeMille.\n\u00c8 anche noto in Italia col titolo di distribuzione home-video Non cambiare tuo marito.\nTrama.\nJames Denby Porter, re della colla, \u00e8 troppo preso dal lavoro per prestare pi\u00f9 attenzione alla moglie Leila che, stanca dell'atteggiamento del marito, chiede il divorzio. La donna sposa in seconde nozze Schuyler Van Sutphen. Ma, quest'ultimo si rivela anche peggio del primo marito: donnaiolo impenitente, trascura la moglie per correre dietro a sempre nuove avventure. Intanto Porter, solo senza Leila, comincia a prendersi cura del suo aspetto: ancora innamorato della ex moglie, le si riavvicina. I due, alla fine, si riuniscono e, per far funzionare il matrimonio, cambiano ambedue le vecchie abitudini che avevano provocato la rottura del loro rapporto.\nProduzione.\nIl film fu prodotto dall'Artcraft Pictures Corporation. Le riprese iniziarono il 7 novembre 1918.\nDistribuzione.\nDistribuito dall'Artcraft Pictures Corporation, il film usc\u00ec nelle sale cinematografiche USA il 26 gennaio 1919. Venne distribuito anche all'estero: in Francia con il titolo \"Apr\u00e8s la pluie, le beau temps\", in Ungheria come \"Ne cser\u00e9ld le a f\u00e9rjedet!\".\nCopia della pellicola viene conservata negli archivi dell'International Museum of Photography and Film at George Eastman House."}
{"id": "3878161", "revid": "314905", "url": "https://it.wikipedia.org/wiki?curid=3878161", "title": "Cirillo di Tessalonica", "text": ""}
{"id": "3878162", "revid": "314905", "url": "https://it.wikipedia.org/wiki?curid=3878162", "title": "Metodio di Tessalonica", "text": ""}
{"id": "3878163", "revid": "106908", "url": "https://it.wikipedia.org/wiki?curid=3878163", "title": "Gaio Servilio Axilla", "text": "Primo tribunato consolare.\nNel 418 a.C. fu eletto per la terza volta Tribuno consolare con Lucio Sergio Fidenate e Marco Papirio Mugillano.\nSi decise di dichiarare guerra ai Labicani, dopo che i Tusculani riferirono ai Senatori che questi si erano accampati armati sul monte Algido con qualche rinforzo degli Equi.\nSubito sorsero contrasti tra i tribuni su come si dovesse condurre la campagna militare, e solo l'intervento di Quinto Servilio Prisco Fidenate, nominato dittatore nel 435 a.C. per condurre la campagna contro Veio e Fidene, riusc\u00ec a definire la questione degli incarichi.\nCos\u00ec mentre Gaio Servilio, figlio di Quinto, presidiava la citt\u00e0, Sergio e Papirio condussero le legioni fino davanti all'accampamento nemico, ma non per questo cessarono i contrasti tra i due tribuni, che alla fine si accordarono per comandare l'esercito a giorni alterni.\nE fu proprio quando il comando era esercitato da Sergio, che i romani furono sorpresi in una posizione svantaggiosa dagli Equi, che ebbero gioco facile ad ucciderne molti ed a mandare in fuga i superstiti.\nGiunta in citt\u00e0 la notizia della disfatta, si decise di nominare Quinto Servilio dittatore, perch\u00e9 la campagna fosse condotta senza altre perdite per i romani; Quinto nomin\u00f2 il figlio Gaio Servilio Magister equitum. E infatti, rinfrancati dalla guida del dittatore, i romani prima sconfissero gli Equi sul campo, poi espugnarono Labicano, che fu data alle fiamme e saccheggiata.\nInfine, a seguito di questa vittoria, il Senato decise di inviare a Labicano 1.500 coloni, a ciascuno dei quali furono assegnati 2.000 iugeri di terra.\nSecondo tribunato consolare.\nNel 417 a.C. fu eletto tribuno consolare con Agrippa Menenio Lanato, Publio Lucrezio Tricipitino e Spurio Veturio Crasso Cicurino.\nL'anno, come il successivo, fu caratterizzato da rapporti esterni tranquilli, ed interni tesi a causa del ripresentarsi della questione agraria da parte dei tribuni della plebe."}
{"id": "3878164", "revid": "287204", "url": "https://it.wikipedia.org/wiki?curid=3878164", "title": "Grado (famiglia)", "text": "I fratelli Grado sono stati dei componenti di Cosa Nostra che hanno ottenuto una posizione chiave nel traffico di sostanze stupefacenti e nel riciclaggio di denaro tra gli anni ottanta e novanta in Italia e Spagna.\nI fratelli Grado.\nErano cinque fratelli palermitani, Vincenzo, Salvatore, Gaetano, Giacomo e Antonino, affiliati alla famiglia di Santa Maria di Ges\u00f9 capeggiata da Stefano Bontade, cugini di Salvatore Contorno (detto \"Totuccio\"), e con quest'ultimo iniziarono a fine degli anni '70 ad importare morfina base a Milano (dove vivevano ed operavano) proveniente dalla Turchia attraverso il criminale siriano Salah Al Din Wakkas (esponente della mafia turca che inizi\u00f2 a collaborare con la magistratura italiana), per poi raffinarla nei laboratori siciliani e rivenderla come eroina sempre a Milano e in altre grandi citt\u00e0 del Nord Italia, dove veniva piazzata da due loro uomini, i milanesi Rodolfo Azzoli e Gennaro Totta. Quando inizi\u00f2 la guerra con i Corleonesi il maggiore dei fratelli, Antonino, venne strangolato e sciolto nell'acido insieme a Francesco Mafara (mafioso di Brancaccio) perch\u00e9 rifiut\u00f2 di consegnare il cugino Contorno. Fu allora che i Grado fuggirono prima a Besano (Varese) nella villa del loro prestanome milanese Rodolfo Azzoli, e poi attraverso quest'ultimo iniziarono ad investire a Benidorm, in Spagna, acquistando alberghi, appartamenti e altri immobili, dando via all'infiltrazione di Cosa Nostra nella penisola iberica. Dalla Spagna i Grado puntavano a creare un fronte anticorleonesi insieme agli altri \"scappati\" della guerra di mafia, contando anche sull'amicizia con Gaetano Badalamenti, il boss di Cinisi, che incontr\u00f2 pi\u00f9 volte i Grado e fu arrestato a Madrid. \nNei primi anni '80 i fratelli Grado risultarono implicati in una maxi inchiesta su un gigantesco traffico di droga e armi, condotta a Trento dal sostituto procuratore Carlo Palermo, il quale scopr\u00ec che i destinatari finali dell'eroina acquistata dalla mafia turca erano proprio i Grado, che dominavano le piazze di spaccio milanesi. L'indagine del giudice Palermo si incroci\u00f2 con quella condotta a Palermo dai giudici del pool antimafia: nel 1984, dopo le rivelazioni del pentito Buscetta e del loro cugino Contorno ma anche dei loro ex associati Totta e Azzoli, tutti i fratelli furono raggiunti da un mandato di cattura per associazione mafiosa e traffico di droga e condannati a 9 anni di reclusione nel maxi-processo di Palermo. \nGaetano Grado.\nGaetano Grado detto \"Tanino\" (Palermo, 8 marzo 1943) \u00e8 un criminale italiano ed, in seguito, collaboratore di giustizia, affiliato alla Famiglia di Santa Maria di Ges\u00f9 a partire dalla fine degli anni sessanta. \u00c8 il terzo dei fratelli Grado.\nGaetano fece parte del gruppo di killer che il 10 dicembre 1969 assassin\u00f2 il boss Michele Cavataio, compiendo la famosa strage di Viale Lazio. \nA seguito della scomparsa del fratello Antonino nel 1981, Gaetano Grado fugg\u00ec in Spagna insieme agli altri fratelli ma si spost\u00f2 numerose volte su Palermo, dove organizz\u00f2 diversi omicidi contro gli alleati dei nemici corleonesi, in particolare nei confronti di Michele Graviano (padre dei fratelli Giuseppe, Filippo e Benedetto), Salvatore Zarcone e il fallito attentato contro Pino Greco detto \"Scarpuzzedda\". Nel 1989 Grado fece ritorno definitivamente a Palermo, stabilendosi in un villino a San Nicola l'Arena affittato a nome della sua amante Santina Di Maria, da dove continu\u00f2 lo sterminio dei Corleonesi nella zona tra Casteldaccia e Bagheria. Nel maggio dello stesso anno, gli uomini del questore Arnaldo La Barbera irruppero nel villino ed arrestarono Grado insieme all'amante e al cugino Salvatore Contorno, che vennero trovati in possesso di numerosi fucili, pistole, divise da carabiniere e ricetrasmittenti; ai poliziotti che lo arrestavano, Grado disse: \"Fatemi solo un favore, non portatemi all' Ucciardone perch\u00e9 l\u00e0 mi ammazzano come un cane rabbioso\". Due mesi dopo vennero infatti assassinati per vendetta il fratello dell'amante di Grado, Simone Di Maria, e diversi altri cugini di Contorno. L'arresto dest\u00f2 numerose polemiche poich\u00e9 all'epoca Contorno avrebbe dovuto trovarsi negli Stati Uniti sotto il programma di protezione riservato ai collaboratori di giustizia e una serie di lettere anonime (le cosiddette lettere del \"Corvo\") insinuarono che il suo ritorno in Sicilia sarebbe stato pilotato dai giudici del pool antimafia e dai vertici della Polizia di Stato per scovare ed uccidere gli avversari corleonesi.\nA seguito di tale vicenda, Grado fini in carcere e venne condannato a dieci anni ma ottenne il differimento della pena per motivi di salute. Nel 1995 venne ucciso suo figlio Marcello insieme all'amico Luigi Vullo da un gruppo di fuoco di Brancaccio capitanato da Gaspare Spatuzza su ordine di Leoluca Bagarella poich\u00e9 si era diffusa la voce (rivelatasi infondata) che Grado volesse uccidere i figli di Tot\u00f2 Riina; venne anche rapito, strangolato e sciolto nell'acido il giovane Giammatteo Sole, \"colpevole\" soltanto di essere il fratello della fidanzata di Marcello Grado e quindi ritenuto partecipe al presunto complotto.\nNel 1999 Grado scelse di collaborare con il pm Michele Prestipino e rese importanti dichiarazioni su una serie di omicidi avvenuti dagli anni '70 in poi, sulla scomparsa del giornalista Mauro De Mauro, sulla strage di viale Lazio, sul furto della Nativit\u00e0 di Caravaggio, sui rapporti di Marcello Dell'Utri con la mafia e sugli investimenti di denaro sporco nelle societ\u00e0 Fininvest."}
{"id": "3878166", "revid": "106908", "url": "https://it.wikipedia.org/wiki?curid=3878166", "title": "Marco Papirio Mugillano", "text": "Primo tribunato consolare.\nNel 418 a.C. fu eletto per la terza volta Tribuno consolare con Lucio Sergio Fidenate e Gaio Servilio Axilla.\nSi decise di dichiarare guerra ai Labicani, dopo che i Tuscalani riferirono ai Senatori che questi si erano accampati armati sul monte Algido con qualche rinforzo degli Equi. Subito sorsero contrasti tra i tribuni su come si dovesse condurre la campagna militare.\nSolo l'intervento di Quinto Servilio Prisco Fidenate, nominato dittatore nel 435 a.C. per condurre la campagna contro Veio e Fidene, riusc\u00ec a definire la questione degli incarichi, stabilendo che mentre Gaio Servilio, figlio di Quinto, presidiava la citt\u00e0, Sergio e Papirio dovessero condurre le legioni contro il nemico; ma non per questo cessarono i contrasti tra i due tribuni, che alla fine si accordarono per comandare l'esercito a giorni alterni.\nE fu proprio quando il comando era esercitato da Sergio, che i Romani furono sorpresi in una posizione svantaggiosa dagli Equi, che ebbero gioco facile ad ucciderne molti ed a mandare in fuga i superstiti.\nGiunta in citt\u00e0 la notizia della disfatta, si decise di nominare Quinto Servilio dittatore, perch\u00e9 la campagna fosse condotta senza altre perdite per i romani; Quinto nomin\u00f2 il figlio Gaio Servilio Magister equitum. E infatti, rinfrancati dalla guida del dittatore, i romani prima sconfissero gli Equi sul campo, poi espugnarono Labicano, che fu data alle fiamme e saccheggiata.\nInfine, a seguito di questa vittoria, il Senato decise di inviare a Labicano 1.500 coloni, a ciascuno dei quali furono assegnati 2.000 iugeri di terra.\nSecondo tribunato consolare.\nNel 416 a.C. fu eletto tribuno consolare con Quinto Fabio Vibulano Ambusto, Aulo Sempronio Atratino e Spurio Nauzio Rutilo.\nL'anno, come il precedente, fu caratterizzato da rapporti esterni tranquilli, ed interni tesi a causa del ripresentarsi della questione agraria da parte dei tribuni della plebe.\nConsolato.\nNel 411 a.C. fu eletto al consolato con Gaio Nauzio Rutilo.\nDurante l'anno Roma soffr\u00ec una carestia a causa della pestilenza dell'anno precedente, cui riusc\u00ec a porre rimedio importando grano dalla Sicilia e dalle citt\u00e0 etrusche al di l\u00e0 del Tevere."}
{"id": "3878168", "revid": "599013", "url": "https://it.wikipedia.org/wiki?curid=3878168", "title": "Thomas Breivik", "text": "Carriera.\nClub.\nBreivik debutt\u00f2 nella Tippeligaen con la maglia del Bod\u00f8/Glimt. Il 5 ottobre 1997, infatti, sostitu\u00ec Lee Robertson nella sconfitta casalinga per 0-3 contro il Viking. A partire dal campionato 1999, ebbe maggiore spazio in squadra. Rimase al Bod\u00f8/Glimt fino al 2001, per trasferirsi al Lofoten nel 2002."}
{"id": "3878174", "revid": "2012178", "url": "https://it.wikipedia.org/wiki?curid=3878174", "title": "Kore col peplo", "text": "La Kore con il peplo \u00e8 una statua greca arcaica in marmo, alta 120 cm e conservata nel Museo dell'Acropoli ad Atene (n. 679).\nStoria.\nLa kore venne rinvenuta nel febbraio del 1886 assieme ad altre fra le maggiormente conservate korai dell'acropoli di Atene, nella cosiddetta colmata persiana - un terrapieno in cui erano stati sepolti i resti dei monumenti del VI secolo a.C. distrutti dai Persiani nel 480 a.C. - in un momento di grande progresso delle scoperte nel sito, che si verific\u00f2 tra il 1884 e il 1888 durante le campagne di scavo di P. Kavvadias con l'assistenza tecnica di Wilhelm D\u00f6rpfeld.\nDescrizione e stile.\nCome le altre korai dedicate nell'acropoli di Atene mostra una figura femminile, con i piedi uniti e con il braccio destro vicino al corpo, mentre quello sinistro, era levato in avanti, in un gesto offerente. Il braccio sinistro sporgente, essendo stato lavorato a parte, \u00e8 oggi perduto. Rispetto alle altre korai attiche la \"Kore con il peplo\" mostra una modulazione dei piani pi\u00f9 raffinata, che danno al corpo una consistenza pi\u00f9 morbida e levigata. A differenza delle statue della scultura ionica con le loro superfici elaborate, l'astrazione iconica \u00e8 qui sciolta in una naturalezza pi\u00f9 reale, come si vede nella resa del volto e nella definizione pi\u00f9 armoniosa di glutei e seno. La ricercata semplicit\u00e0 della struttura \u00e8 ottenuta attraverso la scelta del peplo dorico bench\u00e9 da pi\u00f9 di dieci anni imperasse in attica la moda ionica del chitone e dell'himation, la quale sarebbe durata fino alla fine del VI secolo a.C.; questa scelta rivela che l'interesse dello scultore era rivolto al corpo pi\u00f9 che al panneggio, infatti, cos\u00ec, il corpo domina il panneggio e non viceversa. La semplicit\u00e0 della struttura inoltre sembra funzionale all'accentuazione, quasi per contrasto, della vivacit\u00e0 del volto (ottenuta anche attraverso una leggera asimmetria), dotato di una certa individualit\u00e0. L'espressivit\u00e0 era rafforzata dalla policromia, della quale restano evidenti tracce (nero, verde e rosso) nelle pupille e nei capelli.\nHumfry Payne, seguito da molti altri studiosi, ha ricondotto questa kore alla stessa mano dello scultore attico che ha scolpito il \"Cavaliere Rampin\"."}
{"id": "3878176", "revid": "599013", "url": "https://it.wikipedia.org/wiki?curid=3878176", "title": "Mestaruussarja 1987", "text": "La Mestaruussarja 1987 fu la settantottesima edizione della massima serie del campionato finlandese di calcio, la cinquantasettesima come Mestaruussarja. Il campionato, con il formato a girone unico e composto da dodici squadre, venne vinto dall'HJK.\nClassifica finale.\nLegenda:\nNote:\nSpareggio promozione/retrocessione.\nLo spareggio promozione/retrocessione venne disputato dall'undicesima classificata in Mestaruussarja (il KePS) e dalla seconda classificata in I divisioona (il GrIFK). La vincente era ammessa alla Mestaruussarja 1988, mentre la perdente veniva ammessa alla I divisioona 1988."}
{"id": "3878177", "revid": "110157", "url": "https://it.wikipedia.org/wiki?curid=3878177", "title": "Transcitosi", "text": "La transcitosi \u00e8 un processo cellulare attraverso il quale diverse macromolecole vengono trasportate da un lato all'altro della cellula attraverso il citoplasma della cellula stessa. Le macromolecole vengono incluse in vescicole a livello della membrana cellulare mediante un processo di endocitosi, internalizzate nella cellula, e quindi rilasciate attraverso la membrana cellulare in un compartimento diverso da quello di origine, attraverso un processo di esocitosi. Nel corpo umano, macromolecole che possono essere trasportate in questo modo sono le IgA, la transferrina e l'insulina.\nNonostante la transcitosi sia pi\u00f9 comunemente osservata a livello degli epiteli, questo processo \u00e8 presente anche altrove, come a livello dell'endotelio dei capillari, nei neuroni, negli osteoclasti e nelle cellule M dell'intestino.\nRegolazione.\nLa regolazione della transcitosi varia enormemente a seconda del tessuto in cui il processo avviene, e sono stati identificati numerosi meccanismi tessuto-specifici. La brefeldina A, un inibitore del trasporto endocellulare dall'apparato di Golgi al reticolo endoplasmatico, \u00e8 stato osservato inibile anche la transcitosi a livello del rene del cane. Sempre nel tessuto renale canino, a livello della membrana apicale, un ruolo inibitorio \u00e8 stato osservato nelle proteine Rab17, Rab11a e Rab25. Un ruolo inibitorio \u00e8 stato osservato nella trasduzione del segnale mediante fosforilazione del recettore del fattore di crescita dell'epidermide (EGFR) da parte dell'enzima Yes1 conseguente all'attivazione di Rab11FIP5 da parte di MAPK1.\nNel coniglio l'azione combinata di progesterone ed estradiolo, prodotti in seguito a stimolazione dovuta alla prolattina, si \u00e8 dimostrata inibire la transcitosi nelle cellule della ghiandola mammaria durante la gravidanza.\nNella tiroide, la transcitosi attraverso le cellule follicolari \u00e8 regolata positivamente dall'ormone tireostimolante (TSH). Nei vasi polmonari, la fosforilazione della caveolina 1 indotta dal perossido di idrogeno si \u00e8 dimostrata fondamentale nell'attivazione della transcitosi\nRuolo patogenetico.\nPer via della funzione della transcitosi come meccanismo di trasporto attraverso la cellula, questa pu\u00f2 essere un meccanismo conveniente per l'invasione tissutale da parte di agenti patogeni. Tale meccanismo si \u00e8 rivelato fondamentale per permettere il passaggio dell'epitelio intestinale e della barriera emato-encefalica da parte del batterio \"Cronobacter sakazakii\". \u00c8 stato dimostrato che la\n\"Listeria monocytogenes\" attraversa la barriera intestinale mediante transcitosi nelle cellule caliciformi mucipare. Inoltre la tossina di Shiga prodotta dall\"'Escherichia coli\" enteroemorragico \u00e8 stata osservata passare nel lume intestinale mediante transcitosi."}
{"id": "3878185", "revid": "339392", "url": "https://it.wikipedia.org/wiki?curid=3878185", "title": "Zarato di Russia", "text": ""}
{"id": "3878186", "revid": "599013", "url": "https://it.wikipedia.org/wiki?curid=3878186", "title": "Mestaruussarja 1986", "text": "La Mestaruussarja 1986 fu la settantasettesima edizione della massima serie del campionato finlandese di calcio, la cinquantaseiesima come Mestaruussarja. Il campionato, con il formato a girone unico e composto da dodici squadre, venne vinto dal Kuusysi.\nClassifica finale.\nLegenda:\nNote:\nSpareggio promozione/retrocessione.\nLo spareggio promozione/retrocessione venne disputato dall'undicesima classificata in Mestaruussarja (il KePS) e dalla seconda classificata in I divisioona (il KontU). La vincente era ammessa alla Mestaruussarja 1987, mentre la perdente veniva ammessa alla I divisioona 1987."}
{"id": "3878188", "revid": "767487", "url": "https://it.wikipedia.org/wiki?curid=3878188", "title": "Passioni e desideri", "text": "Passioni e desideri (\"360\") \u00e8 un film del 2011 diretto da Fernando Meirelles, con protagonisti Rachel Weisz, Jude Law e Anthony Hopkins. Il film \u00e8 ispirato al testo teatrale \"Girotondo\" di Arthur Schnitzler.\nTrama.\nLe diverse vite di alcune persone, ognuna con le proprie passioni e i propri desideri, si intersecano in una serie di incontri e di relazioni fino a ritornare al luogo in cui tutto \u00e8 iniziato.\nMirkha, una ragazza slovacca, si reca a Vienna accompagnata dalla pi\u00f9 giovane sorella Anna per iniziare la carriera di escort di lusso sotto la protezione di Rocco. Il primo incontro dovrebbe essere con Michael, un top manager inglese che si trova a Vienna per la fiera dell'auto, ma questi, temendo un ricatto, rinuncia all'ultimo momento.\nA Parigi un algerino si rivolge ad una analista in quanto \u00e8 ossessionato dalla passione per una donna che lavora con lui, ma \u00e8 combattuto nell'intimo ed esita a dichiararle il suo amore perch\u00e9 lei \u00e8 sposata e, per il suo credo islamico, la loro sarebbe una relazione adulterina.\nA Londra Rose, la moglie di Michael che lavora per una rivista di moda, si incontra per l'ultima volta con Rui, un fotografo brasiliano col quale ha avuto una storia. Laura, la fidanzata di Rui, nel frattempo aveva scoperto la tresca e, fatte le valigie, prende un aereo per Rio de Janeiro.\nMichael, rientrato a Londra, riprende il suo ruolo di bravo marito e di padre accanto alla moglie Rose e alla figlioletta.\nA Denver Tyler, un giovane stupratore seriale al termine di sei anni di pena carceraria, viene inviato da Fran, l'assistente sociale che lo segue, in un centro di riabilitazione con un volo interno.\nSull'aereo per Rio che fa scalo a Denver, Laura fa amicizia con John, un anziano signore diretto a Phoenix per il riconoscimento di un cadavere che potrebbe essere quello della figlia scappata di casa anni prima per andare negli Stati Uniti. Giunti a Denver, i due sono bloccati in aeroporto; infatti, a causa della neve che ha invaso le piste, tutti i voli sono stati rimandati al giorno seguente.\nAnche l'aereo di Tyler rimane a terra e, mentre i viaggiatori dei voli intercontinentali vengono alloggiati in hotel dalle compagnie aeree, il giovane si appresta a passare una notte in aeroporto in preda alle sue tentazioni.\nTyler, per\u00f2, conosce casualmente Laura che, in crisi per la rottura con Rui, ha bevuto parecchio e, in vena di trasgressione, lo invita a passare la notte con lei nella stanza d'albergo. Tyler entra con lei in camera, ma, nonostante le provocazioni della ragazza, riesce a vincere le sue pulsioni sessuali.\nLa mattina dopo, ciascuno pu\u00f2 prendere il volo per la propria destinazione.\nJohn, giunto a Phoenix, si presenta per vedere il cadavere, ma, come sempre avviene da anni, non \u00e8 quello della figlia. In seguito, in una riunione degli Alcolisti Anonimi, ammette che, pur avendo ormai perso ogni speranza, ha continuato a sottoporsi al rito del riconoscimento a causa dei suoi sensi di colpa e che finalmente ha capito che se la figlia \u00e8 morta deve rassegnarsi e, se \u00e8 viva, evidentemente non vuol farsi trovare da lui. E ci\u00f2, anche grazie alle confidenze fatte a Laura e alla comprensione e all'affetto filiale che lei gli ha dimostrato.\nNella stessa riunione degli A.A., c'\u00e8 Valentina che \u00e8 a Phoenix per trovare la sorella e dice di aver cominciato a bere a causa del marito che la trascura perch\u00e9 asservito ad un losco trafficante russo.\nAnche lei vuole dare un taglio al passato decidendo di mettersi con un uomo interessante che \u00e8 poi il suo datore di lavoro.\nValentina, ritornata a Parigi, informa il marito Sergei di voler divorziare da lui e di avere una relazione con un altro uomo. Sergei, per\u00f2, non la sta a sentire perch\u00e9 ha fretta di partire, dovendo raggiungere a Vienna il suo capo. Cos\u00ec mentre Valentina si fa bella per andare dal dentista presso il quale lavora come infermiera, Sergei parte per la sua missione.\nNello studio odontoiatrico, il titolare, l'algerino innamorato di lei, si imbarazza e, dopo aver commesso un errore con un paziente, rompe gli indugi e le d\u00e0 il benservito troncando le aspettative di Valentina e rinunciando egli stesso al suo sogno d'amore.\nSergei, nel frattempo, ha raggiunto all'aeroporto di Vienna il boss proveniente dalla Russia, comportandosi servilmente con lui: oltre a fargli da autista e da guardaspalle, deve anche procurargli la compagnia femminile e deve subirne il cattivo umore. Il boss, sbrigati i suoi affari, incontra nella sua camera d'albergo Mirkha, la escort che arriva da Bratislava sempre accompagnata dalla sorella minore che l'attende fuori seduta in panchina. Anna nota l'andirivieni di Sergei davanti all'albergo e dopo uno scambio di battute, fa amicizia con lui.\nMirkha, intanto, tenta con la complicit\u00e0 di Rocco il colpo grosso per impossessarsi di una valigetta piena di banconote. Bench\u00e9 il boss si sia accorto della tresca e abbia chiesto a Sergei di raggiungerlo, Rocco riesce ad entrare nella stanza perch\u00e9 agevolato da Sergei il quale coglie l'occasione per liberarsi di un legame opprimente. Rocco e il russo si sparano a vicenda, Mirkha scappa con il contante e Sergei \u00e8 libero di andarsene con l'auto del capo e con Anna che, avendo capito di essere ad un bivio della sua vita, sceglie di fuggire con lui.\nProduzione.\nIl film \u00e8 una coproduzione internazionale tra Regno Unito, Austria, Stati Uniti d'America e Francia.\nDistribuzione.\nIl film \u00e8 stato proiettato in anteprima mondiale al Toronto International Film Festival il 9 settembre 2011 e 12 ottobre dello stesso anno al London Film Festival. Il film \u00e8 stato inoltre presentato al Bif&amp;st di Bari il 26 marzo 2012. Il film \u00e8 stato distribuito nelle sale italiane a partire dal 20 giugno 2013, a cura di BIM Distribuzione."}
{"id": "3878190", "revid": "599013", "url": "https://it.wikipedia.org/wiki?curid=3878190", "title": "Mestaruussarja 1985", "text": "La Mestaruussarja 1985 fu la settantaseiesima edizione della massima serie del campionato finlandese di calcio, la cinquantacinquesima come Mestaruussarja. Il campionato, con il formato a doppia fase, venne vinto dall'HJK.\nClassifica finale.\nLegenda:\nNote:\nFase finale per il titolo.\nFinale.\nLa finale venne vinta dall'HJK, che divenne campione di Finlandia e venne ammesso alla Coppa dei Campioni 1986-1987. L'Ilves, che perse la finale, venne ammesso alla Coppa UEFA 1986-1987.\nSpareggi.\nSpareggio promozione/retrocessione.\nLo spareggio promozione/retrocessione venne disputato dall'undicesima classificata in Mestaruussarja (il Koparit) e la seconda classificata in I divisioona (il Reipas Lahti). La vincente era ammessa alla Mestaruussarja 1986, mentre la perdente veniva ammessa alla I divisioona 1986."}
{"id": "3878193", "revid": "729019", "url": "https://it.wikipedia.org/wiki?curid=3878193", "title": "Linea Ch\u016b\u014d (metropolitana di Osaka)", "text": "La o linea C \u00e8 una delle linee della metropolitana di Osaka, in Giappone, a servizio dell'omonima citt\u00e0. I treni scorrono lungo l'asse est-ovest, collegando la zona del porto con la periferia est e la Citt\u00e0 di Higashi\u014dsaka. Il colore della linea \u00e8 il verde, e ufficialmente \u00e8 la linea 4.\nI convogli sono condivisi con le Ferrovie Kintetsu, e continuano sulla linea Keihanna fino a Ikoma o a Gakken Nara-Tomigaoka, rispettivamente nella Prefettura e nella Citt\u00e0 di Nara. Il nome collettivo delle due linee unificate \u00e8 \nCaratteristiche.\nLa maggior parte della linea \u00e8 realizzata in sotterraneo, tranne la sezione fra le stazioni di Awaza e \u014csakak\u014d, dove i binari sono su viadotto. Dopo quest'ultima stazione la linea diventa nuovamente sotterranea e tramite un tunnel sottomarino arriva al capolinea di Cosmosquare. Quest'ultimo tratto di 2,4\u00a0km era in origine parte della Linea Nanko Technoport della OTS, che dal 1997 congiunge la linea Nank\u014d Port Town alla linea Ch\u016b\u014d, ed \u00e8 stato integrato nella linea Chu\u014d il 30 giugno 2005. Il restante tratto tra Cosmosquare e Nakafuto \u00e8 stato inserito quello stesso giorno nella linea Nank\u014d Port Town.\nA differenza di quelli della linea Kintetsu Keihanna, i convogli della linea Nank\u014d Port Town non proseguono sulla linea Ch\u016b\u014d. Alla stazione di Cosmosquare, la linea Ch\u016b\u014d arriva al secondo piano interrato, mentre la linea Nank\u014d Port Town arriva al primo piano interrato. Mentre i convogli delle linee Kintetsu Keihanna e Ch\u016b\u014d sono guidati da macchinisti, quelli della linea Nank\u014d Port Town sono a guida automatica.\nIl tempo di percorrenza dalla stazione di Cosmosquare alla stazione di Nagata \u00e8 di 29 minuti, quello dalla stazione di Cosmosquare alla stazione di Gakken Nara-Tomigaoka \u00e8 di 52 minuti."}
{"id": "3878196", "revid": "298229", "url": "https://it.wikipedia.org/wiki?curid=3878196", "title": "F\u00e9d\u00e9ration fran\u00e7aise d'athl\u00e9tisme", "text": "La F\u00e9d\u00e9ration fran\u00e7aise d'athl\u00e9tisme (FFA) \u00e8 la federazione sportiva che si occupa dell'atletica leggera in Francia.\nStoria.\nLa FFA nacque come erede dell'Unione delle Societ\u00e0 Francesi degli Sport Atletici (Union des soci\u00e9t\u00e9s fran\u00e7aises de sports athl\u00e9tiques, USFSA), a sua volta fondata il 20 novembre 1912."}
{"id": "3878197", "revid": "767487", "url": "https://it.wikipedia.org/wiki?curid=3878197", "title": "Odd-Karl Stangnes", "text": "Carriera.\nGiocatore.\nClub.\nStangnes gioc\u00f2 per lo Skjerv\u00f8y, prima di passare al Bod\u00f8/Glimt. Esord\u00ec nella Tippeligaen il 4 maggio 1997, quando fu titolare nella sconfitta per 2-1 sul campo del Troms\u00f8. Il 16 maggio dello stesso anno, segn\u00f2 la prima rete, nel successo per 1-0 sul Lyn Oslo.\nNel 1999 pass\u00f2 al Lofoten e nel 2000 proprio al Lyn Oslo. Il debutto in squadra fu datato 30 aprile 2000, nel successo per 0-2 sul Sandefjord. Il 3 maggio sigl\u00f2 la prima rete, nella vittoria per 2-0 sul Sogndal. Si trasfer\u00ec allora allo Jevnaker e all'Ullensaker/Kisa poi. Gioc\u00f2 in prestito, in due circostanze separate, anche allo Skeid. Nel 2007 pass\u00f2 all'Hammerfest, dove ricopr\u00ec l'incarco di allenatore-giocatore.\nAllenatore.\nDopo aver lasciato lo Hammerfest, divent\u00f2 allenatore del Finnsnes."}
{"id": "3878204", "revid": "599013", "url": "https://it.wikipedia.org/wiki?curid=3878204", "title": "Mestaruussarja 1984", "text": "La Mestaruussarja 1984 fu la settantacinquesima edizione della massima serie del campionato finlandese di calcio, la cinquantaquattresima come Mestaruussarja. Il campionato, con il formato a doppia fase, venne vinto dal Kuusysi.\nClassifica finale.\nLegenda:\nNote:\nFase finale per il titolo.\nFinale.\nLa finale venne vinta dal Kuusysi, che divenne campione di Finlandia e venne ammesso alla Coppa dei Campioni 1985-1986. Il TPS, che perse la finale, venne ammesso alla Coppa UEFA 1985-1986.\nSpareggi.\nSpareggio promozione/retrocessione.\nLo spareggio promozione/retrocessione venne disputato dall'undicesima classificata in Mestaruussarja (il KPV) e la seconda classificata in I divisioona (il Kuopion Elo). La vincente era ammessa alla Mestaruussarja 1985, mentre la perdente veniva ammessa alla I divisioona 1985."}
{"id": "3878205", "revid": "1442080", "url": "https://it.wikipedia.org/wiki?curid=3878205", "title": "Pedro Castoldi", "text": "Caratteristiche tecniche.\nGiocava come difensore sinistro.\nCarriera.\nClub.\nCastoldi gioc\u00f2, nei primi anni 1920, con lo Sportivo Barracas: figur\u00f2 nella rosa del club almeno dal 1922, anno in cui ottenne la convocazione in Nazionale. Nel 1926 gioc\u00f2 per due squadre: lo Sportivo Barracas in Copa Campeonato e il Talleres di Remedios de Escalada nella Primera Divisi\u00f3n, grazie al regolamento delle federazioni argentine che permetteva di giocare nei due tornei. L'annata 1926 fu anche l'ultima di Castoldi in massima serie.\nNazionale.\nNel 1922 fu convocato per il Campeonato Sudamericano: in tale competizione esord\u00ec il 28 settembre contro il a Rio de Janeiro, in quello che fu anche il suo debutto assoluto in Nazionale. Gioc\u00f2 poi contro l' (8 ottobre) e (18 ottobre). Nel 1922 gioc\u00f2 altre due gare, quelle di Copa Roca e Copa Lipton."}
{"id": "3878207", "revid": "767487", "url": "https://it.wikipedia.org/wiki?curid=3878207", "title": "Fed Cup 2012 Zona Americana Gruppo I - Pool A", "text": "Il Pool A della Zona Americana Gruppo I nella Fed Cup 2012 \u00e8 uno dei due \"pool\" (gironi) in cui \u00e8 suddiviso il Gruppo I della zona Americana. Cinque squadre si sono scontrate nel formato round robin. )"}
{"id": "3878211", "revid": "1605525", "url": "https://it.wikipedia.org/wiki?curid=3878211", "title": "La festa del ritorno", "text": "La festa del ritorno \u00e8 un romanzo del 2004 dello scrittore italiano Carmine Abate.\nTrama.\nLa festa del ritorno \u00e8 un romanzo raccontato in prima persona da un ragazzo, Marco di 13 anni, durante la sera di Natale. Marco inizia a raccontare della storia di sacrifici del padre Tullio costretto ad emigrare in Francia per lavoro per scarse possibilit\u00e0 lavorative in Calabria.\nTullio comincia cos\u00ec a lavorare in una miniera con altri amici italiani. Durante una giornata di lavoro, un altro minatore provoca una frana di sassi all'interno della miniera. Questo incidente sul lavoro fa suscitare in Tullio il desiderio di andare a cercarsi un altro lavoro nell'ufficio di collocamento parigino. Nella strada verso l'ufficio, Tullio si sofferma davanti ad una fioreria perch\u00e9 abbagliato da una bellissima ragazza, Morena, che lavora l\u00ec. Con qualche tentennamento iniziale, i due cominciano ad uscire insieme e alla fine si sposano. Poco dopo Morena d\u00e0 alla luce una bambina, Elisa.\nMa le cose non vanno come dovrebbero, Morena muore lasciando a Tullio una bimba di solo due anni e mezzo. L'aiuto della nonna paterna di Elisa \u00e8 essenziale. Ella parte da Hora, per arrivare a Parigi e prendersi cura della nipote e del figlio, straziato dal dolore per la perdita della moglie. Passati un po' di mesi la madre di Tullio gli propone di rimpatriare in Calabria. Lui accetta, consapevole che stare a Parigi sarebbe solo una sofferenza visto i tanti ricordi che lo legano a Morena in questa citt\u00e0.\nAd Hora Tullio riprende i contatti con amici e conoscenti. Qui ritrova la serenit\u00e0 e l'amore con Francesca, con la quale avr\u00e0 due bambini, Marco e Simona. Tuttavia il voler mantenere buone le condizioni di vita della famiglia decide di ripartire per la Francia, dove trover\u00e0 lavoro presso una fabbrica di mattoni.\nTullio in genere ritorna a casa dalla Francia durante il periodo di Natale, ma l'anno in cui Marco compie 8 anni, in una giornata d'aprile ritorna a casa con un pallone di cuoio, regalo per il piccolo Marco.\nAnche questa volta, come ogni volta quando il padre ritorna, si svolge sempre una \"festa del ritorno\" per Tullio. Quando \u00e8 a casa il padre, Marco ogni notte si alza, va in camera dei genitori, accarezza il padre per conferma che sia reale e che non sia solo un suo sogno e se ne torna contento a dormire. Intanto la primogenita Elisa \u00e8 cresciuta, \u00e8 diventata grande e ora studia a Cosenza all'universit\u00e0, rientrando a casa solo il fine settimana.\nUn giorno, il padre e il figlio Marco decidono di uscire a fare un giro nel bosco a caccia con il cagnolino Spertina, amico di giochi del piccolo Marco. Durante la giornata incontrano un cinghiale. Spertina lo affronta e ne rimane azzannato. Marco e Tullio sono disperati e corrono subito in paese per cercare aiuto, nel tragitto di ritorno per\u00f2 incontrano un uomo misterioso dagli occhi celesti che lo guarisce cucendogli la ferita. Riconoscenti se ne tornano a casa. Quella notte Marco fa' il suo solito rituale di andare a vedere se c'\u00e8 il padre nel letto. Non c'\u00e8, era ripartito.\nPassano i mesi e arriva l'estate. Elisa torna a casa dall'universit\u00e0 e si dedica a passare i pomeriggi al mare. Marco esce e gioca con i suoi amici. Un giorno Marco decise di andare con il suo cane Spertina in un posto sperduto nel bosco, a Varchijuso dove si trova un ruscello dove poter fare il bagno. Arrivato nel posto, intravede Elisa con un uomo abbracciati, lo stesso uomo che aveva salvato la vita a Spertina quel giorno nel bosco. Vuole andarsene senza far rumore, ma il cane lo fa scoprire e in accordo con i due amanti, decide di mantenere il segreto del loro incontro.\nUn fatto spiacevole accade: Marco finisce all'ospedale per una malattia. Dopo due mesi di convalescenza, i dottori lo dimettono suggerendogli di passare un po' di tempo al mare. L\u00ec ha di nuovo un incontro con \"l'uomo di Elisa\".\nQuando arriva di nuovo Natale, c'\u00e8 il ritorno del padre. In quest'occasione il padre viene a conoscenza della relazione che Elisa ha con questo uomo. Uomo oltretutto sposato quindi non adatto ad Elisa. Un giorno Tullio prende l'autobus la mattina presto e se ne torna a casa la sera con una mano sanguinante. Si scoprir\u00e0 in seguito che avr\u00e0 incontrato l'uomo di Elisa, picchiandolo.\nLa relazione dei due amanti sembra andare avanti sempre di nascosto. Un giorno a luglio, il giorno di Santa Veneranda, tutti vanno in piazza per festeggiare. La mamma ordina a Marco di non svegliare Elisa perch\u00e9 la sera prima aveva fatto tardi. Di ritorno dai festeggiamenti, la mamma entrando nella stanza di Elisa, non la trova. Si ritrova davanti un letto vuoto macchiato di sangue. Spaventata e allarmata per la scomparsa della figlia si decide ad andare a cercarla \nAnche Marco va a cercarla e prova ad andare al ruscelletto di Varchijuso dove una volta l'aveva vista in compagnia dell'uomo. La intravede con le braccia e le gambe legate che discute e si arrabbia disperata con l'uomo. Di corsa Marco torna a casa , prende il fucile da caccia del padre e ritorna sul luogo. Con la speranza di non essere costretto ad usarlo, ma quando torna sul luogo la situazione che gli si presenta davanti \u00e8 tragica : Elisa invoca aiuto e l'uomo la vuole violentare. Chiude gli occhi e spara. \nL'uomo cade a terra colpito e stordito, Marco ha cos\u00ec il tempo di liberare Elisa e di tornare a casa. Sul luogo dell'accaduto, i carabinieri, avvertiti da una telefonata anonima, non trovano il ferito. Elisa spiegher\u00e0 a Marco che aveva lasciato l'uomo perch\u00e9 non era una relazione che avrebbe funzionato e lui non aveva accettato la cosa. Ecco perch\u00e9 era venuto a rapirla nella sua stanza quella mattina mentre lei stava dormendo.\nLa storia ritorna alla notte di Natale, finito di raccontare le vicende della sua famiglia, Marco si avvicina a parenti ed amici per scambiarsi gli auguri di Natale. Il padre sale su di un muretto per essere visto da tutti e annuncia, guardando il figlio, che questo sar\u00e0 un nuovo inizio insieme, perch\u00e9 non ci sar\u00e0 pi\u00f9 una \"festa del ritorno\". Lui non riparte pi\u00f9."}
{"id": "3878214", "revid": "410660", "url": "https://it.wikipedia.org/wiki?curid=3878214", "title": "Fratelli Dardenne", "text": ""}
{"id": "3878220", "revid": "599013", "url": "https://it.wikipedia.org/wiki?curid=3878220", "title": "Trond Hansen", "text": "Carriera.\nClub.\nHansen gioc\u00f2 per il Finnsnes, prima di passare al Bod\u00f8/Glimt. Esord\u00ec nella Tippeligaen l'8 maggio 1997, sostituendo Aasmund Bj\u00f8rkan nella vittoria per 4-0 sul Kongsvinger. Il 26 luglio 1998 segn\u00f2 la prima rete nella massima divisione norvegese, nel successo per 1-2 sul campo del Sogndal. Torn\u00f2 poi al Finnsnes, prima di accordarsi con lo Skarp."}
{"id": "3878221", "revid": "1543377", "url": "https://it.wikipedia.org/wiki?curid=3878221", "title": "Marfa Film Festival", "text": "Il Marfa Film Festival era un festival cinematografico che si teneva in Marfa (Texas), per celebrare film classici e contemporanei, ospitando nel frattempo anche eventi musicali, escursioni turistiche nell'area e altre attivit\u00e0 artistiche correlate. La prima edizione del festival si svolse dal I al 5 maggio 2008, la seconda dal 29 aprile al 3 maggio 2009 e la terza dal 5 al 9 maggio 2010.\nNonostante il successo riscontrato (fu infatti definito \"il miglior piccolo festival cui abbia mai partecipato\" dal periodico LA Weekly e fu votato tra i migliori 25 festival da MovieMaker), nel 2011 il festival non fu pi\u00f9 organizzato, a causa della separazione dei suoi soci fondatori. Il Cinemarfa Film Festival, un festival gratuito che celebra principalmente i fil di belle arti ne ha ora preso il posto.\nStoria.\nIl Marfa Film Festival fu fondato nel 2007 dal direttore del festival Robin Lambaria e il produttore Cory Van Dyke.\nUn'esperienza unica lontano dal circuito dei festival tradizionali, Marfa Film Festival era una celebrazione di film sia contemporanei sia classici ubicata a oltre 1.500 metri di altezza, sul grande altopiano di Marfa, una terra profondamente remota con una storia affascinante come mecca dell'arte e del cinema.\nMarfa \u00e8 stata il set cinematografico dei celebri film Il petroliere (There Will Be Blood), Non \u00e8 un paese per vecchi (No Country for Old Men) e Il Gigante (Giant), del 1956, classico del ranch texano.\n2008.\nL'evento di maggior interesse del festival del 2008 fu l'apertura delle proiezioni del festival con 'There Will Be Blood'sul set di Little Boston. 400 partecipanti (molti membri della troupe e altre persone che dovevano ancora vedere il film) furono trasportate al sito delle riprese in un ranch a circa 35\u00a0km da Marfa. \nAltre pellicole proiettate furono The Night of the Hunter (La morte corre sul fiume), True Stories, \"Suspense\" (del 1961), Man on Wire - Un uomo tra le Torri e due video musicali diretti da Heath Ledger.\nMolti dei film sono stati proiettati al Goode-Crowley Building e alcuni sono stati proiettati al Rolling Roadshow dell'Alamo Drafthouse Cinema. \nLa band Edward Sharpe and the Magnetic Zeroes si rec\u00f2 a Marfa per eseguire il loro primo spettacolo in assoluto, con una performance di apertura dell'artista Mia Doi Todd e di Antony Langdon con la sua band Victoria.\nIl festival non prevedeva premi e dimostr\u00f2 una miscela eclettica offerte internazionali e regionali, tra cui i classici del cinema all'aperto su 35\u00a0mm, e al suo secondo anno fu nominato uno dei \"25 Festival per cui vale il prezzo di ingresso\" dalla rivista MovieMaker.\n2009.\nLa seconda edizione del Marfa Film Festival present\u00f2 una combinazione di film accessibili, eclettici e classici. Di particolar rilievo, Larry McMurtry fece un'apparizione per accettare il primo \"Texas Screen Legend Award\" presentato dal Marfa Film Festival in associazione con la Texas Association of Film Commissions.\nCi fu una cena ufficiale con presentazione del premio e poi una proiezione di \"The Last Picture Show\" all'aperto sotto le stelle. Anche Polly Platt e Dianna Ossana erano presenti. \nAltre proiezioni all'aperto (ancora una volta promosse dal Drafthouse Alamo Rolling Roadshow) furono quelle di \"The Red Shoes\" e il 40\u00ba anniversario di \"Midnight Cowboy\".\nLa band svedese Life on Earth (un progetto parallelo della band Dungen) giunge da Stoccolma per suonare uno spettacolo speciale venerd\u00ec sera presso il Crowley Warehouse.\n2010.\nLa terza edizione del Marfa film Festival attrasse una importante schiera di film e loro produttori, come ad esempio il film di Omar Rodr\u00edguez-L\u00f3pez The Sentimental Engine Slayer, interamente girato a El Paso, in Texas. Il leggendario artista Lou Reed partecip\u00f2 al festival per la prima uscita nordamericana del suo primo film Red Shirley.\nL'evento ha ospitato proiezioni all'aperto presso l'eclettico El Cosmico (un poliedrico spazio che comprende roulotte Airstream d'epoca, un \"teepee\" e vasche idromassaggio riscaldate a fuoco). I film mostrati furono \"L'atleta - Abebe Bikila\" (in amarico: Atletu), diretto da Davey Frankel e Rasselas Lakew, il classico del 1972 \"Pi\u00f9 duro \u00e8, pi\u00f9 forte cade\" (\"The Harder They Come\") di Perry Henzell e The Game Ship Sole, un gioiello ritrovato girato a Marfa nel 1969 da Robert Drew, il regista statunitense di documentari noto come il padre del cinema verit\u00e0, o cinema diretto.\nOspiti musicali furono Roberto Carlos Lange della Asthmatic Kitty Records, l'artista del suono interattivo Lazaro Valiente di Citt\u00e0 del Messico e Gift Horse Project, con i membri delle band Spacehog e Rain Phoenix. Inoltre, si esibirono anche Amalia Castro, Mexicans At Night e Frontera Bugalu, tutti provenienti da El Paso e Ciudad Juarez.\nPer visualizzare il programma completo dell'edizione del 2010: programma del Marfa Film Festival del 2010\n2011.\nI cofondatori del festival si divisero e il festival non fu pi\u00f9 replicato."}
{"id": "3878230", "revid": "767487", "url": "https://it.wikipedia.org/wiki?curid=3878230", "title": "Il primo uomo (film 2011)", "text": "Il primo uomo (\"Le Premier Homme\") \u00e8 un film del 2011 diretto da Gianni Amelio, tratto dall'omonimo romanzo (postumo) di Albert Camus.\nTrama.\nNel 1957 Jacques Cormery, alter ego dello scrittore Camus, fa ritorno in Algeria per visitare la madre e alla ricerca di tracce del padre defunto. Ma il suo Paese \u00e8 in pieno conflitto tra il Fronte di Liberazione Nazionale e l'esercito della Francia. Egli crede nella convivenza pacifica tra arabi e francesi, ma la realt\u00e0 \u00e8 costituita da attentati e pratiche di tortura.\nProduzione.\nLa pellicola \u00e8 una coproduzione internazionale (Francia, Italia e Algeria) tra Cattleya, Maison de cinema, Soudaine Compagnie, France 3 Cinema e Rai Cinema.\nDistribuzione.\nIl film \u00e8 stato presentato in anteprima mondiale al Toronto International Film Festival nel settembre 2011, ed \u00e8 stato proiettato in anteprima europea il 30 marzo 2012 al Bif&amp;st di Bari.\nLa pellicola ha debuttato nelle sale italiane il 20 aprile 2012. "}
{"id": "3878231", "revid": "31886", "url": "https://it.wikipedia.org/wiki?curid=3878231", "title": "Luciano Sampaoli", "text": "Biografia.\nDopo gli studi di composizione musicale presso il Conservatorio di Bologna, la Laurea presso l'Universit\u00e0 di Bologna, il perfezionamento con Franco Donatoni (Accademia Musicale Chigiana) e Sylvano Bussotti (Scuola musicale di Fiesole), invitato nel 1980 da Pierre Boulez ha trascorso un periodo di lavoro a Parigi presso l'IRCAM Institut de Recherche et Coordination Acoustique - Musique il centro di ricerca per la musica elettronica.\nAl 1977 risalgono le sue prime riflessioni sul concetto di \u201ctragico in musica\u201d che lo porteranno in breve a mettere a punto il progetto della sua poetica musicale. \nNegli anni successivi, la sua poetica sar\u00e0 argomento di studio in vari convegni internazionali come quello del 1989 a cura dell'Universit\u00e0 di Rouen, dell'Universit\u00e0 di Venezia e del Teatro La Fenice. \nA questo periodo risalgono le sue opere \"La morte meditata\" (1978), \"D.G. uno spettacolo\" (1980), \"Dal respiro delle onde\" (1984) e l'oratorio \"Exemplum\" (1986) con il quale inaugura a Roma il primo 'Festival Internazionale di Musica Sacra Contemporanea.\nAl 1985 risale il suo sodalizio artistico con il poeta Mario Luzi. Nel corso di questa collaborazione, i due artisti hanno prodotto numerose opere, che vanno dai Lieder per voce e pianoforte fino al grande oratorio \"La Lite\" (1989) per voce recitante, soli, coro e orchestra. Tra le composizioni di questo periodo ricordiamo \"Ut pictura poesis I\", \"Torre delle ore\", \"Il tempo tra poesia e musica\".\nTra le composizioni dell'ultimo decennio si ricordano l'opera da camera \"Il sommo riparo\" (2003) nata dalla collaborazione con il filosofo Emanuele Severino, presentata in prima esecuzione presso il Monastero di Fonte Avellana; l'opera \"Il marmo e la rosa\" (2004), con interpreti principali l'attore Giorgio Albertazzi e il soprano Angelica Battaglia; l'opera \"L'angelica battaglia\" (2004) su libretto di Alda Merini e Mario Luzi; l'opera musicale, con prologo ed esodo a fumetti, sulla vita di Giovanni Pascoli \"Fiori notturni\" (2005), prodotta dal Festival \"I Suoni del Tempo\"; l'opera \"Herr Warum la musica di Godel\" (2006) con musica elettronica sul Teorema dell\u2019incompletezza del logico matematico Kurt G\u00f6del, prodotta dal Teatro Bonci di Cesena.\nDel 2007 \u00e8 l'opera \"Herr Warum\", che ha inaugurato la quattordicesima edizione della Biennale di Scienza e Letteratura di Alessandria \u201cCavalcare la luce\u201d, promossa sotto l'Alto Patronato del Presidente della Repubblica. Alla rappresentazione dell'opera sono seguite le lezioni magistrali di Rita Levi Montalcini, Umberto Eco, Piergiorgio Odifreddi, Giorgio Barberi Squarotti, Nelo Risi, Lionello Sozzi, Cesare Vasoli e Andrea Zanzotto.\nDel 2007 sono le opere \"Poesie condannate\", su poesie di Charles Baudelaire, per soprano, attore e pianoforte, con la voce recitante del poeta Yves Bonnefoy e l'oratorio \"Gi\u00e0 eran li occhi miei rifissi al volto, San Pier Damiani nel Canto XXI del Paradiso di Dante\", per soprano, due attori, coro e organo, composto in occasione del millenario della nascita di San Pier Damiani. Nei primi giorni di luglio 2007, nella Sala Risorgimento del Palazzo dei Diamanti a Ferrara, si \u00e8 inaugurata la mostra di fotografie, poesie e partiture musicali, \"Luminosi incanti\", dedicata ai vent'anni di collaborazione di Luciano Sampaoli con il poeta Mario Luzi.\nDal 1987 al 1991 Sampaoli ha condotto il Concerto del Mattino sulla Terza Rete Rai e in seguito ha insegnato Musica nel Teatro presso l'Universit\u00e0 di Bologna e l'Universit\u00e0 di Francoforte. Dal 1995 insegna Musica presso la Facolt\u00e0 di Sociologia dell'Universit\u00e0 di Urbino.\nOpere di Luciano Sampaoli.\nLa produzione musicale di Luciano Sampaoli comprende oltre 200 composizioni divise in opere liriche, oratori, balletti, lieder, musiche strumentali sinfoniche e da camera. Le composizioni sono edite da, Fonit Cetra, Warner Classica, RCA, Bmg Ariola, Edipan.\nInoltre, Sampaoli \u00e8 autore di diverse pubblicazioni, tra cui:"}
{"id": "3878241", "revid": "580197", "url": "https://it.wikipedia.org/wiki?curid=3878241", "title": "Mestaruussarja 1983", "text": "La Mestaruussarja 1983 fu la settantaquattresima edizione della massima serie del campionato finlandese di calcio, la cinquantatreesima come Mestaruussarja. Il campionato, con il formato a doppia fase, venne vinto dall'Ilves.\nPrima fase.\nClassifica finale.\nLegenda:\nNote:\nSeconda fase.\nFase per il titolo.\nNella fase per il titolo le squadre portavano la met\u00e0 dei punti conquistati al termine della prima fase (arrotondati per eccesso nel caso di punteggio dispari).\nClassifica finale.\nLegenda:\nNote:\nFase per la salvezza.\nAlla fase per la salvezza accedevano le squadre classificatesi dal nono al dodicesimo posto della prima fase e le prime quattro classificate nella I divisioona. Le squadre partivano con dei punti di bonus in base al piazzamento raggiunto nella prima fase.\nClassifica finale.\nLegenda:\nNote:"}
{"id": "3878246", "revid": "1573940", "url": "https://it.wikipedia.org/wiki?curid=3878246", "title": "Bingo! (AKB48)", "text": "Bingo! \u00e8 il quarto singolo discografico major (sesto in assoluto) del gruppo di idol giapponesi AKB48, pubblicato dall'etichetta DefSTAR Records il 18 luglio 2007. Il singolo \u00e8 arrivato alla sesta posizione della classifica dei singoli pi\u00f9 venduti della settimana Oricon.\nFormazione.\nAll'incisione della title track hanno partecipato diciotto membri facenti parte dei Team A, K e B:\nAll'incisione del lato B hanno partecipato i seguenti membri:"}
{"id": "3878248", "revid": "170423", "url": "https://it.wikipedia.org/wiki?curid=3878248", "title": "Justin Harper", "text": ""}
{"id": "3878251", "revid": "599013", "url": "https://it.wikipedia.org/wiki?curid=3878251", "title": "Harald Solberg", "text": "Carriera.\nClub.\nSolberg cominci\u00f2 la carriera con le maglie di Str\u00f8mmen e Skeid, prima di passare ai tedeschi del Wehen. Torn\u00f2 poi allo Str\u00f8mmen, dove rimase per due stagioni, prima di accordarsi con il Kongsvinger. Qui esord\u00ec nella Tippeligaen il 13 aprile 1998, sostituendo Ludwig Ernstsson nel successo per 0-3 sul campo del Lillestr\u00f8m. Il 7 maggio segn\u00f2 il primo gol nella massima divisione norvegese, nel successo per 3-2 sul Sogndal.\nPass\u00f2 poi allo Skjetten e successivamente al Romerike. Dopo aver giocato anche nell'Ullensaker/Kisa e nel Follo, nel 2007 milit\u00f2 nello H\u00f8land."}
{"id": "3878252", "revid": "298055", "url": "https://it.wikipedia.org/wiki?curid=3878252", "title": "Ryakar", "text": ""}
{"id": "3878256", "revid": "36426", "url": "https://it.wikipedia.org/wiki?curid=3878256", "title": "Antenor (scultore)", "text": ""}
{"id": "3878258", "revid": "1573940", "url": "https://it.wikipedia.org/wiki?curid=3878258", "title": "Keibetsu shiteita aij\u014d", "text": " \u00e8 il terzo singolo discografico major (il quinto in assoluto) del gruppo di idol giapponesi AKB48, pubblicato dall'etichetta DefSTAR Records il 18 aprile 2007. Tema del brano \u00e8 il bullismo scolastico e i suicidi che ne possono conseguire. Il singolo \u00e8 arrivato all'ottava posizione della classifica dei singoli pi\u00f9 venduti della settimana Oricon.\nFormazione.\nAll'incisione della title track del singolo hanno partecipato sedici membri facenti parte del Team A e del Team K:\nAll'incisione del lato B hanno partecipato i seguenti membri:"}
{"id": "3878259", "revid": "716642", "url": "https://it.wikipedia.org/wiki?curid=3878259", "title": "Sapekhburto K'lubi Zugdidi", "text": "Il Sapekhburto K'lubi Zugdidi (), meglio nota come Zugdidi \u00e8 una societ\u00e0 calcistica georgiana con sede nella citt\u00e0 di Zugdidi. Milita in Erovnuli Liga 2, la seconda divisione del campionato georgiano di calcio.\nStoria.\nIl club venne fondato nel 1918 come Odishi Zugdidi. Nel corso del periodo sovietico il club cambi\u00f2 denominazione due volte, prima in Inguri Zugdidi e poi in Dinamo Zugdidi, vincendo per due volte il campionato georgiano sovietico e per due volte la coppa georgiana sovietica. Nel 1990 assieme alle altre squadre georgiane lasci\u00f2 il campionato sovietico per partecipare al neonato campionato georgiano di calcio, venendo iscritto alla Umaglesi Liga, la massima serie, riprendendo l'originale denominazione di Odishi Zugdidi. Rimase in Umaglesi Liga per tutti gli anni novanta, durante i quali torn\u00f2 alla denominazione Dinamo Zugdidi per un paio di stagioni dal 1994 al 1996. Nella stagione 1998-1999 concluse il campionato al quindicesimo posto e venne cos\u00ec retrocesso per la prima volta in Pirveli Liga, la seconda serie nazionale. Disput\u00f2 le due successive stagioni in Pirveli Liga come Dinamo Zugdidi, per poi cambiare denominazione in Lazika Zugdidi nel 2001. Nella stagione 2002-2003 vinse il campionato di Pirveli Liga e venne promosso in Umaglesi Liga. Prima dell'inizio della nuova stagione in massima serie il club si fuse con lo Spartaki Tbilisi dando vita allo Spartaki-Lazika Zugdidi. La stagione 2003-2004 si concluse con l'undicesimo posto e la conseguente retrocessione in Pirveli Liga. Nell'estate 2004 la fusione venne sciolta e i due precedenti club vennero rifondati singolarmente, con la vecchia Dinamo Zugdidi rifondata come Zugdidi. Nel 2006 il club si un\u00ec al Mglebi Zugdidi e nella stagione 2006-2007 vinse il campionato di Pirveli Liga, venendo cos\u00ec promosso nuovamente in Umaglesi Liga. Concluse i due successivi campionati al settimo posto e nel 2009 si un\u00ec alla neopromossa Baia Zugdidi. Mantenne questa denominazione per le successive tre stagioni, mantenendo posizioni di media classifica, e nel 2012 cambi\u00f2 denominazione in Zugdidi. Dopo aver partecipato alla fase per il titolo nella Umaglesi Liga 2012-2013, nella stagione 2013-2014 partecip\u00f2 alla fase per la salvezza, concludendo al penultimo posto, ma non venne retrocesso per l'allargamento dell'organico della Umaglesi Liga da 12 a 16 squadre. Dopo aver raggiunto la salvezza nelle due successive stagioni, venne retrocesso in Pirveli Liga al termine della stagione di transizione 2016."}
{"id": "3878263", "revid": "275619", "url": "https://it.wikipedia.org/wiki?curid=3878263", "title": "Kinkaku", "text": ""}
{"id": "3878264", "revid": "275619", "url": "https://it.wikipedia.org/wiki?curid=3878264", "title": "Ginkaku", "text": ""}
{"id": "3878269", "revid": "635893", "url": "https://it.wikipedia.org/wiki?curid=3878269", "title": "World Series of Boxing stagione 2", "text": ""}
{"id": "3878272", "revid": "729019", "url": "https://it.wikipedia.org/wiki?curid=3878272", "title": "Isola di Tyrtov", "text": "L'isola di Tyrtov (in russo \u041e\u0441\u0442\u0440\u043e\u0432 \u0422\u044b\u0440\u0442\u043e\u0432, \"ostrov Tyrtov\") \u00e8 un'isola russa del gruppo delle isole Vosto\u010dnye che fanno parte dell'arcipelago di Nordenski\u00f6ld e sono bagnate dal mare di Kara.\nAmministrativamente appartiene al distretto di Tajmyr del Territorio di Krasnojarsk, nel Distretto Federale Siberiano.\nGeografia.\nL'isola \u00e8 una delle maggiori ed \u00e8 la pi\u00f9 meridionale del gruppo, si trova inoltre all'estremo sud-est dell'arcipelago di Nordenski\u00f6ld e a circa 35\u00a0km dalla terraferma. La sua punta nord, capo Karluk (\u043c\u044b\u0441 \u041a\u0430\u0440\u043b\u0443\u043a\u0430), \u00e8 vicinissima al capo Dolgij (\u043c\u044b\u0441 \u0414\u043e\u043b\u0433\u0438\u0439) dell'isola di Bianki. A sud-ovest lo stretto di Matisen (\u043f\u0440\u043e\u043b\u0438\u0432 \u041c\u0430\u0442\u0438\u0441\u0435\u043d\u0430) la separa dall'isola Tajmyr e dalle gruppo di isole adiacenti ad essa. Lo stretto di Lenin (\u043f\u0440\u043e\u043b\u0438\u0432 \u041b\u0435\u043d\u0438\u043d\u0430, proliv Lenina) ad ovest la separa dalle isole di Pachtusov.\nA est di Tyrtov ci sono due piccole isole: l'isola di \u017deleznjakov (\u043e\u0441\u0442\u0440\u043e\u0432 \u0416\u0435\u043b\u0435\u0437\u043d\u044f\u043a\u043e\u0432\u0430), una piccola isola rocciosa, a circa 500\u00a0m di distanza, e l'isola di Lovcov (\u043e\u0441\u0442\u0440\u043e\u0432 \u041b\u043e\u0432\u0446\u043e\u0432\u0430), circa 3\u00a0km a est dalla precedente.\nL'isola di Tyrtov, ha una forma molto irregolare con baie, penisole e promontori; \u00e8 lunga circa 16\u00a0km da capo Karluk a capo Vychodnoj (\u043c\u044b\u0441 \u0412\u044b\u0445\u043e\u0434\u043d\u043e\u0439); la sua larghezza varia da poche centinaia di metri a 5\u20136\u00a0km anella parte meridionale.\nLe baie dell'isola sono: la Ju\u017enaja (\u0431\u0443\u0445\u0442\u0430 \u042e\u0436\u043d\u0430\u044f), a sud, tra capo capo Vychodnoj e capo Bartlett (\u043c\u044b\u0441 \u0411\u0430\u0440\u0442\u043b\u0435\u0442\u0442\u0430); la baia Nord (\u0431\u0443\u0445\u0442\u0430 \u041d\u043e\u0440\u0434), a ovest, tra capo Olenij (\u043c\u044b\u0441 \u041e\u043b\u0435\u043d\u0438\u0439) e capo Melville (\u041c\u0435\u043b\u044c\u0432\u0438\u043b\u043b\u044c, \"Mel'vill\u2019\"); la baia di Nedzveckij (\u0431\u0443\u0445\u0442\u0430 \u041d\u0435\u0434\u0437\u0432\u0435\u0446\u043a\u043e\u0433\u043e), a est, tra l'isola di \u017deleznjakov e la penisola Gale\u010dnyj (\u043f\u043e\u043b\u0443\u043e\u0441\u0442\u0440\u043e\u0432 \u0413\u0430\u043b\u0435\u0447\u043d\u044b\u0439).\nLa maggior parte dell'isola \u00e8 composta da basse rocce piatte con delle colline alte dai 12 ai 37\u00a0m (il punto pi\u00f9 alto \u00e8 a sud-ovest). Sull'isola ci sono piccoli torrenti stagionali e piccoli laghi, per lo pi\u00f9 di tipo lagunare e stagnante. Alcune sezioni dell'isola, in prossimit\u00e0 di capo Melville e nella parte sud-est, sono parzialmente sommerse. Le coste sono prevalentemente pianeggianti, ci sono delle scogliere a nord di capo Bartlett.\nCome il resto dell'arcipelago, fa parte della Riserva naturale del Grande Artico dal 1993.\nStoria.\nL'isola fu scoperta nel 1901 dalla spedizione guidata dal barone Eduard von Toll sulla scuna \"Zarja\", e venne cos\u00ec chiamata in onore dell'ammiraglio russo Pavel Petrovi\u010d Tyrtov (\u041f\u0430\u0432\u0435\u043b \u041f\u0435\u0442\u0440\u043e\u0432\u0438\u0447 \u0422\u044b\u0440\u0442\u043e\u0432, 1836-1903). Inizialmente fu chiamata Tyrtov solo la parte settentrionale dell'isola, che von Toll credeva un'isola separata, ma nel 1939 il nome fu esteso a tutta l'isola.\nNel 1940, fu fondata sulla penisola Gale\u010dnyj la stazione polare Tyrtova, che \u00e8 ora inattiva. Ha operato come stazione meteorologica dal 1940-1975.\nAlcune caratteristiche geografiche dell'isola hanno preso il nome di personaggi famosi: capo Melville, in onore dell'esploratore artico statunitense George Wallace Melville e la baia Nedzveckij in onore del sovietico Iosif Markovi\u010d Nedzveckij (\u0418\u043e\u0441\u0438\u0444 \u041c\u0430\u0440\u043a\u043e\u0432\u0438\u0447 \u041d\u0435\u0434\u0437\u0432\u0435\u0446\u043a\u0438\u0439, 1908-1959), macchinista sulle rompighiaccio \"G. Sedov\" ed \"Ermak\", e insignito della medaglia dell'Ordine di Lenin."}
{"id": "3878273", "revid": "2032913", "url": "https://it.wikipedia.org/wiki?curid=3878273", "title": "Bigbang Vol. 1", "text": "Bigbang Vol. 1 \u00e8 il primo album in studio del gruppo musicale sudcoreano Big Bang, pubblicato il 22 dicembre 2006 dalla YG Entertainment."}
{"id": "3878275", "revid": "599013", "url": "https://it.wikipedia.org/wiki?curid=3878275", "title": "Per Magne Misund", "text": "Carriera.\nClub.\nMisund cominci\u00f2 la carriera con la maglia dell'\u00c5ndalsnes, per poi passare al Lillestr\u00f8m. Debutt\u00f2 nella Tippeligaen il 4 settembre 1996, in occasione del successo per 3-0 sul Molde. Ricopr\u00ec il ruolo di portiere di riserva del club per il successivo decennio, collezionando 49 presenze nella massima divisione norvegese."}
{"id": "3878276", "revid": "767487", "url": "https://it.wikipedia.org/wiki?curid=3878276", "title": "Palasport Dal Lago", "text": "Il palazzetto dello sport \"Stefano Dal Lago\" (detto anche Pala Dal Lago, in precedenza semplicemente \"palazzetto dello sport\") \u00e8 un impianto sportivo della citt\u00e0 di Novara ubicato in viale Kennedy 34.\n\u00c8 intitolato alla memoria di Stefano Dal Lago, hockeista su pista che mor\u00ec il 27 settembre 1988 proprio presso la struttura, a causa di un arresto cardiaco occorso durante un incontro di Coppa Italia fra il suo Hockey Novara e il Forte dei Marmi.\nOltre alla sala principale, sotto le tribune sono situate quattro palestre utilizzate da attivit\u00e0 legate al pugilato, arti marziali, scherma ed altro. Fa parte del complesso anche un'altra struttura coperta con piscina e tribuna, utilizzata fino all'apertura del nuovo impianto dello Sporting Village nel 2007.\nStoria del palazzetto.\nNel corso degli anni il palazzetto ha ospitato manifestazioni di diverse discipline sportive ed eventi extrasportivi.\nL'hockey su pista.\nIl palazzetto venne costruito nel 1969, una struttura coperta appositamente realizzata per l'hockey su pista, con una capienza di 2500 persone. Da quando \u00e8 stato inaugurato, il palasport \u00e8 diventato la casa dell'hockey cittadino e, in particolare: dell'Hockey Novara (formazione capace di vincere 32 scudetti), dell'Amatori Novara, della Rotellistica '93, del Roller Novara (poi Roller 3000, Roller Effenbert Hockey Novara e A.S.D. Hockey Novara) e dell'Azzurra Hockey Novara.\nMondiali di hockey su pista 1984.\nDurante la prima met\u00e0 degli anni ottanta l'hockey su pista piemontese vive i suoi anni migliori e, dopo aver ospitato i Campionati Europei del 1983 a Vercelli, ospit\u00f2 a Novara il Campionato mondiale del 1984 presso questo impianto.\nMemorial \"Stefano Dal Lago\" 2013: All Star Italia - Nazionale italiana.\nA distanza di 29 anni dal Mondiale novarese del 1984, l'8 marzo 2013 la Nazionale italiana torn\u00f2 al Pala Dal Lago per disputare un'amichevole contro una selezione di ex azzurri che contribuirono a far grande la Nazionale.\nLa pallacanestro.\nL'impianto ha ospitato anche la pallacanestro. Nel campionato 1978-1979 le partite casalinghe della Manner Novara e, dal 1998-1999 le partite in Serie B e poi in Legadue della Cimberio, squadra cestistica con sede sociale prima a Borgomanero (Centro Sportivo Borgomanero) e poi a Novara. Dal 2007 la nuova societ\u00e0 novarese Basket Draghi Novara scelse di giocare allo Sporting Palace. \nNell'annata 2009-2010 la Nuova Pallacanestro Vigevano ha disputato qui gran parte della propria stagione da neopromossa in Legadue, complice l'inadeguatezza del vecchio palasport vigevanese agli standard della Lega e nell'attesa di una nuova struttura.\nLa pallavolo.\nFra le varie formazioni maschili e femminili ospitate spicca l'Asystel Volley, squadra militante in Serie A1 femminile (dal 2001 al 2003 come AGIL Volley) che disput\u00f2 tre finali scudetto e vinse due Coppe CEV, una Coppa Italia e due Supercoppe italiane. Tuttavia al termine della stagione 2007-2008 ci fu il trasferimento al nuovo e pi\u00f9 capiente Sporting Palace."}
{"id": "3878278", "revid": "223320", "url": "https://it.wikipedia.org/wiki?curid=3878278", "title": "Since 2007", "text": ""}
{"id": "3878282", "revid": "179980", "url": "https://it.wikipedia.org/wiki?curid=3878282", "title": "Luiz Guilherme da Concei\u00e7\u00e3o Silva", "text": ""}
{"id": "3878283", "revid": "179980", "url": "https://it.wikipedia.org/wiki?curid=3878283", "title": "Lu\u00eds Guilherme da Concei\u00e7\u00e3o Silva", "text": ""}
{"id": "3878285", "revid": "36426", "url": "https://it.wikipedia.org/wiki?curid=3878285", "title": "Kore del peplo", "text": ""}
{"id": "3878286", "revid": "120078054", "url": "https://it.wikipedia.org/wiki?curid=3878286", "title": "Lettere d'una peruviana", "text": "Lettere d'una peruviana (Lettres d'une P\u00e9ruvienne) \u00e8 un romanzo epistolare di Fran\u00e7oise de Graffigny pubblicato nel 1747 a Parigi.\nTrama.\nIl romanzo \u00e8 scritto dal punto di vista di una giovane peruviana di nome Zilia che gli spagnoli hanno portato via dal suo paese. La giovane comunica con il suo amante con i \"quipos\", cordicelle annodate che servivano come scrittura presso gli Incas.. Nelle sue lettere la prigioniera descrive i tormenti che deve sopportare durante il suo viaggio verso l'Europa. La nave spagnola sulla quale la giovane viaggia viene affondata in un combattimento navale da un naviglio francese. In questa occasione la peruviana incontra il capitano francese D\u00e9terville che s'innamora di lei. Il capitano le insegna qualche parola di francese comunicando con lei anche con sguardi e gesti. Zilia crede che la nave la porti verso una lontana provincia dell'impero Inca e spera che il suo nuovo amico l'aiuter\u00e0 a ritornare nel Per\u00f9.\nUna volta arrivata in Francia, Zilia si rende conto che il suo soggiorno in Europa sar\u00e0 molto pi\u00f9 difficile di quanto ella avesse immaginato. Cominciando a capire la lingua francese, Zilia nota come la gente non sia sempre quello che appare, che spesso quando dice una cosa intende dirne un'altra. Cos\u00ec lo spiega nella sua 16\u00aa lettera ad Aza: \u00abin generale suppongo che questo popolo non \u00e8 per niente quello che sembra essere; l'ipocrisia mi sembra sia il suo carattere dominante.\u00bb \nQuando Zilia tenter\u00e0 di tornare nel suo paese, D\u00e9trville le confesser\u00e0 di essere innamorato di lei che invece intende rimanere fedele al suo amante Aza che invece la tradir\u00e0.\nDivenuta proprietaria di una casa e di un piccolo terreno Zilia decide di rimanere in Francia per proseguire la sua educazione. Rimane amica con D\u00e9terville e continua ad amare Aza nonostante la sua infedelt\u00e0.\nLe letterate del XVIII secolo e un nuovo genere letterario.\nIl suo fu il primo romanzo epistolare scritto da una donna in Francia . La composizione di un'opera costituita da lettere poich\u00e9 voleva dire \u00abscrittura d'una persona eccellente nella scrittura di lettere\u00bb , era spesso riferita alle donne come il solo genere nel quale potessero veramente eccellere.. Scrivendo un romanzo di questo genere Fran\u00e7oise de Graffigny si \u00e8 messa invece in evidenza come autrice femminile.\nFran\u00e7oise si \u00e8 liberata dalle regole letterarie mantenendo quello stile epistolare che le permettesse di evitare critiche troppo severe. Le donne, che sino ad allora si erano limitate alla scrittura di semplici lettere, avevano ora l'occasione di trasformarle in una vera opera letteraria.\nFran\u00e7oise de Graffigny si inserisce cos\u00ec nell'elenco degli autori che si erano confrontati con lo stile epistolare come Montesquieu con le sue \"Lettere persiane\" (1721) e Jean-Jacques Rousseau con \"Giulia o la nuova Eloisa\" (1761).\nIl tema del \"buon selvaggio\".\nFran\u00e7oise de Graffigny entra nel novero degli autori che hanno trattato il tema del \"buon selvaggio\" come Voltaire, che scrive \"L'ingenuo\" (1767), e Marmotel, che scrive \"Gli Incas\" (1777). Questo mito che risale al XVI secolo, diffuso soprattutto in et\u00e0 illuminista, diffondeva \u00abun'immagine idealizzata del selvaggio che viveva innocentemente e autenticamente in un ambiente naturale non corrotto dalla civilt\u00e0 [...] Il selvaggio \u00e8 riportato dai filosofi come il portavoce dello sbalordimento dello straniero. Permettendo un decalogo na\u00eff, egli \u00e8 l'autore-chiave di ogni discorso ironico che metta in rilievo le anomalie mascherate dal conformismo. Il selvaggio \u00e8 dunque diventato un'utopia letteraria.\u00bb .\nL'eroina del romanzo Zilia, selvaggia che proviene dal Per\u00f9, descrive ingenuamente il mondo che la circonda ed esprime lo stupore che prova uno straniero vedendo per la prima volta la societ\u00e0 francese evidenziando e criticando cos\u00ec le contraddizioni di quelle regole sociali.\nInflussi letterari.\nCarlo Goldoni trasse spunto da questo romanzo per la tragicommedia \"La peruviana\" del 1755."}
{"id": "3878287", "revid": "767487", "url": "https://it.wikipedia.org/wiki?curid=3878287", "title": "Ray Epps", "text": ""}
{"id": "3878288", "revid": "767487", "url": "https://it.wikipedia.org/wiki?curid=3878288", "title": "Propileo", "text": "Un propileo (dal greco \u03c0\u03c1\u03bf\u03c0\u03cd\u03bb\u03b1\u03b9\u03b1, composto di \u03c0\u03c1\u03cc e \u03c0\u03cd\u03bb\u03b7, \"posto davanti alla porta\") \u00e8 un porticato antistante le porte di un tempio, di un palazzo o di una citt\u00e0.\nIn ambito ellenico il pi\u00f9 antico esempio conservato di propileo monumentale \u00e8 l'ingresso al temenos del Tempio di Afaia (A\u03c6\u03b1\u03af\u03b1) ad Egina, una struttura bifronte in antis, con due colonne doriche su ciascuna faccia. Anche in questo caso come pi\u00f9 tardi ad Atene la costruzione serve anche a dissimulare la forte pendenza della via di accesso, attrezzata con scale monumentali. L'opera sarebbe contemporanea alla ricostruzione del recinto sacro da datarsi intorno al 500 a.C. Resti di un precedente ingresso monumentale, evidenziati dagli scavi sono stati datati intorno al 570 a.C.\nI Propilei pi\u00f9 celebri sono quelli dell'acropoli di Atene."}
{"id": "3878290", "revid": "775372", "url": "https://it.wikipedia.org/wiki?curid=3878290", "title": "Gran Mufti", "text": "Il titolo di Gran Mufti (in lingua araba \u0645\u0641\u062a\u064a \u0639\u0627\u0645, \"Muft\u012b \u02bf\u0100mm\") si riferisce al pi\u00f9 alto ufficiale della legge religiosa islamica sunnita o ibadita di un paese musulmano. Il Gran Mufti d\u00e0 pareri legali ed emana editti, fatw\u0101, ovvero interpretazioni della legge islamica per i privati o per aiutare i giudici a decidere. Le opinioni raccolte dal Gran Mufti servono come fonte di preziose informazioni sull'applicazione pratica della legge islamica in opposizione alla sua formulazione astratta. Le \"fat\u0101w\u0101\" (plurale di \"fatw\u0101\") del Gran Mufti non costituiscono precedenti vincolanti in settori come le leggi civili, la regolamentazione del matrimonio, divorzio ed eredit\u00e0. In sede penale, le raccomandazioni del Gran Mufti non sono vincolanti in generale.\nRelazione fra il Gran Mufti e lo Stato.\nLe relazioni tra il Gran Mufti di ogni nazione o realt\u00e0 statuale e i governanti dello Stato possono variare notevolmente, sia per zona sia per epoca storica."}
{"id": "3878291", "revid": "599013", "url": "https://it.wikipedia.org/wiki?curid=3878291", "title": "Tore Holm", "text": "Carriera.\nClub.\nHolm debutt\u00f2 nella Tippeligaen con la maglia del Lillestr\u00f8m. Il 13 settembre 1997, infatti, sostitu\u00ec Tom Gulbrandsen nella vittoria per 1-3 sul campo del Troms\u00f8. Il 1\u00ba agosto 1999 segn\u00f2 la prima rete nella massima divisione norvegese, nel successo per 1-6 in casa dello Stab\u00e6k.\nPass\u00f2 poi allo Skeid, in 1. divisjon, per cui esord\u00ec il 7 maggio 2000, subentrando a Espen Grina nel pareggio per 3-3 sul campo del Sogndal. Vest\u00ec poi le maglie di Ullensaker/Kisa e H\u00f8land."}
{"id": "3878292", "revid": "580197", "url": "https://it.wikipedia.org/wiki?curid=3878292", "title": "Mestaruussarja 1982", "text": "La Mestaruussarja 1982 fu la settantatreesima edizione della massima serie del campionato finlandese di calcio, la cinquantaduesima come Mestaruussarja. Il campionato, con il formato a doppia fase, venne vinto dal Kuusysi.\nPrima fase.\nClassifica finale.\nLegenda:\nNote:\nSeconda fase.\nFase per il titolo.\nNella fase per il titolo le squadre portavano la met\u00e0 dei punti conquistati al termine della prima fase (arrotondati per eccesso nel caso di punteggio dispari).\nClassifica finale.\nLegenda:\nNote:\nFase per la salvezza.\nAlla fase per la salvezza accedevano le squadre classificatesi dal nono al dodicesimo posto della prima fase e le prime quattro classificate nella I divisioona. Le squadre partivano con dei punti di bonus in base al piazzamento raggiunto nella prima fase.\nClassifica finale.\nLegenda:\nNote:"}
{"id": "3878296", "revid": "118456804", "url": "https://it.wikipedia.org/wiki?curid=3878296", "title": "Katawa Shoujo", "text": ", \u00e8 una visual novel in stile bish\u014djo creata dal gruppo di sviluppo amatoriale Four Leaf Studios e pubblicata gratuitamente in libero download sul sito ufficiale degli autori il 4 gennaio 2012. Ad essa hanno fatto seguito due edizioni \"fisiche\", vendute dal 4 luglio 2013 al Japan Expo: entrambe aggiunsero la lingua francese a quella inglese e numerosi altri migliorie al gioco. La prima, \"Package edition\", conteneva un booklet, mentre la seconda, \"Collector's edition\" fu prodotta in sole 100 copie e conteneva oltre al gioco: un artbook di Katawa Shoujo in francese, un doppio CD con la colonna sonora di \"Katawa Shoujo\" e una borsa di tessuto. La versione migliorata del gioco, denominata \"1.1\", fu poi pubblicata gratuitamente sul sito pochi giorni dopo. Dal 28 luglio 2014 \u00e8 possibile scaricare dal sito ufficiale del gioco la versione 1.2 che aggiunge la lingua spagnola.\nIl gioco racconta la storia di un ragazzo e delle relazioni che instaura con cinque ragazze disabili.\nTrama.\nHisao Nakai \u00e8 un normale studente delle superiori all'ultimo anno di liceo. Un giorno di febbraio, trova nel suo armadietto una lettera che gli chiede di presentarsi nel giardino della scuola: il mittente si rivela essere Iwanako, la ragazza di cui \u00e8 innamorato, che gli confessa i suoi sentimenti. La gioia dura poco perch\u00e9 Hisao collassa a terra e si risveglia in ospedale: il ragazzo scopre di avere avuto un attacco di cuore e i dottori gli diagnosticano una rara forma di aritmia. Dopo alcuni mesi in ospedale, costretto ad assumere farmaci per il resto della sua vita per evitare altre crisi, alla sua dimissione, in accordo con i medici i genitori decidono di trasferirlo alla Yamaku, una scuola per ragazzi disabili.\nNonostante le sue difficolt\u00e0, Hisao conosce nella sua nuova scuola alcune ragazze disabili, venendo a conoscenza dei loro problemi e approfondendo la sua relazione con loro.\nModalit\u00e0 di gioco.\nCome la maggior parte delle visual novel, la giocabilit\u00e0 \"Katawa Shoujo\" consiste nel leggere il testo accompagnato dalle immagini dei personaggi e da fondali fissi, effettuando alcune scelte che andranno a determinare il prosieguo della storia.\nIl gioco comprende un prologo e alcuni \"atti\" o \"capitoli\" in cui \u00e8 diviso. Dopo il primo atto, a seconda delle scelte effettuate il gioco prosegue con il percorso di una delle cinque eroine o termina con un \"Bad Ending\". Ognuno dei percorsi delle eroine prosegue con altri tre atti, concludendosi con un finale positivo o meno a seconda delle scelte effettuate. Il gioco possiede un totale di 5 \"Good Ending\", uno per ogni eroina, pi\u00f9 altri tre \"neutri\" e quattro considerati negativi.\nPersonaggi.\nHisao Nakai.\n \u00e8 il protagonista della storia. Soffre di una rara forma di aritmia emersa quando, durante un tentativo di dichiarazione d'amore, fu colto da un attacco cardiaco. Turbato dalla sua permanenza in ospedale e cercando di adattarsi al nuovo ambiente che lo circonda, sta sforzandosi di trovare il suo posto al mondo. Dopo essere stato scagliato in un nuovo inizio, il caos delle circostanze ha forzato Hisao a rivedere la sua indole apatica, specialmente riguardo cose come la vita, l'amicizia e il futuro. In passato Hisao era un discreto giocatore di calcio, ma ha dovuto abbandonare questa sua passione dopo la scoperta della malattia. Per sopperire a ci\u00f2, ora impiega il suo tempo libero leggendo una grande quantit\u00e0 di libri.\nEmi Ibarazaki.\n, nonostante abbia gambe amputate sotto le ginocchia, \u00e8 forse una delle pi\u00f9 allegre, spensierate ragazze sull'intero globo. Non disposta a cadere nella disperazione perfino dopo l'incidente che le \u00e8 costato le gambe, Emi vede la sua disabilit\u00e0 pi\u00f9 come una benedizione, dato che le sue gambe protesiche l'hanno portata al culmine della sua abilit\u00e0 nella squadra di atletica invece di diventare un ostacolo permanente. Nonostante ci\u00f2 e il fatto che sia molto socievole, Emi dimostra di avere pochi amici fidati, tra cui curiosamente Rin, dal carattere completamente opposto.\nHanako Ikezawa.\n, \u00e8 una ragazza cui met\u00e0 del corpo \u00e8 sfigurata dalle ustioni subite nel trauma che ha gettato la sua vita nel caos: l'incendio della sua casa in giovane et\u00e0 in cui morirono i suoi genitori. \u00c8 solitaria all'estremo, evitando le altre persone fino al punto di effettivamente andare in panico al minimo contatto sociale. La sua unica amica fidata \u00e8 Lilly, che ha preso Hanako sotto la sua ala fin da quando le due sono state presentate, probabilmente anche grazie al fatto che Lilly, essendo cieca, \u00e8 l'unica a non giudicarla in base all'aspetto fisico. Come Hisao, anche lei \u00e8 un'avida lettrice, spesso perdendosi fra le pagine dei libri, rintanata in un angolo della biblioteca della scuola.\nLilly Satou.\n, \u00e8 una ragazza di origini nippo-scozzesi cieca dalla nascita, rappresentante della classe 3-2 che raccoglie gli studenti con deficit visivi. Lilly \u00e8 premurosa, responsabile e amichevole, in perfetto contrasto ad Hanako, sua migliore amica, con cui condivide una relazione quasi di madre-figlia e ama passare il suo tempo libero sorseggiando t\u00e8. In classe \u00e8 una studentessa diligente, e il suo senso di confidenza in s\u00e9 stessa la serve bene nel suo ruolo di rappresentante, ma allo stesso tempo la porta molto spesso a discutere con Shizune, nonostante sia sua cugina. La cosa \u00e8 ironica poich\u00e9 essendo lei cieca e sua cugina sorda, non hanno modo di rivolgersi l'una all'altra senza l'aiuto di un interprete, ruolo nel quale si ritrova spesso Misha.\nRin Tezuka.\n \u00e8 una ragazza le cui braccia sono moncherini a causa di un grave difetto alla nascita e seguente chirurgia. Per questo, \u00e8 molto abile nell'utilizzo dei piedi, e occasionalmente della bocca, per compiere azioni quotidiane. Questa disabilit\u00e0 la porta ad indossare un'uniforme maschile ed a mantenere i capelli corti. Dal forte temperamento e spirito artistico, utilizza le dita dei piedi per dipingere con i pennelli. La sua creativit\u00e0 viene eguagliata dalla sua vena filosofica: a Rin piace occasionalmente perdersi nei suoi pensieri e dar voce a idee astratte riguardo all'uomo, l'universo, e altre cose che confondono completamente gli altri. Dalla personalit\u00e0 piuttosto apatica, appare in netto contrasto con Emi, sua grande amica e vicina di stanza. In un certo senso, le due si completano a vicenda e, allo stesso tempo, si mettono in competizione nello svolgere un'attivit\u00e0 apparentemente resa difficoltosa dalla loro disabilit\u00e0, ma da loro dimostrato essere non vero.\nShizune Hakamichi.\n, nonostante sia sordomuta, \u00e8 tenace, energica, competitiva e ha la stoffa del leader. \u00c8 la rappresentante del consiglio d'istituto, e generalmente prende il comando in qualunque situazione in cui venga piazzata. Shizune \u00e8 conosciuta nella scuola come una temibile tiranna, un'abile manipolatrice, ma anche come un capo giusto ed onesto. \u00c8 sempre in compagnia di Misha, sua migliore amica, che molto spesso si ritrova a fare da interprete per coloro che non conoscono la lingua dei segni, unico modo di comunicare con lei. Si trova spesso in contrasto con sua cugina Lilly, che mal sopporta la sua tirannia.\nMisha.\n, meglio nota come , \u00e8 una ragazza appariscente, energica e chiassosa. A differenza delle altre, non ha alcuna disabilit\u00e0, non essendo a tutti gli effetti un requisito per entrare nella scuola, bens\u00ec \u00e8 entrata alla Yamaku per imparare il linguaggio dei segni, poich\u00e9 vuole diventare un'interprete. \u00c8 la migliore amica di Shizune e le fa molto spesso da traduttrice, motivo per cui le due sono praticamente inseparabili. Misha \u00e8 un membro del consiglio studentesco e si unisce allegramente ai tentativi di Shizune di far entrare anche Hisao in esso. Nonostante la sua apparenza di persona \"leggera\" e spensierata, sa dimostrasi acuta e preziosa nel dispensare consigli agli altri.\nSviluppo.\nPrima ancora di Katawa Shoujo, gli utenti di 4chan decisero di unirsi per pubblicare una visual novel intitolata \"Scarred\", pubblicata in versione beta nel 2007. Il gioco era basato sulla storia raccontata da un utente anonimo che sosteneva di essere un infermiere professionista che si prendeva cura di un'orfana di 7 anni che aveva perso entrambe le gambe, il braccio destro e l'occhio destro in un incidente d'auto. Inizi\u00f2 a scrivere nel dicembre 2006, prendendosi gioco della ragazza, ma nel corso dei sei mesi seguenti, instaur\u00f2 una relazione con la sua paziente. Gli utenti cominciarono a chiamarli scherzosamente Nurse-kun e Ampu-tan, pubblicando fan art dei due. Cess\u00f2 di scrivere nel settembre 2008, affermando che aveva un nuovo lavoro e che la bambina viveva con lui.\nL'idea di base del gioco deriva da uno schizzo disegnato nel 2000 dall'artista giapponese RAITA, aggiunto al termine della \"d\u014djinshi\" \"Schuppen harnische\" (basata su \"Nausica\u00e4 della Valle del vento\"), che descriveva l'idea di un ipotetico \"eroge\" (gioco erotico), chiamato appunto \"Katawa Shoujo\", nel quale innamorarsi di ragazze affette da vari handicap. Da gennaio 2007 lo schizzo \u00e8 stato ampiamente discusso sul sito 4chan e svariati utenti di internet provenienti da ogni parte del mondo si sono uniti per formare un gruppo di sviluppo, chiamato Four Leaf Studios. Tutti i 21 membri del team di sviluppo celano la loro identit\u00e0 per mezzo di nickname, eccezione fatta per l'autore delle sequenze animate che appaiono al termine dell'atto 1 della versione completa, Mike Inel.\nIl 29 aprile 2009 \u00e8 stata pubblicata la versione demo in inglese, comprendente solo il primo atto della storia, e successivamente tradotta in francese, italiano, giapponese, russo, tedesco, ungherese e cinese tradizionale e semplificato.\nLa versione completa in inglese \u00e8 stata pubblicata gratuitamente presso il sito ufficiale solo il 4 gennaio 2012, esattamente cinque anni dopo la comparsa della prima bozza di progetto su 4chan. L'8 luglio 2013 il gioco \u00e8 stato reso disponibile in francese. Il 9 dicembre 2013, \u00e8 stata pubblicata una versione russa, tradotta da un gruppo di traduzione indipendente.\nI responsabili di Four Leaf Studios hanno affermato tramite il blog che con la distribuzione del gioco completo la loro attivit\u00e0 \u00e8 terminata e al momento non sono intenzionati a intraprendere altri progetti.\nKatawa Seiy\u016b \u00e8 un progetto che ha lo scopo di produrre una versione doppiata di Katawa Shoujo come un gioco interattivo su YouTube. La produzione di questi video \u00e8 fatta da un gruppo totalmente scollegato dai Four Leaf Studios. Il primo video, fu pubblicato il 3 gennaio 2013, per coincidere con il primo anniversario del gioco, tuttavia il progetto appare ormai decaduto e non d\u00e0 pi\u00f9 notizie da maggio 2014.\nAccoglienza e critiche.\nDopo la pubblicazione della demo, diversi siti di cultura giapponese come Kotaku e Japanator la recensirono, facendosi domande sulle motivazioni dietro il gioco e in ultima analisi concludendo che il gioco affronta le disabilit\u00e0 con cura, definendolo \"sorprendentemente compassionevole\".\nDopo che il gioco fu distribuito nel 2012, su Kotaku venne pubblicato un articolo di approfondimento con un'intervista al capo degli scrittori del gioco, Aura.\nIn generale \"Katawa Shoujo\" \u00e8 stato accolto in modo positivo dalla critica specializzata, che ne ha sottolineato la sensibilit\u00e0 nel trattare tematiche difficili e raramente sfruttate in ambito videoludico, oltre che il realismo dei personaggi e le ambientazioni. Un argomento spesso adoperato nelle analisi del titolo \u00e8 il notare come, nonostante le radici del progetto siano da rintracciarsi nelle d\u014djinshi e nelle imageboard, i personaggi del gioco non siano oggetto di feticismi n\u00e9 vengano definiti principalmente dalle loro disabilit\u00e0, ma vengono trattati come esseri umani, capaci di sentimenti come tutti.\nUna critica mossa al gioco \u00e8 di avere un titolo offensivo: in giapponese \"katawa\" \u00e8 un termine crudo per definire le persone portatrici di handicap (\"Katawa Shoujo\" si potrebbe tradurre pi\u00f9 o meno come \"Ragazze storpie\" o \"Ragazze deformi\"). Gli sviluppatori del gioco si sono difesi affermando che essere offensivi verso i disabili non era il loro intento, e che il titolo \u00e8 stato scelto solo in quanto omaggio allo schizzo di RAITA, intitolato appunto \"Katawa Shoujo\"."}
{"id": "3878303", "revid": "580197", "url": "https://it.wikipedia.org/wiki?curid=3878303", "title": "Mestaruussarja 1981", "text": "La Mestaruussarja 1981 fu la settantaduesima edizione della massima serie del campionato finlandese di calcio, la cinquantunesima come Mestaruussarja. Il campionato, con il nuovo formato a doppia fase, venne vinto dall'HJK.\nPrima fase.\nClassifica finale.\nLegenda:\nNote:\nSeconda fase.\nFase per il titolo.\nNella fase per il titolo le squadre portavano la met\u00e0 dei punti conquistati al termine della prima fase (arrotondati per eccesso nel caso di punteggio dispari).\nClassifica finale.\nLegenda:\nNote:\nFase per la salvezza.\nAlla fase per la salvezza accedevano le squadre classificatesi dal nono al dodicesimo posto della prima fase e le prime quattro classificate nella I divisioona. Le squadre partivano con dei punti di bonus in base al piazzamento raggiunto nella prima fase.\nClassifica finale.\nLegenda:\nNote:"}
{"id": "3878304", "revid": "287204", "url": "https://it.wikipedia.org/wiki?curid=3878304", "title": "PBZ Zagreb Indoors 2012 - Qualificazioni singolare", "text": "Le qualificazioni del singolare del PBZ Zagreb Indoors 2012 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3878305", "revid": "125849996", "url": "https://it.wikipedia.org/wiki?curid=3878305", "title": "Caterham CT01", "text": "La Caterham CT01 \u00e8 un'automobile monoposto sportiva di Formula 1 costruita dal Caterham F1 Team, per partecipare al Campionato mondiale di Formula 1 2012.\n\u00c8 stata presentata il 25 gennaio 2012 sul sito ufficiale della Formula 1.\nLa vettura \u00e8 stata progettata sotto la guida del direttore tecnico Mike Gascoyne ed \u00e8 la terza vettura prodotta dal team e la prima a portare il nuovo nome della squadra, in seguito alla rinomina del Team Lotus, alla fine del 2011. La presentazione era stata programmata per il 26 gennaio, ma si \u00e8 deciso di anticipare di un giorno. La vettura \u00e8 stata guidata da Heikki Kovalainen e Vitalij Petrov. L'olandese Giedo van der Garde e lo statunitense Alexander Rossi sono indicati come collaudatori.\nLivrea e Sponsor.\nLa livrea \u00e8 la stessa dello scorso anno: verde con una fascia gialla. Tra gli sponsor spiccano maggiormente AirAsia, Tune Group, Naza, CNN e General Electric.\nSviluppo.\nSulla CT01 sono state introdotte una serie di novit\u00e0, come il frontale con uno scalino tra il muso e la cellula di sicurezza della vettura (definito dal direttore tecnico Mike Gascoyne, \"da ornitorinco\"), gli scarichi alti e le fiancate \"estremizzate\". Il propulsore utilizzato \u00e8 l'otto cilindri a V RS27 della Renault F1, lo stesso di Red Bull, Lotus e Williams; la vettura \u00e8 dotata di KERS e di una trasmissione a sette rapporti di origine Red Bull. Il telaio \u00e8 stato posto pi\u00f9 in alto per favorire il flusso d'aria nelle zone basse.\nCome la maggior parte delle scuderie ha preferito ammorbidire lo scalino, andando a 'scavare' la parte interna della scocca. Abbassandola, quindi, quanto basta per non rendere netta la differenza tra questa e il muso. La soluzione appare meno netta e vistosa per via di un'altezza inferiore della linea di cintura del telaio.\nStagione 2012.\nCampionato.\nLa stagione fu simile a quella precedente, con i piloti mai in grado di lottare per la zona punti a causa della scarsa competitivit\u00e0 della vettura. I migliori risultati in gara furono due tredicesimi posti, ottenuti da Kovalainen e Petrov rispettivamente nel Gran Premio di Monaco e nel Gran Premio d'Europa e l'undicesima posizione conquistata da Petrov nel Gran Premio del Brasile che ha valso alla Caterham la 10\u00aa posizione nel campionato costruttori.\nLa vettura si \u00e8 mostrata in compenso molto affidabile, con soli 3 ritiri verificatisi in tutto l'arco della stagione: nella gara inaugurale in Australia con entrambi i piloti e a Montecarlo con Petrov."}
{"id": "3878306", "revid": "2032913", "url": "https://it.wikipedia.org/wiki?curid=3878306", "title": "Number 1 (Big Bang)", "text": "Number 1 \u00e8 il secondo album in studio del gruppo musicale sudcoreano Big Bang, pubblicato il 9 ottobre 2008 dalle etichette YG Entertainment e Universal Music Japan.\nDescrizione.\nL'album include i brani registrati per i primi due mini album giapponesi e alcuni brani del loro mini album coreano."}
{"id": "3878310", "revid": "767487", "url": "https://it.wikipedia.org/wiki?curid=3878310", "title": "Brian Heaney", "text": ""}
{"id": "3878314", "revid": "2032913", "url": "https://it.wikipedia.org/wiki?curid=3878314", "title": "Remember (Big Bang)", "text": "Remember \u00e8 il terzo album in studio del gruppo musicale sudcoreano Big Bang, pubblicato il 5 novembre 2008 dalla YG Entertainment.\nPromozione.\n\"Sunset Glow\", originariamente del cantante Lee Moon-sae, \u00e8 stato utilizzato come primo singolo estratto dall'album, e durante il KBS Music Festival 2008, i Big Bang hanno interpretato il brano insieme a Lee. \"Strong Baby\", brano da solista di Seungri \u00e8 stato pubblicato come secondo singolo estratto il 1\u00ba gennaio 2009.\nSuccesso commerciale.\nPrima della pubblicazione, l'album ha superato le 200.000 copie in preordine."}
{"id": "3878318", "revid": "1766633", "url": "https://it.wikipedia.org/wiki?curid=3878318", "title": "Marchisio (disambigua)", "text": ""}
{"id": "3878319", "revid": "155634", "url": "https://it.wikipedia.org/wiki?curid=3878319", "title": "Angelo De Palo", "text": "Presidente storico del .\nBiografia.\nSi laure\u00f2 in Medicina a Torino, dove ottenne anche una specializzazione in ginecologia. Dopo l'Universit\u00e0 torn\u00f2 a casa, dove esercit\u00f2 la professione di chirurgo e ginecologo. Il lavoro lo impegnava per molto tempo e lo rese noto a Bari.\nSi spos\u00f2 con la signora Maria Carla Girone ma perse un figlio in tenera et\u00e0.\nAveva in mente la fondazione di una moderna clinica per partorienti, che voleva far costruire a sue spese.\nNon gli fu concessa la cattedra universitaria (lo storico Antonucci crede per opposizione delle cosiddette \"baronie\").\nAi tempi del liceo, quand'era poco pi\u00f9 che sedicenne divenne tifoso del Bari Football Club, che vide il 15 gennaio 1928 vincere 5-3 contro la Fiorentina e approdare in Divisione Nazionale. Seguiva i biancorossi anche nelle trasferte (sia di A che di B) in Nord Italia, quando da studente universitario viveva a Torino.\nNel 1961, con il Bari appena retrocesso in Serie B e una riorganizzazione in atto nel club pugliese, accett\u00f2 di diventarne membro della commissione di reggenza (prima assieme ai commendatori La Gioia, Marino e Brunetti e nel 1962 solo con Marino). Nel 1963, decretata dall'assessore comunale allo sport la fine del commissariato dell'A.S. Bari, venne (dopo le dimissioni di Marino) eletto dal nuovo consiglio d'amministrazione \"presidente\" ed esercit\u00f2 tale funzione, con passione, per il resto della sua vita (pur continuando la professione di medico).\nFaceva una vita intensa, passando come nulla fosse dallo stadio e dalle faccende del Bari alla sala operatoria, tanto da venire soprannominato \"ginecologo volante\". L'attivit\u00e0 di dirigente del Bari gli serviva anche come sfogo alle difficolt\u00e0 e sofferenze incontrate nella vita e nel lavoro.\nIl pomeriggio del 2 agosto 1977, a Poggio Bustone (nel reatino), durante il ritiro estivo del Bari fu colpito da un ictus e ricoverato in serata al Policlinico Gemelli di Roma, dove mor\u00ec una settimana dopo per emorragia cerebrale. Ai funerali, a Terlizzi (la cittadina in cui era nato e aveva vissuto in giovent\u00f9), furono presenti 20.000 persone.\nDirigente Sportivo.\nFu presidente del Bari per quattordici anni, sedici se si aggiunge il biennio da commissario. \u00c8 stato il presidente pi\u00f9 longevo dei \"galletti\" fino al 1998, anno in cui venne \"superato\" da Vincenzo Matarrese.\nSpesso chiamato \"professore\".\nDa presidente del Bari promosse per primo nelle due serie maggiori allenatori che han poi fatto carriera, come Tommaso Maestrelli, Lauro Toneatto e Carlo Regalia e nel 1962 si rivel\u00f2 positiva la promozione in prima squadra dell'allenatore dei \"ragazzi\" (una formazione giovanile) biancorossi Onofrio Fusco; ebbe con Toneatto la collaborazione pi\u00f9 proficua (per durata e risultati conseguiti).\nLa sua presidenza vide il Bari per due anni in serie A (nelle stagioni 1963-1964 e 1969-1970), nove anni in serie B e cinque in C.\nNell'ambiente calcistico riscosse stima e considerazione tanto da venire eletto, a met\u00e0 carriera di dirigente sportivo, vice presidente di Lega. Fu pi\u00f9 volte capace di superare momenti difficili per la squadra e la societ\u00e0 biancorossa.\nSul finire dell'aprile 1977 riusc\u00ec a coinvolgere i due cari e stimati amici Michele Mincuzzi e Aurelio Gironda (noto avvocato penalista barese) a collaborare alla gestione tecnica e finanziaria dell'AS Bari (l'invito fu reso noto dallo stesso professore il 26 aprile del '77 a Bath City, in Inghilterra, nella conferenza stampa d'apertura del Torneo Anglo-Italiano di Calcio, a cui partecip\u00f2 il suo Bari). I due ricchi amici, che sarebbero diventati soci effettivi del Bari a inizio campionato 1977-1978, anticiparono sovvenzionamenti per importanti operazioni e avviarono, in sintonia con De Palo, un piano per la ristrutturazione e il rilancio del vivaio (vivaio che fino alla fine degli anni novanta ha lanciato diversi atleti nel panorama calcistico nazionale) e per la modernizzazione della societ\u00e0.\nMorto il professore, Mincuzzi e Gironda, impossibilitati a gestire da soli il Bari, dopo una breve ricerca trovarono l'assenso della famiglia Matarrese a rilevare le azioni del professore scomparso (ammontanti al 92% dell'intero capitale sociale). L'onorevole Antonio Matarrese divenne quindi successore di De Palo.\nCuriosit\u00e0.\nChi aveva seguito le trasferte del Bari anche prima che De Palo ne diventasse presidente, testimoni\u00f2 la sua grande passione di tifoso, mentre in citt\u00e0 era pi\u00f9 conosciuto per l'attivit\u00e0 di ginecologo.\nPochi anni dopo la sua scomparsa, nel settembre 1983, fu inaugurato a Palese - Macchie, periferia nord di Bari, un centro sportivo tuttora funzionante, a lui intitolato (centro sportivo \"Angelo De Palo\"), su iniziativa dell'imprenditore locale Francesco Tunzi e per interessamento della moglie.\nDopo il trasporto al Policlinico di Roma (prima della scomparsa), in ambulanza fu trovata sul ricettario dei medicinali la scritta \u00ab\"mi raccomando al Bari\u2026\"\u00bb."}
{"id": "3878322", "revid": "767487", "url": "https://it.wikipedia.org/wiki?curid=3878322", "title": "Death Games", "text": "Death Games (\"Arena\") \u00e8 un film del 2011 diretto da Jonah Loop.\nTrama.\nDavid Lord, vigile del fuoco e paramedico, viene coinvolto in un grave incidente stradale assieme alla moglie incinta Lori che non sopravvive allo schianto. Dopo aver tentato di suicidarsi, David va in Messico dove non fa altro che ubriacarsi. Proprio in un bar conosce l'affascinante Milla, che prima lo seduce e poi lo rapisce. Milla infatti \u00e8 una reclutatrice per \"Death Games\", un gioco illegale trasmesso in Internet, in cui degli uomini sono costretti a combattere fino alla morte in una arena virtuale. Suo malgrado anche David \u00e8 costretto a battersi per la sua vita, aiutato dalla stessa Milla che comincia a provare dei sentimenti per lui. David stringe un accordo con il \"boss\" dei death games: dopo aver eseguito 10 combattimenti, David sar\u00e0 libero. Nell'ultimo combattimento David sfida Kaiden, uno dei soci del sistema che veniva chiamato \"il boia\". Grazie all'aiuto di Milla riesce ad ucciderlo, e si scopre che in realt\u00e0 David era un agente della C.I.A a cui era stato affidato l'incarico di trovare i Death Games e fare in modo che finissero. L'incidente d'auto, causa della morte della moglie, in realt\u00e0 non era stato accidentale, ma era stata un'imboscata. David alla fine riesce a sopravvivere e grazie a una telefonata fatta da Milla la C.I.A trova il luogo dei Death Games e libera David. Che viene portato via. Il capo dei giochi riesce a scappare, nonostante sia stato ferito gravemente dallo stesso David. Milla viene arrestata insieme a tutti gli altri collaboratori del sistema. Il vero nome di David era \"agente Fern\" e infatti anche il suo ruolo di vigile del fuoco/paramedico era una copertura."}
{"id": "3878325", "revid": "599013", "url": "https://it.wikipedia.org/wiki?curid=3878325", "title": "Ab Urbe condita (disambigua)", "text": ""}
{"id": "3878326", "revid": "1543377", "url": "https://it.wikipedia.org/wiki?curid=3878326", "title": "Big Bang (Big Bang)", "text": "Big Bang \u00e8 il quarto album studio del gruppo musicale sudcoreano Big Bang, pubblicato il 18 agosto 2009 dalla Universal Music Japan."}
{"id": "3878330", "revid": "117765477", "url": "https://it.wikipedia.org/wiki?curid=3878330", "title": "Thomas Geve", "text": "Biografia.\nThomas Geve nasce nel 1929 a Stettino, nel distretto di Z\u00fcllchow, sulle rive del Baltico, da una famiglia ebrea tedesca. Il padre \u00e8 medico. Perso il lavoro nel 1933 all'avvento del nazismo, il padre si trasferisce con la famiglia nella sua cittadina natale di Beuthen (allora in Germania). Alla fine del 1938 la famiglia si riunisce con i nonni materni a Berlino. Nel 1939 il padre riesce a emigrare in Inghilterra come rifugiato, ma lo stesso status non viene accordato alla moglie e al figlio che rimangono a Berlino. Al bambino fu permesso di continuare gli studi fino al 1942, quando fu assegnato al lavoro coatto nel Cimitero ebraico di Wei\u00dfensee. La madre fu impiegata in una fabbrica di uniformi per l'esercito.\nNel giugno 1943, a poco pi\u00f9 di tredici anni, Stefan viene deportato ad Auschwitz con la madre, che non rivide pi\u00f9. Il ragazzo invece sopravvisse lavorando come muratore e imparando ad \"organizzarsi\", sorretto da una tenace volont\u00e0 di vivere. Rimase al campo di Auschwitz fino al gennaio 1945 quando venne trasferito con le marce della morte prima a Gross-Rosen e quindi a Buchenwald. Quando l'esercito alleato giunse a Buchenwald l'11 aprile 1945, Stefan era in condizioni cos\u00ec debilitate che dovette restare ancora qualche tempo nell'ospedale del campo per rimettersi in forze. Chiese allora carta e matite e cominci\u00f2 a disegnare le situazioni che aveva vissute nei lager. Nel giugno 1945 fu quindi inviato in un orfanotrofio in Svizzera, dove alcuni dei suoi disegni apparvero sui giornali. Rintracciato dal padre pot\u00e9 finalmente riunirsi al genitore a Londra nel novembre del 1945. Stefan riprende gli studi e nel giugno del 1950 si trasferisce in Israele, dove intraprese la carriera di ingegnere civile e prese parte alle operazioni militari durante la Crisi di Suez nel 1956, la Guerra dei sei giorni nel 1967 e la Guerra del Kippur nel 1973. \nCon lo pseudonimo di \"Thomas Geve\" pubblica gi\u00e0 nel 1958 un libro di memorie sull'Olocausto (\"Youth in Chains\"), tradotto in varie lingue. Nel 1963 si sposa ed ha tre figli. \nNel 1985 dona i suoi 79 disegni a Yad Vashem, il memoriale ufficiale di Israele delle vittime ebree dell'Olocausto. I disegni furono restaurati, catalogati, esposti per la prima volta al pubblico nel 1995 ed infine pubblicati nel 1997 (\"Es gibt hier keine Kinder - There Are No Children Here\"). Copie dei disegni vengono oggi mostrate in tutto il mondo. Sono con le illustrazioni che Michal Kraus disegna nello stesso periodo a illustrazione del suo diario, tra i pochi disegni ad essersi preservati sulla vita nei campi di concentramento prodotti all'epoca da bambini dell'Olocausto. \nDa pensionato, rientra spesso in Germania, dove si impegna attivamente come testimone dell'Olocausto nelle scuole ed \u00e8 il protagonista di due documentari sulla sua esperienza. \nNel 2011 esce anche in Italia per Einaudi la raccolta commentata dei suoi disegni (\"Qui non ci sono bambini\")."}
{"id": "3878334", "revid": "1442080", "url": "https://it.wikipedia.org/wiki?curid=3878334", "title": "PBZ Zagreb Indoors 2012 - Singolare", "text": "Il singolare del PBZ Zagreb Indoors 2012 \u00e8 stato un torneo di tennis facente parte dell'ATP World Tour 2012.\nIl detentore del titolo era Ivan Dodig, ma \u00e8 stato eliminato ai quarti di finale da Marcos Baghdatis.\nMichail Ju\u017enyj ha sconfitto in finale Luk\u00e1\u0161 Lacko per 6-2, 6-3."}
{"id": "3878335", "revid": "729019", "url": "https://it.wikipedia.org/wiki?curid=3878335", "title": "Linea Hanky\u016b Imazu", "text": "La \u00e8 una diramazione della linea principale Hanky\u016b K\u014dbe delle Ferrovie Hanky\u016b che collega le stazioni di Takarazuka e Imazu a quella di Nishinomiya-Kitaguchi a est della Prefettura di Hy\u014dgo in Giappone.\nDefinizione.\nLa linea Imazu \u00e8 in realt\u00e0 divisa in due linee (linea superiore e linea inferiore), in quanto presso la stazione di Nishinomiya-Kitaguchi i binari non sono collegati fra loro, ma si attestano su piattaforme differenti, a partire dal 1984. \nUn piccolo numero di treni, chiamati Semiespressi percorrono il tratto da Takarazuka a Umeda nei giorni settimanali percorrendo questa linea e la Kobe, anzich\u00e9 la Takarazuka. I semiespressi non fermano a Nishinomiya-Kitaguchi a causa della conformazione dei binari della stazione. La distanza fra Takarazuka e Umeda si riduce leggermente con questo percorso.\nStazioni e servizi.\nLinea inferiore.\nSu questa linea esistono solo servizi locali\nNella cultura di massa.\nLa linea superiore, da Takarazuka a Nishinomiya-Kitaguchi \u00e8 diventata lo sfondo del romanzo \"Hanky\u016b Densha\" di Hiro Arikawa, e del film del 2011, tratto dallo stesso libro."}
{"id": "3878336", "revid": "1543377", "url": "https://it.wikipedia.org/wiki?curid=3878336", "title": "Sloop John B", "text": "Sloop John B \u00e8 la settima traccia presente sull'album discografico dei Beach Boys intitolato \"Pet Sounds\" pubblicato nel 1966 dalla Capitol Records, e la canzone venne anche pubblicata come singolo nello stesso anno.\nIl brano era in origine un vecchio brano folk tradizionale caraibico delle Indie occidentali, intitolato \"The John B. Sails\", preso dalla collezione di Carl Sandburg (1927). Alan Lomax ne registr\u00f2 una versione a Nassau, nel 1935, con il titolo \"Histe Up the John B. Sail\". Questa versione apparve sull'album \"Bahamas 1935: Chanteys And Anthems From Andros And Cat Island\". La canzone venne poi adattata dai The Weavers che la incisero come \"The Wreck of the John B.\" La versione del 1958 fatta dal The Kingston Trio, intitolata anch'essa \"The Wreck of the John B.\" fu la fonte diretta di ispirazione per la versione poi registrata dai Beach Boys. Johnny Cash registr\u00f2 la canzone nel 1959 con il titolo \"I Want To Go Home\". Nel 1960, Jimmie Rodgers incise la sua versione come \"The Wreck of John B.\", e il brano raggiunse la posizione numero 64 della classifica di \"Billboard\" negli Stati Uniti. Infine, anche Dick Dale and His Del-Tones registrarono una versione surf rock della canzone per il loro album \"Surfers' Choice\" del 1962.\nLa versione dei Beach Boys di \"Sloop John B.\" \u00e8 stata classificata alla posizione numero 271 nella \"lista delle 500 migliori canzoni di sempre\" redatta dalla rivista \"Rolling Stone\".\nVersione dei Beach Boys.\nOrigine.\nAl Jardine, grande appassionato di musica folk, sugger\u00ec a Brian Wilson che i Beach Boys avrebbero potuto fare una cover del traditional \"Sloop John B.\" Jardine raccont\u00f2:\nModifica del testo.\nBrian Wilson modific\u00f2 leggermente il testo della canzone in tre punti differenti. Cambi\u00f2 la frase: \"\u00abThis is the worst trip since I've been born\u00bb\" in \"\u00abThis is the worst trip I've ever been on\u00bb\" dando al tutto una connotazione maggiormente \"psichedelica\". Inoltre, la frase: \"\u00abI feel so break up\u00bb\" divent\u00f2: \"\u00abI feel so broke up\u00bb.\" Infine, \"\u00abBroke into the people's trunk\u00bb\" fu cambiata in \"\u00abBroke in the captain's trunk\u00bb.\"\nRegistrazione.\nLa base strumentale della canzone venne incisa il 22 luglio 1965 nello studio Western Recorders di Hollywood. Furono necessarie 14 take per ottenere una versione master del nastro che soddisfacesse Brian.\nLe tracce vocali furono incise nel corso di tre diverse sessioni. La prima seduta si tenne il 22 dicembre 1965, al Western Recorders. La seconda il 29 dicembre. Billy Strange suon\u00f2 una chitarra elettrica a 12 corde in questa occasione. La terza sessione ebbe luogo nel gennaio 1966 per le armonie vocali e varie sovraincisioni dei cori. Il brano contiene cinque voci. Brian Wilson e Mike Love come voci soliste, e Al Jardine, Carl Wilson e Dennis Wilson ai cori. Brian utilizz\u00f2 la tecnica di produzione double-tracking al fine di avere esattamente sincronizzate la sua voce e quella di Mike, in modo da poter cantare in simultanea le stesse parti due volte, e dare un suono pi\u00f9 carico e ricco al brano.\nAccoglienza.\nIl singolo (B side: \"You're So Good to Me\") venne pubblicato negli Stati Uniti il 21 marzo 1966. \nEntr\u00f2 nella classifica \"Billboard Hot 100\" il 2 aprile, raggiungendo la posizione numero 3 il 7 maggio, restando in classifica complessivamente 11 settimane. \nLa canzone ebbe successo anche fuori dagli Stati Uniti, diventando uno dei brani pi\u00f9 famosi dei Beach Boys arrivando prima in Germania per cinque settimane, in Olanda per tre settimane, in Norvegia per cinque settimane, prima in Austria, Svezia, Svizzera, Sud Africa e Nuova Zelanda e seconda nel Regno Unito, Irlanda e Canada.\nCover.\nIl brano \u00e8 stato reinterpretato da numerosi artisti, inclusi: Laurel Aitken, Rainy Day, Ulfuls, Joseph Spence, Tom Fogerty, Roger Whittaker, Jerry Jeff Walker, Dick Dale, Catch 22, The Ventures, Me First and the Gimme Gimmes, Relient K, Dan Zanes, Okkervil River, David Thomas, Barry McGuire, Gary Lewis and the Playboys, e Jerry Butler.\nNel 1966, i cantautori svedesi Cornelis Vreeswijk e Ann-Louise Hansson registrarono una versione della canzone in lingua svedese con il titolo \"Jag hade en g\u00e5ng en b\u00e5t\" (\"Once I had a boat\") e con un testo anti-militarista.\nNel 2001, Voltaire utilizz\u00f2 la melodia del brano per la canzone \"Screw the Okampa! (I Wanna Go Home)\", inclusa nel suo EP \"Banned on Vulcan\".\nNel 2009, i Simple Minds reinterpretarono il brano durante le sessioni di registrazione dell'album \"Graffiti Soul\", e pubblicarono la loro versione come bonus track nell'edizione deluxe del disco.\nNel Calcio.\nLa canzone ha ottenuto popolarit\u00e0 tra i tifosi inglesi a partire dalla met\u00e0 degli anni 2000. La prima volta fu cantata nel 2005 dai tifosi del Liverpool dopo la finale di Champions League, vinta contro il Milan. Nel 2007 fu adottata come inno ufficiale dai tifosi del FC United of Manchester.\nIn Italia, la tifoseria che ha adottato per prima \"Sloop John B\" \u00e8 stata quella del , che iniziato ad utilizzarla intorno al 2007."}
{"id": "3878337", "revid": "1494169", "url": "https://it.wikipedia.org/wiki?curid=3878337", "title": "Padoin", "text": ""}
{"id": "3878340", "revid": "1543377", "url": "https://it.wikipedia.org/wiki?curid=3878340", "title": "Big Bang 2", "text": "Big Bang 3 \u00e8 il quinto album studio del gruppo musicale sudcoreano Big Bang, pubblicato l'11 maggio 2011 dalla Universal Music Japan..\nPromozione.\nDall'album sono stati estratti tre singoli: \"Koe o Kikasete\" (sigla d'apertura della commedia romantica \"Ohitorisama\"), \"Tell Me Goodbye\" e \"Beautiful Hangover\". Tutti e tre sono riusciti ad entrare nella top ten Oricon.\nSuccesso commerciale.\nL'album \u00e8 arrivato alla prima posizione della classifica dei pi\u00f9 venduti, ed \u00e8 stato certificato disco d'oro dalla RIAJ."}
{"id": "3878344", "revid": "339392", "url": "https://it.wikipedia.org/wiki?curid=3878344", "title": "Tag cloud", "text": ""}
{"id": "3878348", "revid": "59785", "url": "https://it.wikipedia.org/wiki?curid=3878348", "title": "Ardicino Della Porta", "text": ""}
{"id": "3878351", "revid": "615334", "url": "https://it.wikipedia.org/wiki?curid=3878351", "title": "Storari", "text": ""}
{"id": "3878353", "revid": "109122689", "url": "https://it.wikipedia.org/wiki?curid=3878353", "title": "Frontoni di Egina", "text": "I Frontoni di Egina sono due complessi scultorei che decoravano il tempio di Afaia nell'isola di Egina in Attica. In marmo pario, sono considerati tra i capolavori della scultura greca arcaica a un passo dallo stile severo e sono entrambi conservati nella Gliptoteca di Monaco di Baviera.\nStoria.\nI frontoni di Egina sono tra le opere pi\u00f9 significative del genere frontonale, per antichit\u00e0 e importanza artistica. Le differenze stilistiche tra il lato ovest e il lato est hanno fatto pensare che le due opere siano state realizzate a circa quindici/vent'anni l'una dall'altra, a partire dal 500 a.C. circa. Nell'isola le fonti ricordano un'importante scuola scultorea, famosa soprattutto per la bronzistica.\nIn seguito allo studio delle tracce lasciate dalle cavit\u00e0 per i perni che dovevano fissare le sculture, si ritiene che fossero esistiti tre gruppi frontonali: sul lato est il gruppo originario e la cornice sovrastante sarebbero stati rimossi e sostituiti con un altro gruppo prima del completamento dell'edificio. Il frontone occidentale si data infatti intorno al 510-500 a.C.; il frontone est verso il 490-480 a.C. Non \u00e8 chiaro perch\u00e9 quest'ultimo fosse stato sostituito. \nScavati nel 1811, i cospicui resti delle statue vennero comprati dal re di Baviera e trasportati a Monaco dove vennero restaurati e ricomposti dallo scultore neoclassico Bertel Thorvaldsen. \nLe statue, dopo accurate analisi scientifiche, sono state ricostruite nel museo con la loro colorazione originale, una vivacissima policromia dall'impatto sconvolgente. La mostra da Monaco si \u00e8 poi spostata in altre importanti sedi.\nAltri frammenti di sculture frontonali, rinvenuti nel 1901, e poi ancora nel corso di ulteriori campagne di scavo, sono stati attribuiti a due diversi gruppi scultorei; ugualmente datati al 510-500 a.C. rappresentavano un'\"Amazzonomachia\" e il \"Rapimento della ninfa Egina da parte di Zeus\": \u00e8 possibile che essi facessero parte di composizioni create inizialmente per il frontone orientale del tempio, messe in opera solo parzialmente e poi smontate, per motivi che ci sfuggono, e rimontate successivamente presso l'altare, dove in effetti restano ancora due basi allungate.\nLe vicende del restauro delle statue di Egina suggeriscono una riflessione sul concetto di bellezza nell'arte Greca. \nNon appena scoperte, nel 1811, le statue vennero portate a Roma, dove subirono un intervento di restauro ad opera dello scultore Danese Bertel Thorvalsden. \nUno degli aspetti su cui si \u00e8 fondato il pensiero dell'arte classica, a partire dall'Ottocento \u00e8 la supposta acromia delle statue di marmo, cui bianco conferisce un aspetto freddo e sovratemporale.\nIn realt\u00e0 le sculture di Egina erano variopinte.\nDescrizione e stile.\nPer i greci la scultura frontonale era un vero e proprio genere con caratteristiche proprie: si trattava di organizzare una composizione unica con pi\u00f9 personaggi, fruibili pressoch\u00e9 solo frontalmente e capaci, ovviamente, di riempire organicamente la forma triangolare del frontone.\nEntrambi i frontoni mostrano al centro la figura della dea Atena (alla quale Afaia era assimilata), e ai lati gruppi di combattenti, con gli angoli del frontone occupati da guerrieri caduti e armi abbandonate, rappresentanti le imprese troiane degli eroi locali: dalla ninfa Egina e da Zeus sarebbe nato infatti il primo re dell'isola, Eaco, padre di Telamone, da cui nacque l'eroe omerico Aiace Telamonio, e di Peleo, padre di Achille.\nLe sculture si presentano perfettamente rifinite anche sul lato rivolto verso l'interno del frontone, sebbene questo non fosse visibile. Esse erano policrome e si stagliavano sullo sfondo rosso e blu del timpano. Alcuni particolari erano in bronzo dorato e in metalli preziosi. Le sculture frontonali di Egina furono frutto di un progetto unitario, opera di due scultori, o di due scuole, che riflettevano una diversa sensibilit\u00e0 artistica. Lo scultore del frontone ovest e delle prime versioni del frontone est, che \u00e8 probabilmente anche l'ideatore di tutto il ciclo scultoreo, continua la maniera arcaica, con tutti i suoi valori di perfezione astratta; una ventina d'anni dopo, lo scultore del frontone orientale ripropose lo stesso soggetto mettendo in atto una nuova estetica, con una ricerca pi\u00f9 avanzata sul corpo in movimento nello spazio, che sfocer\u00e0, di l\u00ec a poco, nello stile severo. \nFrontone occidentale.\nIl frontone occidentale \u00e8 quello pi\u00f9 antico e in esso \u00e8 narrata la seconda guerra di Troia, descritta nell'Iliade. Atena domina la scena al centro, mentre ai lati si scatena la battaglia, bilanciata simmetricamente. La dea non partecipa materialmente alla battaglia, ma vi assiste, invisibile ai combattenti; \u00e8 raffigurata in piedi con la parte superiore del corpo rigidamente frontale e le gambe di tre quarti, la sinistra leggermente avanzata e la posizione ferma e verticale.\nL'idea doveva essere quella di suggerire un movimento nei personaggi che, a partire dalla figura statica della dea al centro, si propagava per andare verso l'esterno, fino ad arrivare alle estremit\u00e0, dove si esauriva di nuovo nelle figure morenti. In posizione preminente Aiace Telamonio. Gli angoli del frontone sono occupati da un elmo e uno scudo usati come riempitivi.\nIn totale si contano dodici combattenti: dopo una prima coppia di opliti, due arcieri voltano le spalle ai gruppi centrali; seguono due guerrieri, un greco con la spada e un troiano con la lancia, stanno atterrando i rispettivi avversari, e i feriti, distesi, che occupano alle estremit\u00e0 gli angoli del frontone. All'interno di questo schema le coppie di combattenti e i singoli guerrieri restano isolati ciascuno nella propria individualit\u00e0. \nL'artista si sforz\u00f2 di riempire lo spazio triangolare mantenendo le proporzioni dei corpi, sebbene alcune figure, come quella del caduto di sinistra (guerriero VII), mostrino una torsione un po' forzata, che dimostra una padronanza non ancora piena dello spazio a disposizione. Colto mentre sta cercando di estrarre la freccia dal petto (l'arma, all'origine in bronzo, \u00e8 perduta), \u00e8 rivolto verso lo spettatore, quasi di prospetto, con una posizione forzata che richiama quella del gigante ferito del tempio dei Pisistratidi; le partizioni addominali molto pronunciate, i tratti del volto con il caratteristico sorriso, l'acconciatura con i riccioli sulla fronte e i capelli lunghi riflettono gli stilemi della scultura tardo-arcaica. \nNotevole \u00e8 l'impegno nella rappresentazione della figura umana nuda, come dimostra la celebre immagine dell\"'Arciere scita\", dalla perfetta sintesi geometrica; \u00e8 raffigurato di profilo, in una posizione elegante, ma fortemente disegnativa.\nFrontone orientale.\nIl gruppo frontonale orientale raffigura la prima guerra troiana, con Telamone che combatte a fianco di Eracle. Le sculture mostrano caratteri pi\u00f9 tardi rispetto a quelle del gruppo occidentale, con pose di maggiore dinamicit\u00e0 e una composizione pi\u00f9 articolata nello spazio frontonale a disposizione, con gli angoli occupati dalle gambe dei combattenti caduti.\nAnche qui la dea domina il gruppo al centro, fungendo da perno statico della battaglia. Essa \u00e8 per\u00f2 quasi totalmente perduta: ne restano la testa, l'avambraccio sinistro coperto dall'egida e i piedi ricoperti da un lungo chitone. Il volto della dea, come quello degli altri personaggi, mostra gi\u00e0 notevoli differenze, con forme meno squadrate, superfici pi\u00f9 morbide e un'attenuazione del sorriso arcaico. Probabilmente era stata rappresentata in movimento: la testa \u00e8 frontale, ma i piedi sono rivolti verso destra, come il braccio sinistro, proteso, che doveva scuotere l'egida. La disposizione della figura richiama quella presente nel tempio di Atena Poli\u00e0s dei Pisistratidi, sull'acropoli di Atene. \nDiminuiscono le figure di guerrieri, portate a dieci e ingrandite nelle dimensioni. A differenza dell'altro frontone, qui la composizione tende prevalentemente verso l'interno. Ai lati della dea si fronteggiano due gruppi di combattenti, seguiti ciascuno da un oplita, colto nell'atto di accorrere in soccorso del guerriero soccombente, da un arciere e da un ferito. I personaggi sono disposti in schemi pi\u00f9 variati e meno ripetitivi che rendono la composizione pi\u00f9 unitaria. Lo scultore ha infatti utilizzato schemi incrociati, con figure rivolte verso gli angoli e figure che, dagli angoli, si muovono verso il centro; tutti partecipano all'azione. \u00c8 uno schema compositivo che verr\u00e0 ripreso e migliorato nel frontone occidentale del tempio di Zeus a Olimpia.\nIl guerriero XI, rispetto al suo omologo sull'altro frontone, \u00e8 raffigurato molto pi\u00f9 realisticamente di tre quarti, con il volto di profilo verso a terra; prossimo alla morte, resta in appoggio al grande scudo rotondo, ma la mano, priva di forza, ricade. Siamo di fronte a una concezione diversa della prospettiva e il passaggio dalla visione di prospetto a quella di profilo avviene lentamente, con una torsione pi\u00f9 naturale. Anche l'anatomia - che in entrambi i frontoni appare particolarmente curata, per sottolineare lo sforzo e la prestanza fisica dei guerrieri, idealizzati al solito come atleti - \u00e8 qui meno descrittiva. In generale i movimenti sono pi\u00f9 aperti, e invece di concentrarsi sul piano verticale si proiettano pi\u00f9 apertamente nello spazio, sondando timidamente il vuoto circostante.\nEfficace l'Eracle, pesantemente accucciato sui talloni, con il torso teso all'indietro e la gamba destra proiettata all'infuori; una figura che acquista la sua giusta dimensione nello spazio. \nI guerrieri VIII e III hanno una posizione instabile, particolarmente dinamica, raffigurati in una rotazione di tre quarti che risulta ai nostri occhi piuttosto audace per l'epoca. "}
{"id": "3878354", "revid": "121200964", "url": "https://it.wikipedia.org/wiki?curid=3878354", "title": "Diana degli Andal\u00f2", "text": " \u00c8 venerata come beata dalla Chiesa cattolica.\nBiografia.\nNacque a Bologna in seno ad una famiglia nobile e politicamente attiva; il padre Andrea Lovello (da cui il soprannome Andal\u00f2) apparteneva alla consorteria dei Carbonesi; suoi fratelli erano Castellano, Loderingo e Brancaleone degli Andal\u00f2. Non vi sono informazioni sulla sua infanzia, se non che era bella, allegra e intelligente. Ammiratrice del beato Reginaldo d'Orl\u00e9ans, lo aiut\u00f2 nel marzo 1219 nell'acquisto della localit\u00e0 di Vigne (dove sorgeva il convento di San Nicol\u00f2, e dove sorge l'attuale Basilica di San Domenico). Nell'agosto dello stesso anno si un\u00ec ai domenicani, accolta da Domenico di Guzm\u00e1n in persona, ma la famiglia era contraria e la costrinse a restare a casa. Il 22 luglio 1221 si un\u00ec allora alle monache agostiniane dell'eremo di Ronzano: anche stavolta i familiari cercarono di impedirglielo, arrivando perfino a rapirla (evento durante il quale si ruppe una costola); Domenico le invi\u00f2 delle lettere per consolarla, oggi perdute. La giovane, comunque, poi fugg\u00ec e fece ritorno a Ronzano, dove rimase fino al giugno 1223.\nIl beato Giordano di Sassonia incontr\u00f2 dunque la famiglia di Diana, e li convinse che l'unico modo per averla vicino era quello di fondare un convento: nel 1222 cos\u00ec, Diana, aiutata dalla famiglia e da Giordano, fond\u00f2 il monastero di sant'Agnese di Bologna, su un appezzamento di terra di propriet\u00e0 del padre. Diana pass\u00f2 il resto della sua vita nel monastero, di cui divenne superiora, assieme ad altre monache oggi venerate come beate come Cecilia e Amata di Bologna.\nDiana mantenne per anni corrispondenza con Giordano di Sassonia, e molte delle loro lettere sono tuttora esistenti.\nCulto.\nVenne beatificata da papa Leone XIII, l'8 agosto 1888. Nelle icone \u00e8 raffigurata come suora domenicana, che tiene in mano dei gigli, simbolo di purezza, e una rappresentazione del suo monastero. La ricorrenza \u00e8 il 9 giugno (anche se vengono occasionalmente indicati anche l'8 e il 10 dello stesso mese)."}
{"id": "3878355", "revid": "466539", "url": "https://it.wikipedia.org/wiki?curid=3878355", "title": "Movistar Open 2012 - Qualificazioni singolare", "text": "Le qualificazioni del singolare del Movistar Open 2012 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3878356", "revid": "686936", "url": "https://it.wikipedia.org/wiki?curid=3878356", "title": "Von Miller", "text": " Il 7 febbraio 2016 vinse il Super Bowl 50 coi Broncos, venendo nominato MVP della partita grazie a 2,5 sack e 2 fumble forzati ai danni del quarterback dei Carolina Panthers Cam Newton.\nCarriera universitaria.\nCome junior a Texas A&amp;M, Miller guid\u00f2 la nazione in sack con 17. Nel suo anno da senior mise a segno altri 10,5 sack. Nelle sue due ultime stagioni con gli Aggies, Von totalizz\u00f2 27,5 sack e venendo inserito nella formazione ideale degli All-America in entrambe le stagioni; Miller vinse inoltre il Butkus Award, assegnato al miglior linebacker a livello universitario della nazione.\nCarriera professionistica.\nDenver Broncos.\nStagione 2011.\nMiller nel Draft 2011 fu scelto come secondo assoluto dai Denver Broncos dopo Cam Newton. Fu il linebacker scelto pi\u00f9 in alto dai tempi di LaVar Arrington, selezionato con il numero 2 dai Washington Redskins nel Draft NFL 2000. L'ex quarterback dei Broncos e vice presidente esecutivo John Elway afferm\u00f2 che \"[Miller \u00e8] il tipo di ragazzo che arriva ogni dieci anni\".\nIl 28 luglio 2011, Miller firm\u00f2 ufficialmente il proprio contratto con i Denver Broncos, decidendo di indossare il numero 58 in onore del suo giocatore preferito, il linebacker Hall of Famer Derrick Thomas.\nIl 12 settembre 2011, nella sua prima giocata dalla linea di scrimmage, Miller forz\u00f2 un fumble. Il 18 settembre mise a segno il suo primo sack su Andy Dalton, nella partita dei Broncos contro i Cincinnati Bengals. Nel corso dell'11 settimana, Miller fu nominato migliore difensore della settimana dell'American Football Conference grazie alla sua prestazione contro i New York Jets. Nella sua annata da rookie totalizz\u00f2 62 tackle e 11,5 sack.\nA fine stagione Miller fu convocato per il suo primo Pro Bowl e vinse il premio di rookie difensivo della stagione assegnato dall'Associated Press. Inoltre, fu votato al 52\u00ba posto nella NFL Top 100, l'annuale classifica dei migliori cento giocatori della stagione.\nStagione 2012.\nIl 9 settembre, Miller inizi\u00f2 la sua seconda stagione da professionista mettendo a segno due sack su Ben Roethlisberger nella vittoria dei Broncos per 31-19 sui Pittsburgh Steelers.\nNella settimana 5 i Broncos persero contro i Patriots ma Miller gioc\u00f2 una partita di alto profilo guidando la squadra con 8 tackle e due sack su Tom Brady.\nNella vittoria della settimana 9 sui Cincinnati Bengals Miller stabil\u00ec un nuovo primato in carriera mettendo a referto 3 sack ai danni di Andy Dalton.\nNella settimana 10, Miller e i Broncos vinsero in casa dei Carolina Panthers: il giocatore disput\u00f2 una partita dominante pressando Cam Newton per tutta la gara, mettendo a segno 6 tackle, un sack e forzando un fumble che port\u00f2 a un intercetto da parte di Denver. Nella gara successiva vinta ancora sui Chargers, mise a segno altri 3 sack, superando J.J. Watt in cima alla classifica parziale stagionale con 13. A fine mese fu premiato come miglior difensore di novembre della AFC, dopo aver guidato la conference con 8 sack e 10 \"tackle for loss\". Fu il primo giocatore dei Broncos a vincere questo riconoscimento da Champ Bailey nel 2006.\nNella settimana 13 Miller mise a referto un sack, forz\u00f2 un fumble e intercett\u00f2 il suo primo passaggio in carriera che ritorn\u00f2 per 26 yard in touchdown.\nIl 23 dicembre i Broncos ottennero la decima vittoria consecutiva battendo i Cleveland Browns con Von che concluse la gara con 1,5 sack. Tre giorni dopo fu convocato per il secondo Pro Bowl in carriera. I Broncos conclusero col miglior record della AFC e Miller termin\u00f2 terzo nella classifica dei sack con 18,5 (record di franchigia), oltre a 68 tackle, 1 intercetto, 3 passaggi deviati, touchdown e 6 fumble forzati (terzo nella NFL). Il 12 gennaio 2013 fu inserito per la seconda volta nel First-team All-Pro e si classific\u00f2 secondo dietro a J.J. Watt nel premio di Miglior difensore dell'anno.\nLa stagione dei Broncos si concluse nel divisional round dei playoff quando, in uno Sports Authority Field at Mile High congelato, furono sconfitti dopo due tempi supplementari dai Baltimore Ravens. Miller termin\u00f2 la gara con 9 tackle e 0,5 sack. A fine anno fu posizionato al numero 9 nella classifica dei migliori cento giocatori della stagione.\nStagione 2013.\nIl 20 agosto 2013, Miller fu sospeso per sei partite dalla lega per abuso di sostante vietate. Torn\u00f2 in campo nella settimana 7 contro gli Indianapolis Colts mettendo a segno due tackle in quella che fu la prima sconfitta stagionale di Denver. La settimana seguente fece registrare il primo sack stagionale nella vittoria sui Washington Redskins e il secondo dopo il turno di pausa nella settimana 10 contro i Chargers. Nella settimana 12 contro i Patriots, Miller torn\u00f2 a mettere in mostra la forma dell'anno precedente mettendo a segno due sack su Brady e forzando un fumble che ritorn\u00f2 in touchdown. I Broncos tuttavia sprecarono un vantaggio di 24 punti alla fine del primo tempo e furono sconfitti ai supplementari. Nella settimana 14 mise a segno un sack e forz\u00f2 un fumble nella vittoria sui Titans che diede ai Broncos la matematica qualificazione ai playoff. Nel turno penultimo turno della stagione, Miller riport\u00f2 la rottura del legamento collaterale anteriore nella gara contro i Texans, chiudendo in anticipo la sua annata, alla fine della quale fu votato al 76\u00ba posto nella NFL Top 100 dai suoi colleghi.\nStagione 2014.\nTornato in campo nel 2014, Miller mise a segno il primo sack nella settimana 2 contro i Chiefs. Un altro lo fece registrare la settimana successiva su Russell Wilson ma i Broncos furono sconfitti ai supplementari. Tra la settimana 5 e la settimana 7, Miller mise a segno due sack a partita, nelle sfide tutte vinte dai Broncos, rispettivamente contro Cardinals, Jets e 49ers. A fine mese fu premiato come miglior difensore della AFC di ottobre in cui fece registrare 14 tackle (di cui 10 con perdita di yard da parte degli avversari) e 7 sack. A fine anno fu convocato per il terzo Pro Bowl in carriera e inserito nel Second-team All-Pro dopo avere guidato i Broncos con 14 sack.\nStagione 2015: MVP del Super Bowl.\nCol sack messo a segno nel secondo turno contro i Chiefs, Miller giunse a quota 50 in carriera. Due settimane dopo recuper\u00f2 un fumble forzato dal compagno T.J. Ward dopo un sack su Teddy Bridgewater nei secondi finali che sigill\u00f2 la vittoria dei Broncos, la quarta in altrettante gare. Nel tredicesimo turno disput\u00f2 la prima gara stagionale con pi\u00f9 di un sack mettendone a segno due nella vittoria sui Chargers. A fine anno fu convocato per il quarto Pro Bowl in carriera ed inserito nel First-team All-Pro dopo avere guidato i Broncos con 11 sack.\nNella finale di conference contro i Patriots, Miller fu il mattatore della difesa dei Broncos con 2,5 sack e un intercetto su Tom Brady, nella vittoria che qualific\u00f2 Denver per il Super Bowl 50. Il 7 febbraio 2016, nella finalissima contro i Carolina Panthers vinta per 24-10, fu premiato come MVP della partita dopo avere messo a segno 6 tackle, 2,5 sack su Cam Newton e forzato due fumble da cui i Broncos segnarono 2 touchdown.\nStagione 2016.\nIl 15 luglio 2016, Miller firm\u00f2 coi Broncos un rinnovo contrattuale di sei anni per un valore di 114,5 milioni di dollari, inclusi 70 milioni garantiti, che lo rese il difensore pi\u00f9 pagato della lega. La prima gara della stagione fu la rivincita del Super Bowl di sette mesi prima coi Panthers che i Broncos vinsero per 21-20. Miller mise a segno tre placcaggi e un altro sack su Newton. Sette giorni dopo fu premiato come difensore della AFC della settimana dopo avere fatto registrare 3 sack e un fumble forzato contro i Colts. A fine stagione fu convocato per il quinto Pro Bowl in carriera, inserito nel First-team All-Pro e termin\u00f2 secondo nel premio di difensore dell'anno, per un solo voto dietro a Khalil Mack, dopo essersi classificato al secondo posto della NFL con 13,5 sack, oltre a un nuovo primato personale di 78 tackle. I Broncos invece non riuscirono a fare ritorno ai playoff per difendere il titolo dell'anno precedente.\nStagione 2017.\nNel 2017 Miller fu convocato per il suo sesto Pro Bowl, di cui fu votato come miglior giocatore difensivo, e inserito nel Second-team All-Pro dopo avere fatto registrare 57 tackle, 10 sack e forzato 2 fumble. Per i Broncos si tratt\u00f2 invece di un'altra annata negativa, terminata con un record di 5-11 all'ultimo posto della division.\nStagione 2018.\nMiller inaugur\u00f2 la stagione 2018 con tre sack e un fumble recuperato nella vittoria interna sui Seahawks per 27-24. Nell'undicesimo turno, con i Broncos in svantaggio di 12 punti coi Chargers, intercett\u00f2 un passaggio di Philip Rivers ritornandolo per 42 yard e dando il via alla vittoria in rimonta di Denver. Per questa prestazione fu premiato come difensore della AFC della settimana. A fine stagione fu convocato per il suo settimo Pro Bowl e inserito nel Second-team All-Pro dopo avere chiuso con 14,5 sack e 4 fumble forzati.\nStagione 2019.\nNel quarto turno della stagione 2019 Miller tocc\u00f2 quota 100 sack in carriera, il quarto pi\u00f9 veloce di ogni epoca a riuscirvi. A fine stagione fu convocato per il suo ottavo Pro Bowl dopo avere messo a segno 46 tackle e 8 sack, il suo minimo dal 2013. Per la prima volta inoltre non forz\u00f2 alcun fumble.\nStagione 2020.\nDurante un allenamento l'8 settembre 2020 Miller sub\u00ec un grave infortunio rompendosi un tendine del perone, perdendo tutta la stagione.\nStagione 2021.\nMiller torn\u00f2 in campo dall'infortunio nel primo turno della stagione 2021 mettendo a referto due sack nella vittoria sui New York Giants. Alla fine di settembre fu premiato come difensore del mese della AFC dopo avere messo a segno 4 sack e 6 placcaggi con perdita di yard.\nLos Angeles Rams.\nIl 1\u00ba novembre 2021 Miller fu scambiato con i Los Angeles Rams per una scelta del secondo e del terzo giro del draft. Il 13 febbraio 2022 scese in campo nel Super Bowl LVI vinto contro i Cincinnati Bengals 23-20, mettendo a segno due sack e conquistando il suo secondo titolo. Giunse cos\u00ec a quota 4,5 sack nel Super Bowl, pareggiando il record assoluto di Charles Haley."}
{"id": "3878357", "revid": "47767", "url": "https://it.wikipedia.org/wiki?curid=3878357", "title": "Diana d'Andal\u00f2", "text": ""}
{"id": "3878358", "revid": "28592", "url": "https://it.wikipedia.org/wiki?curid=3878358", "title": "Elettore di Brandeburgo", "text": ""}
{"id": "3878362", "revid": "1675182", "url": "https://it.wikipedia.org/wiki?curid=3878362", "title": "Beautiful Hangover", "text": "Beautiful Hangover \u00e8 un brano musicale della boy band sudcoreana Big Bang, pubblicata come terzo singolo estratto dall'album \"Big Bang 2\" il 25 agosto 2010. Il brano \u00e8 cantato in lingua giapponese ed \u00e8 riuscito ad arrivare alla settima posizione della classifica Oricon, vendendo pi\u00f9 di 36,600 copie.\nTracce.\nDurata totale: 7:18"}
{"id": "3878367", "revid": "28592", "url": "https://it.wikipedia.org/wiki?curid=3878367", "title": "Sperani", "text": ""}
{"id": "3878371", "revid": "599013", "url": "https://it.wikipedia.org/wiki?curid=3878371", "title": "Stian Thomassen", "text": "Carriera.\nClub.\nThomassen cominci\u00f2 la carriera con la maglia del Lillestr\u00f8m, per cui esord\u00ec nella Tippeligaen il 28 aprile 1996, quando fu titolare nel pareggio per 3-3 contro il Brann. Nel 1998 pass\u00f2 in prestito allo Haugesund, debuttando con questa maglia il 3 maggio, nel pareggio per 1-1 contro lo Str\u00f8msgodset. Dopo un'altra stagione al Lillestr\u00f8m, lasci\u00f2 il club a titolo definitivo.\nFirm\u00f2 infatti per lo HamKam, per cui disput\u00f2 il primo incontro il 10 maggio 2000, schierato titolare nella sconfitta per 3-0 contro il Lyn Oslo. Dopo un triennio in squadra, si accord\u00f2 prima con il Nybergsund-Trysil e poi l'Ullensaker/Kisa.\nNazionale.\nThomassen conta 12 presenze per la . La prima di queste arriv\u00f2 in data 21 aprile 1996, quando fu schierato titolare nella vittoria per 1-3 sul ."}
{"id": "3878373", "revid": "553803", "url": "https://it.wikipedia.org/wiki?curid=3878373", "title": "Movistar Open 2012 - Singolare", "text": "Il singolare del Movistar Open 2012 \u00e8 stato un torneo di tennis facente parte dell'ATP World Tour 2012.\nTommy Robredo era il detentore del titolo ma non ha partecipato per un infortunio.\nIl vincitore di questa edizione invece \u00e8 stato Juan M\u00f3naco che ha battuto in finale Carlos Berlocq 6-3, 61-7, 6-1.\nTeste di serie.\nLe prime quattro teste di serie ricevono un bye per il secondo turno. "}
{"id": "3878375", "revid": "1675182", "url": "https://it.wikipedia.org/wiki?curid=3878375", "title": "Tell Me Goodbye", "text": "Tell Me Goodbye \u00e8 un brano musicale della boy band sudcoreana Big Bang, pubblicata come secondo singolo estratto dall'album \"Big Bang 2\" il 9 giugno 2010. Il brano \u00e8 cantato in lingua giapponese ed \u00e8 riuscito ad arrivare alla quinta posizione della classifica Oricon, vendendo 46.449 copie.\nTracce.\nDurata totale: 12:52"}
{"id": "3878385", "revid": "35804", "url": "https://it.wikipedia.org/wiki?curid=3878385", "title": "Paralisi agitante", "text": ""}
{"id": "3878387", "revid": "698375", "url": "https://it.wikipedia.org/wiki?curid=3878387", "title": "Malattia del bacio", "text": ""}
{"id": "3878389", "revid": "729019", "url": "https://it.wikipedia.org/wiki?curid=3878389", "title": "Jan Kubi\u0161", "text": "Nato in un villaggio della Moravia (oggi Repubblica Ceca) dopo l'occupazione della Cecoslovacchia da parte della Germania nazista, fugg\u00ec prima in Francia e poi in Inghilterra dove venne addestrato insieme con un gruppo di patrioti cecoslovacchi per poi essere paracadutato in Cecoslovacchia, per organizzare e attuare l'attentato contro Reinhard Heydrich, in quel momento uno dei pi\u00f9 importanti dirigenti del regime nazista e responsabile dell'attuazione della Soluzione finale contro gli ebrei. \nL'Operazione, denominata \"Anthropoid\", venne portata a termine il 27 maggio 1942 a Praga.\nL'attentato contro Heydrich.\nJozef Gab\u010d\u00edk e Jan Kubi\u0161 (gruppo Anthropoid), insieme con altri soldati dell'armata cecoslovacca in esilio che formavano altri due gruppi, denominati \"Silver A\" e \"Silver B\", vennero paracadutati dalla Royal Air Force il 28 dicembre 1941 nei pressi di Plze\u0148. Raggiunta Praga, entrarono in contatto con membri della resistenza e famiglie che li ospitarono e li aiutarono a mettere a punto l'attentato contro \"il Macellaio di Praga\" com'era ormai stato denominato, per la sua crudelt\u00e0 ed efficienza repressiva, Heydrich.\nIl 27 maggio 1942 verso le 10 e mezzo, Heydrich si stava recando, come ogni giorno, dalla sua abitazione (situata a Panensk\u00e9 B\u0159e\u017eany, un sobborgo della capitale) al Castello di Praga, sede del governatorato. Gab\u010d\u00edk e Kubi\u0161 lo attendevano a una fermata del tram situata vicino a una stretta curva nei pressi dell'ospedale Bulovka. Quando la Mercedes decappottabile arriv\u00f2 alla curva rallentando, Gab\u010d\u00edk si piazz\u00f2 davanti al veicolo e tent\u00f2 di aprire il fuoco col suo mitra, ma lo Sten s'incepp\u00f2. Heydrich ordin\u00f2 a Klein, il suo autista, di fermare la vettura estraendo la pistola e alzandosi per cercare di abbattere il partigiano, Kubi\u0161 allora lanci\u00f2 una granata anticarro verso l'auto, che esplose vicino alla ruota posteriore. Schegge metalliche e frammenti del sedile raggiunsero Heydrich, Klein e ferirono anche Kubi\u0161. Heydrich, che apparentemente non sembrava ferito gravemente, scese dalla vettura, e tent\u00f2 d'inseguire Gab\u010d\u00edk sparando, ma dopo pochi passi croll\u00f2 a terra. Klein, che aveva tentato invano di raggiungere Kubi\u0161, scappato in bicicletta, cerc\u00f2 di soccorrerlo ma Heydrich gli ordin\u00f2 di inseguire Gab\u010d\u00edk. Klein, dopo un lungo inseguimento, venne colpito dai colpi del revolver di Gab\u010d\u00edk e dovette desistere. \nI partigiani erano convinti di aver fallito il colpo, in realt\u00e0 Heydrich, trasportato all'ospedale Bulovka dove venne immediatamente operato, mor\u00ec pochi giorno dopo (il 4 giugno 1942) in seguito ad una setticemia.\nSei giorni dopo, il 10 giugno, per rappresaglia, le truppe naziste rasero al suolo il paese di Lidice.\nCattura degli attentatori.\nI responsabili nazisti lanciarono un'intensa caccia all'uomo per la cattura degli attentatori, e, a causa del tradimento di uno dei loro compagni, Karel \u010curda, riuscirono a individuarli nella cripta di una chiesa in cui si erano rifugiati insieme agli altri uomini della resistenza. Dopo quasi otto ore di combattimento, nel corso delle quali i tedeschi ebbero almeno 14 uomini uccisi e 21 feriti, Gab\u010d\u00edk e altri tre paracadutisti ancora vivi, si suicidarono con gli ultimi proiettili rimasti, per non essere catturati. Kubi\u0161, rimasto gravemente ferito durante i combattimenti, mor\u00ec poco dopo il suo ricovero in ospedale."}
{"id": "3878393", "revid": "36426", "url": "https://it.wikipedia.org/wiki?curid=3878393", "title": "Tempio di Afaia a Egina", "text": ""}
{"id": "3878394", "revid": "698375", "url": "https://it.wikipedia.org/wiki?curid=3878394", "title": "Modello a quasispecie", "text": ""}
{"id": "3878396", "revid": "36426", "url": "https://it.wikipedia.org/wiki?curid=3878396", "title": "Tempio di Afaia (Egina)", "text": ""}
{"id": "3878399", "revid": "28592", "url": "https://it.wikipedia.org/wiki?curid=3878399", "title": "Giovanni II Casimiro", "text": ""}
{"id": "3878402", "revid": "339392", "url": "https://it.wikipedia.org/wiki?curid=3878402", "title": "Alessio Mihajlovi\u010d", "text": ""}
{"id": "3878403", "revid": "329581", "url": "https://it.wikipedia.org/wiki?curid=3878403", "title": "Dionigi Dolfin", "text": ""}
{"id": "3878404", "revid": "486946", "url": "https://it.wikipedia.org/wiki?curid=3878404", "title": "Bohdan Chmel'nickij", "text": ""}
{"id": "3878405", "revid": "698375", "url": "https://it.wikipedia.org/wiki?curid=3878405", "title": "Tosse asinina", "text": ""}
{"id": "3878406", "revid": "28592", "url": "https://it.wikipedia.org/wiki?curid=3878406", "title": "Carlo X Gustavo", "text": ""}
{"id": "3878407", "revid": "1226", "url": "https://it.wikipedia.org/wiki?curid=3878407", "title": "Teatro di Erode Attico", "text": ""}
{"id": "3878409", "revid": "698375", "url": "https://it.wikipedia.org/wiki?curid=3878409", "title": "Tosse convulsiva", "text": ""}
{"id": "3878413", "revid": "435108", "url": "https://it.wikipedia.org/wiki?curid=3878413", "title": "Gianbattista Bafico", "text": ""}
{"id": "3878415", "revid": "553803", "url": "https://it.wikipedia.org/wiki?curid=3878415", "title": "Movistar Open 2012 - Doppio", "text": "Il doppio del Movistar Open 2012 \u00e8 stato un torneo di tennis facente parte dell'ATP World Tour 2012.\nMarcelo Melo e Bruno Soares erano i detentori del titolo ma hanno partecipato rispettivamente con Thomaz Bellucci e Andr\u00e9 S\u00e1.\nI campioni sono stati Frederico Gil e Daniel Gimeno Traver che hanno battuto in finale Pablo And\u00fajar e Carlos Berlocq 1-6, 7-5, [12-10]."}
{"id": "3878416", "revid": "486946", "url": "https://it.wikipedia.org/wiki?curid=3878416", "title": "Bodman Chmelnitskyj", "text": ""}
{"id": "3878417", "revid": "698375", "url": "https://it.wikipedia.org/wiki?curid=3878417", "title": "Arborella", "text": ""}
{"id": "3878418", "revid": "599013", "url": "https://it.wikipedia.org/wiki?curid=3878418", "title": "Trond Bj\u00f8rnsen", "text": "Carriera.\nClub.\nBj\u00f8rnsen cominci\u00f2 la carriera con la maglia del Vidar, per poi passare al Viking. Esord\u00ec nella Tippeligaen con questa maglia, sostituendo Bjarte Lunde Aarsheim nel successo per 3-0 contro lo H\u00f8dd, in data 11 giugno 1995. Torn\u00f2 poi al Vidar.\nNel 1998 divent\u00f2 un calciatore del Lillestr\u00f8m, formazione per cui debutt\u00f2 il 4 luglio 1998, quando fu schierato titolare nel pareggio per 1-1 contro lo Stab\u00e6k. Il 13 settembre dello stesso anno, segn\u00f2 le prime reti, con una doppietta inflitta allo Haugesund e che contribu\u00ec al successo per 5-0 della sua squadra.\nPass\u00f2 poi al Bryne, sempre nella Tippeligaen, quando fu schierato titolare nella vittoria per 4-2 sullo Start. Il 3 maggio segn\u00f2 il primo gol, nella sconfitta per 3-1 contro lo Haugesund. Rimase al Bryne fino al 2003."}
{"id": "3878419", "revid": "698375", "url": "https://it.wikipedia.org/wiki?curid=3878419", "title": "Ciprinide", "text": ""}
{"id": "3878421", "revid": "698375", "url": "https://it.wikipedia.org/wiki?curid=3878421", "title": "Flontalexin", "text": ""}
{"id": "3878426", "revid": "698375", "url": "https://it.wikipedia.org/wiki?curid=3878426", "title": "Flociprin", "text": ""}
{"id": "3878428", "revid": "1226", "url": "https://it.wikipedia.org/wiki?curid=3878428", "title": "Statua di Atena Promachos", "text": ""}
{"id": "3878429", "revid": "451735", "url": "https://it.wikipedia.org/wiki?curid=3878429", "title": "Palasport Stefano Dal Lago", "text": ""}
{"id": "3878430", "revid": "110157", "url": "https://it.wikipedia.org/wiki?curid=3878430", "title": "Pi\u017eanka", "text": "Pi\u017eanka \u00e8 una cittadina della Russia europea centro-settentrionale, situata nella oblast' di Kirov; appartiene amministrativamente al \"rajon\" Pi\u017eanskij, del quale \u00e8 il capoluogo.\nSorge nella parte centromeridionale della \"oblast\"', sulle sponde del piccolo fiume omonimo."}
{"id": "3878431", "revid": "451735", "url": "https://it.wikipedia.org/wiki?curid=3878431", "title": "G.S. Celana Basket Bergamo", "text": ""}
{"id": "3878432", "revid": "287204", "url": "https://it.wikipedia.org/wiki?curid=3878432", "title": "Pizanka", "text": ""}
{"id": "3878433", "revid": "80339", "url": "https://it.wikipedia.org/wiki?curid=3878433", "title": "Pizhanka", "text": ""}
{"id": "3878436", "revid": "798140", "url": "https://it.wikipedia.org/wiki?curid=3878436", "title": "Bar Jamaica", "text": "Il Bar Jamaica \u00e8 un esercizio storico di Milano, sito in Via Brera 32. Fa parte dell'associazione Locali storici d'Italia.\nStoria.\nAperto nel 1911, fu ritrovo di intellettuali e artisti tra i quali si ricordano: Luciano Bianciardi, Ugo Mulas, Mario Dondero, Carlo Bavagnoli, Uliano Lucas, Alfa Castaldi con la moglie Anna Piaggi, Giulia Niccolai, Arnaldo Di Benedetto, Giancarlo Fusco, Camilla Cederna, Piero Manzoni, Emilio Tadini, Gianni Dova, Roberto Crippa, Cesare Peverelli, Bruno Cassinari, Ernesto Treccani, Ennio Morlotti, Lucio Fontana, Germano Lombardi, Nanni Balestrini, Giuseppe Ungaretti, Salvatore Quasimodo, Valerio Adami, Benito Mussolini, Guido Aristarco, Allen Ginsberg, Dino Buzzati, Ernest Hemingway, Enrico Baj, Dario Fo, Bobo Piccoli, Ibrahim Kodra, Alberto Zilocchi, Ugo Guarino."}
{"id": "3878437", "revid": "1573940", "url": "https://it.wikipedia.org/wiki?curid=3878437", "title": "Dem'janovo", "text": "Dem'janovo \u00e8 una cittadina della Russia europea centro-settentrionale, situata nella oblast' di Kirov; appartiene amministrativamente al \"rajon\" Podosinovskij.\nSorge nell'estrema parte nordoccidentale della \"oblast\"', sulla sponda destra del fiume Jug (bacino idrografico della Dvina settentrionale)."}
{"id": "3878440", "revid": "767487", "url": "https://it.wikipedia.org/wiki?curid=3878440", "title": "Pinjug", "text": "Pinjug \u00e8 una cittadina della Russia europea centro-settentrionale, situata nella oblast' di Kirov; appartiene amministrativamente al \"rajon\" Podosinovskij.\nSorge nell'estrema parte nordoccidentale della \"oblast\"', lungo la linea ferroviaria Kirov-Kotlas."}
{"id": "3878442", "revid": "116866110", "url": "https://it.wikipedia.org/wiki?curid=3878442", "title": "Westdeutscher Rundfunk K\u00f6ln", "text": "La Westdeutscher Rundfunk K\u00f6ln (WDR) \u00e8 l'emittente radiotelevisiva pubblica locale del Land tedesco della Renania Settentrionale-Vestfalia, ed \u00e8 affiliata ad ARD. La sede principale \u00e8 situata a Colonia. Nacque nel 1956 a seguito della divisione della Nordwestdeutscher Rundfunk in NDR e, appunto, WDR."}
{"id": "3878444", "revid": "1573940", "url": "https://it.wikipedia.org/wiki?curid=3878444", "title": "Podosinovec", "text": "Podosinovec \u00e8 una cittadina della Russia europea centro-settentrionale, situata nella oblast' di Kirov; appartiene amministrativamente al \"rajon\" Podosinovskij, del quale \u00e8 il capoluogo.\nSorge nell'estrema parte nordoccidentale della \"oblast\"', sulla sponda destra del fiume Jug (bacino idrografico della Dvina settentrionale)."}
{"id": "3878445", "revid": "729019", "url": "https://it.wikipedia.org/wiki?curid=3878445", "title": "Aeroporto di Gorna Orjahovica", "text": "L'Aeroporto di Gorna Orjahovica (IATA: GOZ, ICAO: LBGO) \u00e8 un aeroporto bulgaro situato 4 km a Nord-Est dal centro della citt\u00e0 di Gorna Orjahovica, nella regione di Veliko T\u0103rnovo, e distante 12\u00a0km dal capoluogo Veliko T\u0103rnovo.\nDati tecnici.\nLa struttura, posta all'altitudine di 87\u00a0m / 285\u00a0ft sul livello del mare, \u00e8 dotata di un unico terminal e di una pista d'atterraggio con fondo in calcestruzzo ricoperta di asfalto, lunga 2\u00a0450\u00a0m e larga 45\u00a0m (8\u00a0038 x 148\u00a0ft) con orientamento 18/36 ed equipaggiata di impianto di illuminazione ad alta intensit\u00e0 HIRL (solo RWY 10).\nL'aeroporto \u00e8 attualmente chiuso."}
{"id": "3878447", "revid": "80339", "url": "https://it.wikipedia.org/wiki?curid=3878447", "title": "Podosinovets", "text": ""}
{"id": "3878448", "revid": "61051", "url": "https://it.wikipedia.org/wiki?curid=3878448", "title": "Gorna Oriakhovitza", "text": ""}
{"id": "3878449", "revid": "599013", "url": "https://it.wikipedia.org/wiki?curid=3878449", "title": "Kjetil Nilsen", "text": "Carriera.\nClub.\nNilsen gioc\u00f2 per il Dr\u00f8bak/Frogn, per passare poi al Lillestr\u00f8m. Esord\u00ec nella Tippeligaen il 13 aprile 1998, quando fu titolare nella sconfitta per 0-3 contro il Kongsvinger. Il 27 aprile dello stesso anno, segn\u00f2 la prima rete, contribuendo al successo per 3-2 sul V\u00e5lerenga.\nNel 2001 pass\u00f2 al Romerike e nel 2003 al Follo. Nel 2009 si trasfer\u00ec poi al Modum, dove chiuse la carriera."}
{"id": "3878453", "revid": "125129118", "url": "https://it.wikipedia.org/wiki?curid=3878453", "title": "Murilo Bustamante", "text": "\u00c8 stato un imbattuto campione dei Pesi Medi UFC, in quanto dopo la prima difesa lasci\u00f2 il titolo vacante per poter combattere nella Pride, dove disput\u00f2 la finale del torneo Pride 2005 Welterweight Grand Prix.\n\u00c8 stato campione del mondo di jiu jitsu brasiliano nel 1999 e per quattro volte campione nazionale di tale disciplina.\n\u00c8 allievo di Carlson Gracie ed \u00e8 uno dei fondatori e l'attuale leader dell'accademia di arti marziali miste Brazilian Top Team.\nCon una carriera che dura dal 1991, Bustamante \u00e8 attualmente il lottatore della storia delle MMA pi\u00f9 longevo.\nCarriera nel jiu jitsu brasiliano.\nMurilo Bustamante \u00e8 uno dei nomi pi\u00f9 altisonanti nella storia del jiu jitsu brasiliano.\nGrazie alle sue doti si impose nel mondiale di jiu jitsu brasiliano del 1999 e vinse ben quattro titoli nazionali.\nPrese parte all'ADCC Submission Wrestling World Championship nel 1999 e nel 2000, totalizzando uno score di tre vittorie e due sconfitte.\nCarriera nelle arti marziali miste.\nInizi.\nIl primo match da professionista nelle arti marziali miste di Bustamante risale al 1991: pi\u00f9 che un vero incontro di MMA si trattava di un'esibizione contro un praticante di luta livre.\nDal 1996 Bustamante inizi\u00f2 a prendere parte a tornei di vale tudo e MMA, ed inizi\u00f2 a combattere negli Stati Uniti, arrivando a sconfiggere in un torneo il campione del torneo UFC 12 Jerry Bohlander per KO.\nUltimate Fighting Championship.\nVista la vittoria sull'ex dominatore dei tornei UFC Jerry Bohlander, la stessa UFC decide di ingaggiare Bustamante.\nL'esordio avviene nel 2000 e fu una vittoria sul wrestler giapponese Yoji Anjo.\nContemporaneamente Bustamante combatte anche per l'organizzazione nipponica Pancrase.\nLa prima sconfitta arriva contro Chuck Liddell ai punti nel 2001, sconfitta che comunque non impedisce a Bustamante di poter sfidare il campione in carica dei pesi medi UFC Dave Menne.\nNell'incontro per il titolo Bustamante si impone per KO tecnico nel secondo round e diviene quindi campione dei mesi medi UFC.\nSuccessivamente difende il titolo sottomettendo Matt Lindland, ma dopo la prima difesa del titolo decide di lasciare il titolo vacante ed uscire dall'UFC per entrare nella prestigiosa lega giapponese Pride.\nBustamante lascia quindi l'UFC da campione imbattuto.\nPride Fighting Championships.\nL'esordio di Bustamante nella Pride \u00e8 negativo e nei quarti di finale del torneo Pride 2003 Middleweight Grand Prix viene sconfitto con un punteggio dubbio da Quinton Jackson.\nBustamante perde anche i successivi due incontri contro Dan Henderson e Kazuhiro Nakamura, bench\u00e9 non si lottasse per alcun torneo o titolo.\nPassato dai pesi medi ai pesi welter, Bustamante ha miglior fortuna nel torneo Pride 2005 Welterweight Grand Prix dove sconfigge i giapponesi Masanori Suda e Ikuhisa Minowa ma in finale viene sconfitto nuovamente da Dan Henderson, questa volta con una decisione non unanime dei giudici di gara.\nDopo Pride.\nDopo una pausa di due anni e mezzo Bustamante prosegue la sua carriera nelle arti marziali miste in leghe minori come l'australiana Impact Fighting Championships, la svedese Superior Challenge e vari tornei in Brasile."}
{"id": "3878455", "revid": "80339", "url": "https://it.wikipedia.org/wiki?curid=3878455", "title": "Pinyug", "text": ""}
{"id": "3878456", "revid": "80339", "url": "https://it.wikipedia.org/wiki?curid=3878456", "title": "Piniug", "text": ""}
{"id": "3878464", "revid": "125494509", "url": "https://it.wikipedia.org/wiki?curid=3878464", "title": "Karel \u010curda", "text": "Biografia.\nMembro dell'armata ceca in esilio a Londra, venne paracadutato nel Protettorato di Boemia e Moravia nel 1941, nel quadro dell'operazione di sabotaggio denominata \"Out Distance\". \nIntegrato alla resistenza ceca, \u010curda era a conoscenza dell'Operazione Anthropoid, anche se non vi particip\u00f2 direttamente. Il 27 maggio 1942 ci fu l'attacco a Reinhard Heydrich da parte di Josef Val\u010d\u00edk, Jozef Gab\u010d\u00edk e Jan Kubi\u0161, dopodich\u00e9 gli autori dell'attentato, e i membri che avevano collaborato con loro, si nascosero nella cripta della Cattedrale dei Santi Cirillo e Metodio. Heydrich, gravemente ferito, fu ricoverato in ospedale e mor\u00ec di setticemia il 4 giugno. A seguito della morte, la ricerca dei colpevoli e la rappresaglia nazista divenne ancora pi\u00f9 cruenta.\nIl 17 giugno \u010curda trad\u00ec i compagni, per incassare i 5 milioni di corone ceche, che la Gestapo aveva promesso in cambio della cattura degli attentatori. Identific\u00f2 anche tutti i sette paracadutisti morti nella cattedrale, il che permise poi ai nazisti di catturare le loro famiglie. Ricevette poi la nuova identit\u00e0 di \"Karl Jerhot\". Sotto questo nome, spos\u00f2 una tedesca e continu\u00f2, fino alla fine della guerra, la sua attivit\u00e0 di spia al soldo della Gestapo.\nCatturato dopo la guerra, venne condannato per tradimento e impiccato il 29 aprile 1947, nella prigione di Pankr\u00e1c, a Praga.\nNella cultura di massa.\nNel film Missione Anthropoid diretto da Sean Ellis, il suo personaggio \u00e8 interpretato dall'attore ceco Ji\u0159\u00ed \u0160imek."}
{"id": "3878467", "revid": "287204", "url": "https://it.wikipedia.org/wiki?curid=3878467", "title": "Rundfunk im amerikanischen Sektor", "text": "Rundfunk im amerikanischen Sektor, anche nota come RIAS, era la stazione radio con sede a Berlino Ovest, a Berlino-Sch\u00f6neberg in Kufsteiner Stra\u00dfe, fondata dalle forze di liberazione statunitensi dopo la seconda guerra mondiale ed attiva dal 1946 al 1993. \nFu fondata dalle autorit\u00e0 occupazionali statunitensi dopo la seconda guerra mondiale nel 1946 per fornire alla popolazione tedesca di Berlino e dintorni notizie e riassunti sulla situazione politica, in particolare durante il Blocco di Berlino. \n\u00c8 stata trasmessa inizialmente solo via radio nel settore americano di Berlino.\nLa RIAS venne fondata in maniera congiunta dagli Stati Uniti e dalla Germania dell'Ovest. \nLa stazione aveva uno staff composto quasi interamente da tedeschi, che lavoravano sotto un piccolo gruppo di management americano. Durante la guerra fredda, la stazione intervist\u00f2 viaggiatori provenienti dalla Germania dell'Est, raccogliendo materiale dai media comunisti. \nTrasmise inoltre programmi dedicati a particolari fasce della popolazione della germania orientale, quali giovani, donne, agricoltori, e perfino guardie di confine. La RIAS ebbe un'audience considerevole nella Germania orientale, divenendo la pi\u00f9 popolare radio straniera del paese. \nIl pubblico inizi\u00f2 a diminuire anni dopo a discapito della televisione della Germania occidentale.\nNel 1949 viene trasmesso via radio \"Die Entf\u00fchrung aus dem Serail\" diretto da Ferenc Fricsay con Rita Streich, Anton Dermota e Josef Greindl.\nAscoltare la RIAS nella Germania controllata dai sovietici era fortemente scoraggiato. Dopo le rivolte dei lavoratori in Germania orientale del 1953, causati dall'aumento da parte del governo dei prezzi del cibo e delle tasse sulla produzione, la stazione assieme alla CIA fu incolpata di aver sobillato la popolazione.\nNel 1955 viene trasmessa via radio Lucia di Lammermoor diretta da Herbert von Karajan con Maria Callas, Giuseppe Di Stefano, Mario Carlin, Rolando Panerai e Nicola Zaccaria.\nIl suo trasmettitore pi\u00f9 importante era il trasmettitore Berlino-Britz. Un secondo trasmettitore venne creato presso Hof, in Baviera, per migliorare la ricezione nella parte meridionale del paese."}
{"id": "3878469", "revid": "599013", "url": "https://it.wikipedia.org/wiki?curid=3878469", "title": "Provincia di Smolensk", "text": ""}
{"id": "3878472", "revid": "287204", "url": "https://it.wikipedia.org/wiki?curid=3878472", "title": "B' Kat\u012bgoria 2006-2007", "text": "L'edizione 2006-2007 della B' Kat\u012bgoria vide la vittoria finale dell'APOP Kinyras.\nFormula.\nLe 14 squadre partecipanti hanno disputato il campionato incontrandosi in due gironi di andata e ritorno, per un totale di 26 giornate. Erano previste tre retrocessioni e tre promozioni."}
{"id": "3878473", "revid": "339392", "url": "https://it.wikipedia.org/wiki?curid=3878473", "title": "Secondo assedio di Smolensk", "text": ""}
{"id": "3878474", "revid": "123985918", "url": "https://it.wikipedia.org/wiki?curid=3878474", "title": "Alluvione zancleana", "text": "L'alluvione zancleana (nota anche come \"diluvio zancleano\") \u00e8 un'alluvione catastrofica che si ipotizza abbia nuovamente riempito il Mar Mediterraneo 5,33 milioni di anni fa, al termine del Miocene e base del piano Zancleano e il Pliocene, e terminando la crisi di salinit\u00e0 del Messiniano. Il termine fu coniato da Maria Bianca Cita nel 1972 nel corso dello studio Deep Sea Drilling Program che investig\u00f2 specificamente la transizione tra le ere del Messiniano e dello Zancleano nel Mediterraneo. Il Mediterraneo sub\u00ec numerosi cicli di essiccamento e riempimento nel corso del miocene superiore, l'alluvione zancleana fu l'ultimo riempimento.\nLa crisi di salinit\u00e0 del Messiniano.\nDurante il periodo Messiniano, circa sei milioni di anni fa, il livello delle acque nel mar Mediterraneo scese di alcuni chilometri rispetto al livello attuale. Evidenze di questo fatto possono essere rintracciate nei depositi evaporitici, accumulatisi per via dell'essiccamento dell'acqua marina, e nei canyon scavati da molti fiumi e profondi anche due chilometri, ora completamente sommersi.\nIl rapido riempimento del bacino del Mediterraneo.\nSecondo questo modello quando l'acqua dell'Oceano Atlantico super\u00f2 la barriera che manteneva isolati i mari interni nel bacino del Mediterraneo, che erano divenuti secchi a causa dell'aumentata evaporazione, il bacino sub\u00ec un'imponente alluvione. Attraverso l'attuale Stretto di Gibilterra si apr\u00ec un canale che portava acqua oceanica dall'Oceano Atlantico lungo un percorso di oltre 200\u00a0km. Il Mar Mediterraneo fu riempito completamente in un periodo stimato tra diversi mesi e due anni. L'incremento del livello del mare nel bacino pu\u00f2 aver raggiunto velocit\u00e0 anche superiori a 10 m/giorno.\nL'acqua fluiva rapidamente con un salto di alcuni chilometri e con una portata di gran lunga superiore all'attuale portata delle cascate dell'Iguaz\u00fa o delle cascate del Niagara, sebbene studi sulla struttura sotterranea dello Stretto di Gibilterra dimostrino che il canale del flusso alluvionale scendeva in maniera piuttosto graduale verso il fondo del bacino non formando alcuna cascata ripida."}
{"id": "3878479", "revid": "28592", "url": "https://it.wikipedia.org/wiki?curid=3878479", "title": "Livonia polacca", "text": ""}
{"id": "3878481", "revid": "547034", "url": "https://it.wikipedia.org/wiki?curid=3878481", "title": "Open GDF Suez 2012", "text": "L'Open GDF Suez 2012 \u00e8 stato un torneo di tennis giocato sul cemento indoor. \u00c8 stata la 20\u00aa edizione dell'Open GDF Suez (formalmente conosciuto come \"Open Gaz de France\") che fa parte della categoria Premier nell'ambito del WTA Tour 2012. Si \u00e8 giocato allo Stade Pierre de Coubertin di Parigi in Francia dal 6 al 12 febbraio 2012.\nPartecipanti.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nCampionesse.\nSingolare.\n Angelique Kerber ha battuto Marion Bartoli per 7-63 , 5-7, 6-3\nDoppio.\n Liezel Huber / Lisa Raymond hanno battuto Anna-Lena Gr\u00f6nefeld / Petra Marti\u0107 per il punteggio di 7-63, 6-1."}
{"id": "3878484", "revid": "1687355", "url": "https://it.wikipedia.org/wiki?curid=3878484", "title": "R\u00e9ka Luca Jani", "text": "Carriera.\nNella sua carriera ITF ha vinto ben 24 tornei in singolare e 33 titoli di doppio.\nAgli US Open 2011 \u00e8 riuscita ad accedere nel tabellone principale dopo aver battuto nelle qualificazioni Iryna Br\u00e9mond, Camila Giorgi e Lu Jingjing. Al primo turno \u00e8 stata eliminata dalla wild-card americana Sloane Stephens al tie-break del terzo set.\nLa Jani \u00e8 membro abituale della squadra ungherese di Fed Cup.\nRisultati in progressione.\nDoppio nei tornei del Grande Slam.\n\"Nessuna partecipazione\"\nDoppio misto nei tornei del Grande Slam.\n\"Nessuna partecipazione\""}
{"id": "3878485", "revid": "767487", "url": "https://it.wikipedia.org/wiki?curid=3878485", "title": "Rune Stakkeland", "text": "Carriera.\nClub.\nStakkeland debutt\u00f2 nella Tippeligaen con la maglia del Viking, nella vittoria per 1-0 contro lo HamKam, in data 17 aprile 1994. Il 27 aprile segn\u00f2 la prima rete, nella vittoria per 4-2 sul Bod\u00f8/Glimt.\nL'anno successivo milit\u00f2 nel Bryne, nella 1. divisjon. Nel 1996 firm\u00f2 per il Lillestr\u00f8m, esordendo con questa maglia il 14 aprile, subentrando a Gard Kristiansen nella vittoria per 2-0 sul V\u00e5lerenga. Il 14 luglio dello stesso anno segn\u00f2 la prima rete per il nuovo club, nel pareggio per 3-3 contro lo Str\u00f8msgodset. Rimase in squadra fino al 1999."}
{"id": "3878488", "revid": "1652635", "url": "https://it.wikipedia.org/wiki?curid=3878488", "title": "Denaturazione delle proteine", "text": "La denaturazione delle proteine \u00e8 un fenomeno chimico che consiste nel cambiamento della struttura proteica nativa, con conseguente perdita della funzione originaria della molecola.\nLa denaturazione \u00e8 un processo che porta alla perdita di ordine e quindi a un aumento di entropia. Dopo che una proteina ha cominciato a denaturarsi diviene sempre pi\u00f9 sensibile al processo, quindi la denaturazione \u00e8 un processo cooperativo. Non vengono compromessi i legami peptidici. La struttura primaria non viene modificata. In seguito alla denaturazione le proteine possono esporre e rendere reattivi alcuni gruppi funzionali tramite i quali formare dei legami intramolecolari (deboli o forti) che possono causare l'aggregazione di pi\u00f9 molecole proteiche.\nTipi di denaturazione.\nPu\u00f2 avvenire con metodi sia chimici sia fisici: acidi forti, basi forti, metalli pesanti, alcoli, ossidanti e riducenti, calore, luce ultravioletta, agitazione meccanica.\nDenaturazione chimica.\nLa denaturazione chimica avviene per trattamento delle proteine con sostanze chimiche. \nTra i denaturanti chimici pi\u00f9 usati sperimentalmente per lo studio dei processi di denaturazione delle proteine troviamo ad esempio l'urea, il cloruro di guanidinio e il tiocianato di guanidinio. \nLa propriet\u00e0 di queste sostanze di denaturare la molecola proteica si deve alla loro capacit\u00e0 di legare transientemente, attraverso legami deboli, come ad esempio legami idrogeno, i residui aminoacidici costituenti la proteina. \nIl legame con l'agente caotropico, preferito termodinamicamente a quello intramolecolare con altri residui, o intermolecolare con le molecole d'acqua, fa s\u00ec che la proteina non sia pi\u00f9 in grado di mantenere la propria struttura tridimensionale e si denaturi. \nPer motivi analoghi, la rottura dei legami pu\u00f2 avvenire anche con acidi, basi, o sostanze riducenti (ad esempio DTT).\nDenaturazione termica.\nDenaturazione a caldo.\nL'esposizione al calore pu\u00f2 causare la variazione delle strutture: quaternaria, terziaria o secondaria. Ci\u00f2 avviene attraverso la rottura dei legami a idrogeno, dei ponti disolfuro, delle interazioni idrofobiche e ioniche. Nel caso di riscaldamento moderato la denaturazione pu\u00f2 essere reversibile. \nDenaturazione a freddo.\nLa denaturazione termica pu\u00f2 avvenire anche a temperature molto basse, si tratta di un processo generalmente reversibile: innalzando successivamente la temperatura le proteine si ripiegano nuovamente.\nEsempi di denaturazione.\nCottura dei cibi.\nLa cottura dei cibi causa la denaturazione termica delle proteine, con un fenomeno facilmente osservabile, durante il quale sono evidenti i cambiamenti di consistenza e colore.\nPermanente.\nLa tecnica che permette di creare i riccioli a partire da capelli lisci sfrutta la denaturazione della cheratina dei capelli. Prima vengono rotti i ponti disolfuro tramite riduzione, poi viene data forma al capello e infine, con ossidazione, vengono riformati i ponti disolfuro in modo da fissare la nuova forma."}
{"id": "3878489", "revid": "363629", "url": "https://it.wikipedia.org/wiki?curid=3878489", "title": "Denaturazione", "text": ""}
{"id": "3878492", "revid": "287204", "url": "https://it.wikipedia.org/wiki?curid=3878492", "title": "Escher", "text": ""}
{"id": "3878494", "revid": "297031", "url": "https://it.wikipedia.org/wiki?curid=3878494", "title": "Norddeutscher Rundfunk", "text": "La Norddeutsche Rundfunk (NDR) \u00e8 l'emittente radiotelevisiva pubblica locale dei L\u00e4nder tedeschi del nord (Amburgo, Bassa Sassonia, Meclemburgo-Pomerania Anteriore e Schleswig-Holstein), ed \u00e8 affiliata ad ARD. La sede \u00e8 ad Amburgo-Rotherbaum (la stazione radiofonica) e ad Amburgo-Lokstedt (l'emittente televisiva). La NDR nacque nel 1954 dalla suddivisione della NWDR in WDR e, appunto, NDR.\nSi occupa della partecipazione della Germania all'Eurovision Song Contest, e produce il Tagesschau, il principale spazio informativo di ARD."}
{"id": "3878495", "revid": "1310927", "url": "https://it.wikipedia.org/wiki?curid=3878495", "title": "Sapekhburto K'lubi Dila Gori", "text": "La Sapekhburto K'lubi Dila Gori (), meglio nota come Dila Gori \u00e8 una societ\u00e0 calcistica georgiana con sede nella citt\u00e0 di Gori. Milita nella Erovnuli Liga, la massima divisione del campionato georgiano di calcio. Nella sua storia ha vinto un campionato e una coppa nazionale.\nStoria.\nIl club venne fondato nel 1949, a seguito dello scioglimento di precedenti squadre cittadine. Nel 1966 partecip\u00f2 per la prima volta al campionato di Klass B, terza serie del campionato sovietico di calcio. Nel 1969 vinse il raggruppamento Transcaucasia della Klass B, che gli consent\u00ec di accedere al campionato di Vtoraja Gruppa A per il 1970 in accordo alla nuova organizzazione del campionato sovietico. Per le venti stagioni successive fino al 1989 il Dila Gori mantenne la categoria, raggiungendo il miglior risultato nel 1974 con la partecipazione agli spareggi per la promozione in seconda serie. Nel 1990 assieme alle altre squadre georgiane ha lasciato il campionato sovietico per partecipare alla prima edizione della Umaglesi Liga, massima serie del campionato georgiano di calcio. Per tutti gli anni novanta il Dila Gori partecip\u00f2 all'Umaglesi Liga rimanendo in posizioni di met\u00e0 classifica. Al termine della stagione 2000-2001 il Dila Gori venne ammesso allo spareggio promozione/retrocessione contro il , perdendo e venendo retrocesso in Pirveli Liga per la prima volta. Rimase in Pirveli Liga una sola stagione per essere prontamente promosso in Umaglesi Liga. Nel 2008 inizi\u00f2 per il Dila Gori il periodo peggiore: concluse il campionato all'ultimo posto retrocedendo in Pirveli Liga, per poi essere nuovamente retrocesso l'anno dopo in Meore Liga, la terza serie nazionale. Nel biennio 2010-2011 conquist\u00f2 due promozioni consecutivi e ritorn\u00f2 in massima serie per la stagione 2011-2012. Il ritorn\u00f2 in massima serie port\u00f2 un quinto posto finale e la conquista del primo trofeo nella storia del club, la coppa nazionale, vinta in finale sul Zest'aponi, vincitore del campionato. Grazie a questo successo partecip\u00f2 alla UEFA Europa League per l'edizione 2012-2013, riuscendo a raggiungere la fase play-off e mancando l'accesso alla fase a gironi, venendo eliminato dai portoghesi del Mar\u00edtimo. Al termine della stagione 2012-2013 il Dila Gori ottenne un altro ottimo risultato con il secondo posto finale in campionato e l'accesso alla UEFA Europa League 2013-2014, in cui raggiunse lo stesso risultato dell'anno precedente con la fase play-off e l'eliminazione patita, questa volta, per opera degli austriaci del Rapid Vienna. Nella Umaglesi Liga 2014-2015 il Dila Gori raggiunse il suo miglior risultato con la vittoria finale del campionato, distanziando di sei punti sia la Dinamo Batumi sia la Dinamo Tbilisi. La successiva partecipazione alla UEFA Champions League per l'edizione 2015-2016 si concluse subito al secondo turno preliminare con la doppia sconfitta ad opera dei serbi del Partizan."}
{"id": "3878496", "revid": "36426", "url": "https://it.wikipedia.org/wiki?curid=3878496", "title": "Gliptoteca (Monaco)", "text": ""}
{"id": "3878497", "revid": "59976", "url": "https://it.wikipedia.org/wiki?curid=3878497", "title": "Eumetsat", "text": ""}
{"id": "3878501", "revid": "610351", "url": "https://it.wikipedia.org/wiki?curid=3878501", "title": "Miss America 2004", "text": "Miss America 2004 \u00e8 l'ottantatreesima edizione del concorso Miss America. Si \u00e8 tenuto presso il Boardwalk Hall di Atlantic City il 20 settembre 2003. Vincitrice del concorso \u00e8 risultata essere Ericka Dunlap, rappresentante della Florida."}
{"id": "3878504", "revid": "599013", "url": "https://it.wikipedia.org/wiki?curid=3878504", "title": "Miguel Dellavalle", "text": "Biografia.\nEra figlio di un uomo d'origini italiane, Gaetano Dellavalle, e di Rosal\u00eda S\u00e1nchez, figlia di un cacicco della zona. Fu il quinto figlio della coppia, dopo le femmine Cayetana, Adela, Teresa e Aurora. Visse sempre a C\u00f3rdoba; una volta ritiratosi dall'attivit\u00e0 calcistica speriment\u00f2 il tennis e la scherma, con poca fortuna dati i suoi frequenti stati d'ubriachezza. Nel novembre 1932 tent\u00f2 il suicidio, sparandosi in testa con il suo revolver marca Eiber calibro 32; una settimana dopo la grave ferita che si era provocato lo port\u00f2 alla morte.\nCaratteristiche tecniche.\nGiocava come centromediano. Forte fisicamente, agile e dotato di buona tecnica, interpret\u00f2 con efficacia il suo ruolo.\nCarriera.\nClub.\nDellavalle entr\u00f2 a far parte del Belgrano nel 1915: fu incluso nella rosa della \"Tercera Divisi\u00f3n\", una delle divisioni giovanili, esordendo con un gol. Promosso in \"Segunda Divisi\u00f3n\" vinse il campionato di categoria e fu aggregato alla prima squadra nel 1916. A partire da quell'anno Dellavalle fu sempre un titolare nel Belgrano, che partecipava al campionato della Liga Cordobesa de F\u00fatbol; il centrocampista fece anche parte della selezione di tale federazione. La sua fama crebbe all'interno della Provincia di C\u00f3rdoba, e si diffuse anche nel resto del Paese una volta che Dellavalle ebbe debuttato in Nazionale. Il centromediano si ritir\u00f2 molto presto, a 23 anni; aveva gi\u00e0 subito un infortunio a un ginocchio che aveva diminuito il livello delle sue prestazioni, e l'alcolismo lo aveva ulteriormente indebolito.\nNazionale.\nDellavalle debutt\u00f2 il Nazionale argentina l'8 agosto 1920, nell'incontro tra Argentina e Uruguay valido per il Gran Premio de Honor Argentino; durante quell'incontro fu uno dei migliori in campo e la stampa, il giorno successivo, sottoline\u00f2 il suo valore. Nello stesso anno partecip\u00f2 al Campeonato Sudamericano, nel quale esord\u00ec il 12 settembre contro l'Uruguay a Valpara\u00edso. Nella partita seguente contro il , padrone di casa, segn\u00f2 un gol con un tiro forte e angolato da fuori area. Gioc\u00f2 poi il Sudamericano 1921 a Buenos Aires: debutt\u00f2 il 2 ottobre contro il all'Estadio Iriarte y Luzuriaga. Per tutto il torneo fu il centromediano titolare, vincendo il torneo e contribuendo con buone prestazioni. Nel 1922 raccolse le ultime presenze in Nazionale nel corso del Sudamericano: in questa competizione scese in campo per la prima volta contro il . Dopo l'incontro con l'Uruguay dell'8 ottobre fu sostituito da M\u00e9dici, che gioc\u00f2 da centromediano l'ultima gara. Dellavalle non gioc\u00f2 ai livelli che gli avevano permesso di mettersi in evidenza nelle precedenti edizioni, e si ritir\u00f2 del tutto dal calcio giocato nello stesso anno."}
{"id": "3878509", "revid": "767487", "url": "https://it.wikipedia.org/wiki?curid=3878509", "title": "Fal\u00ebnskij rajon", "text": "Il Fal\u00ebnskij rajon () \u00e8 un rajon dell'Oblast' di Kirov, nella Russia europea. Istituito nel 1929, il cui capoluogo \u00e8 Fal\u00ebnki."}
{"id": "3878513", "revid": "297031", "url": "https://it.wikipedia.org/wiki?curid=3878513", "title": "S\u00fcdwestrundfunk", "text": "La S\u00fcdwestrundfunk (SWR) \u00e8 l'emittente radiotelevisiva pubblica locale dei L\u00e4nder tedeschi del Baden-W\u00fcrttemberg e della Renania Palatinato, ed \u00e8 affiliata ad ARD. Ha tre sedi principali a Stoccarda, Baden-Baden e Magonza."}
{"id": "3878515", "revid": "767487", "url": "https://it.wikipedia.org/wiki?curid=3878515", "title": "Jur'janskij rajon", "text": "Il Jur'janskij rajon () \u00e8 un rajon dell'Oblast' di Kirov, nella Russia europea. Istituito nel 1965, il cui capoluogo \u00e8 Jur'ja."}
{"id": "3878518", "revid": "1776051", "url": "https://it.wikipedia.org/wiki?curid=3878518", "title": "Shoot Shoot (singolo)", "text": "Shoot Shoot \u00e8 un singolo del gruppo musicale inglese UFO, pubblicato nel 1975."}
{"id": "3878519", "revid": "110157", "url": "https://it.wikipedia.org/wiki?curid=3878519", "title": "Lebja\u017eskij rajon", "text": "Il Lebja\u017eskij rajon () \u00e8 un rajon dell'Oblast' di Kirov, nella Russia europea. Istituito nel 1929, il cui capoluogo \u00e8 Lebja\u017e'e."}
{"id": "3878521", "revid": "767487", "url": "https://it.wikipedia.org/wiki?curid=3878521", "title": "Maurice Marcelot", "text": "Carriera.\nCon la ha disputato i Campionati mondiali del 1950 e i Campionati europei del 1955."}
{"id": "3878522", "revid": "110157", "url": "https://it.wikipedia.org/wiki?curid=3878522", "title": "Nagorskij rajon", "text": "Il Nagorskij rajon () \u00e8 un rajon dell'Oblast' di Kirov, nella Russia europea. Istituito nel 1935, il cui capoluogo \u00e8 Nagorsk."}
{"id": "3878523", "revid": "22475", "url": "https://it.wikipedia.org/wiki?curid=3878523", "title": "Bar Giamaica", "text": ""}
{"id": "3878524", "revid": "110157", "url": "https://it.wikipedia.org/wiki?curid=3878524", "title": "Nemskij rajon", "text": "Il Nemskij rajon () \u00e8 un rajon dell'Oblast' di Kirov, nella Russia europea. Istituito nel 1929, il cui capoluogo \u00e8 Nema."}
{"id": "3878526", "revid": "827882", "url": "https://it.wikipedia.org/wiki?curid=3878526", "title": "Shoot Shoot/Doctor Doctor", "text": "Shoot Shoot/Doctor Doctor \u00e8 un singolo del gruppo musicale inglese UFO, pubblicato nel 1979."}
{"id": "3878528", "revid": "102504522", "url": "https://it.wikipedia.org/wiki?curid=3878528", "title": "Ostdeutscher Rundfunk Brandenburg", "text": "La Ostdeutsche Rundfunk Brandenburg (ORB, in sigla) \u00e8 stata la rete televisiva pubblica locale del Land tedesco del Brandeburgo dal 12 ottobre 1991 al 30 aprile 2003, ed era affiliata ad ARD. La sede principale era situata a Potsdam. Con effetto dal 1\u00ba maggio 2003, la ORB si \u00e8 fusa con la SFB dando vita alla RBB. "}
{"id": "3878530", "revid": "767487", "url": "https://it.wikipedia.org/wiki?curid=3878530", "title": "Dejan Rusi\u010d", "text": ""}
{"id": "3878531", "revid": "110157", "url": "https://it.wikipedia.org/wiki?curid=3878531", "title": "Oparinskij rajon", "text": "L'Oparinskij rajon () \u00e8 un rajon dell'Oblast' di Kirov, nella Russia europea. Istituito nel 1924, il cui capoluogo \u00e8 Oparino."}
{"id": "3878538", "revid": "287204", "url": "https://it.wikipedia.org/wiki?curid=3878538", "title": "Dejan Rusic", "text": ""}
{"id": "3878539", "revid": "1305772", "url": "https://it.wikipedia.org/wiki?curid=3878539", "title": "Marrone (disambigua)", "text": ""}
{"id": "3878540", "revid": "767487", "url": "https://it.wikipedia.org/wiki?curid=3878540", "title": "Ori\u010devskij rajon", "text": "L'Ori\u010devskij rajon () \u00e8 un rajon dell'Oblast' di Kirov, nella Russia europea. Istituito nel 1929, il cui capoluogo \u00e8 Ori\u010di."}
{"id": "3878542", "revid": "767487", "url": "https://it.wikipedia.org/wiki?curid=3878542", "title": "Pi\u017eanskij rajon", "text": "Il Pi\u017eanskij rajon () \u00e8 un rajon dell'Oblast' di Kirov, nella Russia europea. Istituito nel 1929, il cui capoluogo \u00e8 Pi\u017eanka."}
{"id": "3878544", "revid": "599013", "url": "https://it.wikipedia.org/wiki?curid=3878544", "title": "Odd Inge Olsen", "text": "Carriera.\nClub.\nOlsen gioc\u00f2 nel Nardo, prima di passare al Molde. Debutt\u00f2 nella Tippeligaen il 14 aprile 1996, nella sconfitta per 2-0 in casa del Rosenborg. Il 27 aprile segn\u00f2 la prima rete, nella sconfitta per 4-2 contro lo Start.\nPass\u00f2 poi al Rosenborg, per cui esord\u00ec il 26 agosto 2001, nel successo per 2-5 sullo Str\u00f8msgodset. Segn\u00f2 la prima rete il 29 luglio 2002, nella vittoria per 2-3 sul campo del Lyn Oslo. Rimase in squadra fino alla conclusione del campionato 2004.\nNazionale.\nOlsen conta 2 presenze per la . Esord\u00ec il 6 settembre 1997, subentrando a Jostein Flo nella vittoria per 1-0 sull'."}
{"id": "3878545", "revid": "110157", "url": "https://it.wikipedia.org/wiki?curid=3878545", "title": "Podosinovskij rajon", "text": "Il Podosinovskij rajon () \u00e8 un rajon dell'Oblast' di Kirov, nella Russia europea. Istituito nel 1924, il cui capoluogo \u00e8 Podosinovec."}
{"id": "3878547", "revid": "339392", "url": "https://it.wikipedia.org/wiki?curid=3878547", "title": "Valerio (console 521)", "text": ""}
{"id": "3878549", "revid": "767487", "url": "https://it.wikipedia.org/wiki?curid=3878549", "title": "\u0160abalinskij rajon", "text": "Il \u0160abalinskij rajon () \u00e8 un rajon dell'Oblast' di Kirov, nella Russia europea. Istituito nel 1929, il cui capoluogo \u00e8 Leninskoe."}
{"id": "3878553", "revid": "599013", "url": "https://it.wikipedia.org/wiki?curid=3878553", "title": "Jean-Baptiste R\u00e9", "text": ""}
{"id": "3878554", "revid": "767487", "url": "https://it.wikipedia.org/wiki?curid=3878554", "title": "San\u010durskij rajon", "text": "Il San\u010durskij rajon () \u00e8 un rajon dell'Oblast' di Kirov, nella Russia europea. Istituito nel 1935, il cui capoluogo \u00e8 San\u010dursk."}
{"id": "3878555", "revid": "287204", "url": "https://it.wikipedia.org/wiki?curid=3878555", "title": "Jean-Baptiste Re", "text": ""}
{"id": "3878556", "revid": "300067", "url": "https://it.wikipedia.org/wiki?curid=3878556", "title": "Jean Baptiste Re", "text": ""}
{"id": "3878557", "revid": "300067", "url": "https://it.wikipedia.org/wiki?curid=3878557", "title": "Jean Baptiste R\u00e9", "text": ""}
{"id": "3878558", "revid": "767487", "url": "https://it.wikipedia.org/wiki?curid=3878558", "title": "Sunskij rajon", "text": "Il Sunskij rajon () \u00e8 un rajon dell'Oblast' di Kirov, nella Russia europea. Istituito nel 1929, il cui capoluogo \u00e8 Suna."}
{"id": "3878559", "revid": "300067", "url": "https://it.wikipedia.org/wiki?curid=3878559", "title": "Baptiste R\u00e9", "text": ""}
{"id": "3878560", "revid": "300067", "url": "https://it.wikipedia.org/wiki?curid=3878560", "title": "Baptiste Re", "text": ""}
{"id": "3878561", "revid": "767487", "url": "https://it.wikipedia.org/wiki?curid=3878561", "title": "Sve\u010dinskij rajon", "text": "Lo Sve\u010dinskij rajon () \u00e8 un rajon dell'Oblast' di Kirov, nella Russia europea. Istituito nel 1929, il cui capoluogo \u00e8 Sve\u010da."}
{"id": "3878565", "revid": "767487", "url": "https://it.wikipedia.org/wiki?curid=3878565", "title": "Tu\u017einskij rajon", "text": "Il Tu\u017einskij rajon () \u00e8 un rajon dell'Oblast' di Kirov, nella Russia europea. Istituito nel 1929, il cui capoluogo \u00e8 Tu\u017ea."}
{"id": "3878567", "revid": "767487", "url": "https://it.wikipedia.org/wiki?curid=3878567", "title": "Uninskij rajon", "text": "L'Uninskij rajon () \u00e8 un rajon dell'Oblast' di Kirov, nella Russia europea. Istituito nel 1929, il cui capoluogo \u00e8 Uni."}
{"id": "3878569", "revid": "741864", "url": "https://it.wikipedia.org/wiki?curid=3878569", "title": "Ernesto Quagliariello", "text": "Biografia.\nLaureatosi in Medicina presso l'Universit\u00e0 degli Studi di Napoli Federico II all'et\u00e0 di 24 anni, dal 1960 \u00e8 stato Professore di Chimica Biologica presso l'Universit\u00e0 degli Studi di Bari Aldo Moro che gli ha conferito il titolo di Professore Emerito nel 2000, anno del suo ritiro da cariche accademiche.\nHa svolto attivit\u00e0 di ricerca sul metabolismo mitocondriale, organizzando su tale tematica molti convegni internazionali e pubblicando molti lavori su riviste scientifiche internazionali. Ha pubblicato ricerche sul metabolismo del triptofano \u2013 acido nicotinico, avendo tra i vari collaboratori anche il professor Marcello Piazza.\n\u00c8 stato rettore dell'Universit\u00e0 degli Studi di Bari Aldo Moro dal 1970 al 1977 e Presidente del Consiglio Nazionale delle Ricerche dal 1976 al 1984. A lui \u00e8 intitolato il Campus universitario di Bari.\nTra i riconoscimenti ricevuti ricordiamo l'essere stato membro dell'Accademia Pontaniana e la Medaglia d'oro al merito della sanit\u00e0 pubblica.\nEra padre del senatore Gaetano Quagliariello."}
{"id": "3878573", "revid": "767487", "url": "https://it.wikipedia.org/wiki?curid=3878573", "title": "Michel Audureau", "text": ""}
{"id": "3878577", "revid": "533647", "url": "https://it.wikipedia.org/wiki?curid=3878577", "title": "Ordine al Merito civile di Savoia", "text": ""}
{"id": "3878585", "revid": "132266", "url": "https://it.wikipedia.org/wiki?curid=3878585", "title": "Medaglia commemorativa delle operazioni militari in Africa orientale", "text": ""}
{"id": "3878591", "revid": "287204", "url": "https://it.wikipedia.org/wiki?curid=3878591", "title": "Coppa dell'Imperatore 2010", "text": "La Coppa dell'Imperatore 2010 \u00e8 la novantesima edizione della coppa nazionale giapponese di calcio."}
{"id": "3878592", "revid": "599013", "url": "https://it.wikipedia.org/wiki?curid=3878592", "title": "Vadim Bore\u021b", "text": ""}
{"id": "3878594", "revid": "287204", "url": "https://it.wikipedia.org/wiki?curid=3878594", "title": "Vadim Boret", "text": ""}
{"id": "3878595", "revid": "110157", "url": "https://it.wikipedia.org/wiki?curid=3878595", "title": "Be\u017eanickij rajon", "text": "Il Be\u017eanickij rajon () \u00e8 un rajon dell'Oblast' di Pskov, nella Russia europea. Istituito nel 1927, il cui capoluogo \u00e8 Be\u017eanicy."}
{"id": "3878597", "revid": "124123", "url": "https://it.wikipedia.org/wiki?curid=3878597", "title": "Fran\u00e7ois Demachy", "text": "Biografia.\nNato a Cannes, Demachy ha vissuto quasi tutta la sua vita a Grasse, dove il padre ha una farmacia, presso la quale si serviva anche Edmond Roudnitska.\nDopo aver frequentato vari stage, nel 1971 inizia a lavorare presso Charabot, dove trascorrer\u00e0 cinque anni, prima di passare a Chanel, dove viene nominato Direttore Ricerca e Sviluppo, collaborando in contemporanea alla realizzazione di tutti i profumi di Chanel, di Ungaro, di Bourjois e di Tiffany.\nnel 2006 viene nominato Direttore dello Sviluppo della divisione cosmetici e profumi di LVMH e naso principale di Christian Dior. Inoltre collabora anche alla realizzazione dei profumi Fendi ed Acqua di Parma, sempre del gruppo LVMH."}
{"id": "3878600", "revid": "461603", "url": "https://it.wikipedia.org/wiki?curid=3878600", "title": "Vadim Borec", "text": ""}
{"id": "3878601", "revid": "110157", "url": "https://it.wikipedia.org/wiki?curid=3878601", "title": "Dedovi\u010dskij rajon", "text": "Il Dedovi\u010dskij rajon () \u00e8 un rajon dell'Oblast' di Pskov, nella Russia europea. Istituito nel 1927, il cui capoluogo \u00e8 Dedovi\u010di."}
{"id": "3878604", "revid": "110157", "url": "https://it.wikipedia.org/wiki?curid=3878604", "title": "Sai cosa sento per te/Musica nei bar", "text": "Sai cosa sento per te/Musica nei bar \u00e8 un singolo dei Tomato, pubblicato dalla WEA Italiana nel 1992, estratto dall'album \"Tomato\".\nCon il brano \"Sai cosa sento per te\" i Tomato partecipano al Festival di Sanremo 1992, nella categoria Nuove proposte, non raggiungendo per\u00f2 la finale."}
{"id": "3878606", "revid": "110157", "url": "https://it.wikipedia.org/wiki?curid=3878606", "title": "Krasnogorodskij rajon", "text": "Il Krasnogorodskij rajon () \u00e8 un rajon dell'Oblast' di Pskov, nella Russia europea. Istituito nel 1927, il cui capoluogo \u00e8 Krasnogorodsk."}
{"id": "3878609", "revid": "287204", "url": "https://it.wikipedia.org/wiki?curid=3878609", "title": "Fidati del tuo cuore", "text": "Fidati del tuo cuore \u00e8 un album di Danilo Amerio, pubblicato nel 1999 dalla casa discografica NAR International."}
{"id": "3878610", "revid": "300067", "url": "https://it.wikipedia.org/wiki?curid=3878610", "title": "\u00c9lisabeth Riffiod", "text": "\u00c8 la madre di Boris Diaw.\nCarriera.\nCon la ha disputato due edizioni dei Campionati mondiali (1971, 1979) e sei dei Campionati europei (1968, 1970 1972, 1974, 1976, 1978)."}
{"id": "3878615", "revid": "287204", "url": "https://it.wikipedia.org/wiki?curid=3878615", "title": "Elisabeth Riffiod", "text": ""}
{"id": "3878617", "revid": "110157", "url": "https://it.wikipedia.org/wiki?curid=3878617", "title": "Kun'inskij rajon", "text": "Il Kun'inskij rajon () \u00e8 un rajon dell'Oblast' di Pskov, nella Russia europea. Istituito nel 1927, il capoluogo \u00e8 Kun'ja."}
{"id": "3878620", "revid": "110157", "url": "https://it.wikipedia.org/wiki?curid=3878620", "title": "Loknjanskij rajon", "text": "Il Loknjanskij rajon () \u00e8 un rajon dell'Oblast' di Pskov, nella Russia europea. Istituito nel 1927, il cui capoluogo \u00e8 Loknja."}
{"id": "3878621", "revid": "1432830", "url": "https://it.wikipedia.org/wiki?curid=3878621", "title": "Onde sismiche di superficie", "text": "Le onde sismiche di superficie sono onde sismiche che si propagano principalmente lungo una interfaccia fra due materiali aventi velocit\u00e0 sismiche diverse.\nLe principali, che interessano chi si occupa di studi sismologici su terra ferma (cio\u00e8 non marini) sono due: quelle di Rayleigh e quelle di Love. I loro nomi derivano da coloro che per primi ne hanno previsto e descritto il carattere: John William Strutt Rayleigh (nel 1885) e Augustus Edward Hough Love (nel 1911).\nCaratteristiche delle onde.\nVengono dette di superficie perch\u00e9 la loro ampiezza decrementa in modo esponenziale con la profondit\u00e0 e la loro propagazione interessa quindi un limitato spessore superficiale , la cui profondit\u00e0 dipende dalla lunghezza d'onda considerata.\nRispetto alle onde di volume la loro ampiezza \u00e8 notevolmente maggiore e per questo motivo tipicamente dominano qualsiasi dataset sismico (per tale motivo sono indicate con l'espressione ground roll).\nLe onde di Rayleigh si muovono su un piano radiale secondo un moto detto retrogrado in quanto, se si considera la singola particella, in un certo senso danno l'impressione di tornare indietro. Tale moto indica che le onde hanno sia una componente verticale che una orizzontale radiale (cio\u00e8 parallela alla direzione di propagazione);\nLe onde di Love si muovono invece solamente sul piano orizzontale con un'oscillazione la cui direzione \u00e8 perpendicolare rispetto alla direzione di propagazione dell'onda."}
{"id": "3878624", "revid": "110157", "url": "https://it.wikipedia.org/wiki?curid=3878624", "title": "Novor\u017eevskij rajon", "text": "Il Novor\u017eevskij rajon () \u00e8 un rajon dell'Oblast' di Pskov, nella Russia europea. Istituito nel 1927, il cui capoluogo \u00e8 Novor\u017eev."}
{"id": "3878626", "revid": "741864", "url": "https://it.wikipedia.org/wiki?curid=3878626", "title": "Bonavita da Lugo", "text": "Nato in una famiglia proveniente da Tredozio (Appennino faentino), fin dall'infanzia fu avviato al mestiere di fabbro ferraio, che esercit\u00f2 durante tutta la vita.\nPrese i voti ed entr\u00f2 nell'Ordine Francescano Secolare. Per l'eroicit\u00e0 delle sue virt\u00f9 fu chiamato \u00abBonavita\u00bb: egli infatti visse praticando continue penitenze, limitando il pi\u00f9 possibile i godimenti della carne.\nOsserv\u00f2 questi principii anche nei pasti: si priv\u00f2 del poco cibo che possedeva per donarlo ai pi\u00f9 bisognosi.\nMor\u00ec a soli 37 anni, il 1\u00ba marzo 1275.\nFu sepolto nella chiesa francescana di Lugo (oggi chiesa dei santi Francesco ed Illaro, conosciuta come \"Collegiata\").\nNel XIV secolo il suo cranio fu riesumato e venne posto in un reliquiario. Fu custodito, insieme al cordone del saio, nella sagrestia della chiesa dei francescani di Lugo.\nFu raffigurato in un dipinto di un anonimo locale commissionato nel 1718. In esso il beato \u00e8 rappresentato mentre cammina sulle acque del Senio in piena."}
{"id": "3878627", "revid": "110157", "url": "https://it.wikipedia.org/wiki?curid=3878627", "title": "Novosokol'ni\u010deskij rajon", "text": "Il Novosokol'ni\u010deskij rajon () \u00e8 un rajon dell'Oblast' di Pskov, nella Russia europea. Istituito nel 1927, il cui capoluogo \u00e8 Novosokol'niki."}
{"id": "3878629", "revid": "1272592", "url": "https://it.wikipedia.org/wiki?curid=3878629", "title": "Palkinskij rajon", "text": "Il Palkinskij rajon () \u00e8 un rajon dell'Oblast' di Pskov, nella Russia europea. Istituito nel 1927, il cui capoluogo \u00e8 Palkino."}
{"id": "3878631", "revid": "110157", "url": "https://it.wikipedia.org/wiki?curid=3878631", "title": "Pljusskij rajon", "text": "Il Pljusskij rajon () \u00e8 un rajon dell'Oblast' di Pskov, nella Russia europea. Istituito nel 1927, il cui capoluogo \u00e8 Pljussa."}
{"id": "3878640", "revid": "110157", "url": "https://it.wikipedia.org/wiki?curid=3878640", "title": "Pskovskij rajon", "text": "Lo Pskovskij rajon () \u00e8 un rajon dell'Oblast' di Pskov, nella Russia europea. Istituito nel 1927, ha come capoluogo Pskov."}
{"id": "3878641", "revid": "110157", "url": "https://it.wikipedia.org/wiki?curid=3878641", "title": "Pu\u0161kinogorskij rajon", "text": "Il Pu\u0161kinogorskij rajon () \u00e8 un rajon dell'Oblast' di Pskov, nella Russia europea. Istituito nel 1927, il cui capoluogo \u00e8 Pu\u0161kinskie Gory."}
{"id": "3878642", "revid": "1305772", "url": "https://it.wikipedia.org/wiki?curid=3878642", "title": "Pusto\u0161kinskij rajon", "text": "Il Pusto\u0161kinskij rajon () \u00e8 un rajon dell'Oblast' di Pskov, nella Russia europea. Istituito nel 1927, il cui capoluogo \u00e8 Pusto\u0161ka."}
{"id": "3878645", "revid": "110157", "url": "https://it.wikipedia.org/wiki?curid=3878645", "title": "Pytalovskij rajon", "text": "Il Pytalovskij rajon () \u00e8 un rajon dell'Oblast' di Pskov, nella Russia europea. Istituito nel 1945, il cui capoluogo \u00e8 Pytalovo."}
{"id": "3878648", "revid": "767487", "url": "https://it.wikipedia.org/wiki?curid=3878648", "title": "Sebe\u017eskij rajon", "text": "Il Sebe\u017eskij rajon () \u00e8 un rajon dell'Oblast' di Pskov, nella Russia europea. Istituito nel 1927, il cui capoluogo \u00e8 Sebe\u017e."}
{"id": "3878654", "revid": "110157", "url": "https://it.wikipedia.org/wiki?curid=3878654", "title": "Strugo-Krasnenskij rajon", "text": "Il Strugo-Krasnenskij rajon () \u00e8 un rajon dell'Oblast' di Pskov, nella Russia europea. Istituito nel 1927, il cui capoluogo \u00e8 Strugi-Krasnye."}
{"id": "3878657", "revid": "110157", "url": "https://it.wikipedia.org/wiki?curid=3878657", "title": "Usvjatskij rajon", "text": "L'Usvjatskij rajon () \u00e8 un rajon dell'Oblast' di Pskov, nella Russia europea. Istituito nel 1927, il cui capoluogo \u00e8 Usvjaty."}
{"id": "3878662", "revid": "1543377", "url": "https://it.wikipedia.org/wiki?curid=3878662", "title": "Peso ettolitrico", "text": "In agronomia, il peso ettolitrico \u00e8 il peso di un volume pari ad un ettolitro di cereali, misurato in kg/hl, usato per valutare la qualit\u00e0 del prodotto. \u00c8 un indice qualitativo, ma esso non indica in termini assoluti la qualit\u00e0 del cereale che si vuole valutare; infatti le forme e caratteristiche delle cariossidi, non essendo costanti per le diverse cultivar e le diverse spighe (anche all'interno di stesse cultivar), possono conferire a questo tipo di misura una variabilit\u00e0 che \u00e8 data oltre dalle diverse caratteristiche del tipo di cariossidi stesse, anche dagli spazi vuoti che esse occupano nel volume ettolitirico di misura.\n\u00c8 intuitivo quindi pensare che maggiori saranno gli spazi vuoti all'interno del volume ettolitrico, minore sar\u00e0 il peso totale delle cariossidi all'interno di tale volume. Per ottenere tale fenomeno \u00e8 sufficiente avere cariossidi di forma grossa e irregolare, rispetto a cariossidi sottili e regolari, che vanno ad occupare tutti gli spazi vuoti all'interno del volume ettolitrico.\nDa questo esempio si pu\u00f2 dedurre come questo indice qualitativo sia soggettivo alle varie cultivar e anche a variazioni di molteplici fattori (ambientali, fenologici, meteorologici, di pratiche agricole), ma tuttavia pu\u00f2 anche rappresentare un indicatore standard per una prima valutazione indicativa della qualit\u00e0 del cereale."}
{"id": "3878668", "revid": "486946", "url": "https://it.wikipedia.org/wiki?curid=3878668", "title": "Moadon Kaduregel Nazareth Illit", "text": ""}
{"id": "3878670", "revid": "767487", "url": "https://it.wikipedia.org/wiki?curid=3878670", "title": "Sender Freies Berlin", "text": "La Sender Freies Berlin (SFB, in sigla) \u00e8 stata, dalla sua fondazione il 12 novembre 1953 fino al 30 aprile 2003, la rete televisiva pubblica locale di Berlino, fino al 1990 solo per Berlino Ovest ed in seguito per l'intero Land, ed era affiliata ad ARD. Con effetto dal 1\u00b0 si \u00e8 fusa con la ORB dando vita alla Rbb. La sede principale era situata a Berlino nella Haus des Rundfunks."}
{"id": "3878676", "revid": "767487", "url": "https://it.wikipedia.org/wiki?curid=3878676", "title": "Belomorskij rajon", "text": "Il Belomorskij rajon () \u00e8 un rajon della Repubblica di Carelia, nella Russia europea. Istituito nel 1930, il suo capoluogo \u00e8 Belomorsk."}
{"id": "3878681", "revid": "392623", "url": "https://it.wikipedia.org/wiki?curid=3878681", "title": "Kaleval'skij rajon", "text": "Il Kaleval'skij rajon () \u00e8 un rajon della Repubblica di Carelia, nella Russia europea. Istituito nel 1927, il suo capoluogo \u00e8 Kalevala."}
{"id": "3878686", "revid": "767487", "url": "https://it.wikipedia.org/wiki?curid=3878686", "title": "Kemskij rajon", "text": "Il Kemskij rajon () \u00e8 un rajon della Repubblica di Carelia, nella Russia europea. Istituito nel 1927, il suo capoluogo \u00e8 Kem'."}
{"id": "3878687", "revid": "767487", "url": "https://it.wikipedia.org/wiki?curid=3878687", "title": "Rundfunk Berlin-Brandenburg", "text": "La Rundfunk Berlin-Brandenburg (RBB) \u00e8 l'emittente radiotelevisiva pubblica locale dei L\u00e4nder tedeschi Berlino e Brandeburgo, affiliata ad ARD, nata il 1\u00ba maggio 2003 dalla fusione tra ORB e SFB. Ha due sedi principali, una a Potsdam ed una a Berlino."}
{"id": "3878688", "revid": "110157", "url": "https://it.wikipedia.org/wiki?curid=3878688", "title": "Kondopo\u017eskij rajon", "text": "Il Kondopo\u017eskij rajon () \u00e8 un rajon della Repubblica di Carelia, nella Russia europea. Istituito nel 1927, il suo capoluogo \u00e8 Kondopoga."}
{"id": "3878690", "revid": "1767809", "url": "https://it.wikipedia.org/wiki?curid=3878690", "title": "Brian Selznick", "text": "Biografia.\nSelznick \u00e8 nato a East Brunswick Township, New Jersey. Laureatosi presso la Rhode Island School of Design, lavora per tre anni nel negozio di libri per l'infanzia Eeyore a Manhattan mentre lavora al suo primo libro, \"The Houdini Box\".\nSelznick ha ricevuto nel 2008 la medaglia Caldecott per \"La straordinaria invenzione di Hugo Cabret\". Ha vinto anche il premio d'onore Caldecott per \"I dinosauri di Waterhouse Hawkins\" nel 2002. Altri premi includono il Premio Texas Bluebonnet, il Premio per libri per l'infanzia del Rhode Island, e il Premio Christopher.\nSelznick cita Maurice Sendak, autore di \"Nel paese dei mostri selvaggi\", e Remy Charlip (1929\u20132012), autore di \"Fortunately\", per la forte influenza nei suoi rivoluzionari libri \"La straordinaria invenzione di Hugo Cabret\" e \"La stanza delle meraviglie\".\nAdattamenti cinematografici.\nDal romanzo \"La straordinaria invenzione di Hugo Cabret\" \u00e8 stato tratto il film in 3D del 2011 \"Hugo Cabret\" (\"Hugo\"), diretto da Martin Scorsese e vincitore di 5 premi Oscar, dove Hugo \u00e8 interpretato da Asa Butterfield, Isabelle da Chlo\u00eb Grace Moretz e Georges M\u00e9li\u00e8s da Ben Kingsley.\nDal romanzo \"La stanza delle meraviglie\" \u00e8 tratto l'omonimo film del 2017, diretto da Todd Haynes con Oakes Fegley, Julianne Moore, Michelle Williams e Millicent Simmonds."}
{"id": "3878691", "revid": "767487", "url": "https://it.wikipedia.org/wiki?curid=3878691", "title": "Lachdenpochskij rajon", "text": "Il Lachdenpochskij rajon () \u00e8 un rajon della Repubblica di Carelia, nella Russia europea. Istituito nel 1940, il suo capoluogo \u00e8 Lachdenpoch'ja."}
{"id": "3878693", "revid": "1776051", "url": "https://it.wikipedia.org/wiki?curid=3878693", "title": "Louchskij rajon", "text": "Il Louchskij rajon () \u00e8 un rajon della Repubblica di Carelia, nella Russia europea. Istituito nel 1927, il suo capoluogo \u00e8 Louchi."}
{"id": "3878696", "revid": "1776051", "url": "https://it.wikipedia.org/wiki?curid=3878696", "title": "Muezerskij rajon", "text": "Il Muezerskij rajon () \u00e8 un rajon della Repubblica di Carelia, nella Russia europea. Istituito nel 1966, il suo capoluogo \u00e8 Muezerskij."}
{"id": "3878699", "revid": "1776051", "url": "https://it.wikipedia.org/wiki?curid=3878699", "title": "Pitkjarntskij rajon", "text": "Il Pitkjarntskij rajon () \u00e8 un rajon della Repubblica di Carelia, nella Russia europea. Istituito nel 1940, il suo capoluogo \u00e8 Pitkjaranta."}
{"id": "3878703", "revid": "1776051", "url": "https://it.wikipedia.org/wiki?curid=3878703", "title": "Prja\u017einskij rajon", "text": "Il Prja\u017einskij rajon () \u00e8 un rajon della Repubblica di Carelia, nella Russia europea. Istituito nel 1930, il suo capoluogo \u00e8 Prja\u017ea."}
{"id": "3878706", "revid": "767487", "url": "https://it.wikipedia.org/wiki?curid=3878706", "title": "Pudo\u017eskij rajon", "text": "Il Pudo\u017eskij rajon () \u00e8 un rajon della Repubblica di Carelia, nella Russia europea. Istituito nel 1927, il suo capoluogo \u00e8 Pudo\u017e."}
{"id": "3878707", "revid": "767487", "url": "https://it.wikipedia.org/wiki?curid=3878707", "title": "Sege\u017eskij rajon", "text": "Il Sege\u017eskij rajon () \u00e8 un rajon della Repubblica di Carelia, nella Russia europea. Istituito nel 1927, il suo capoluogo \u00e8 Sege\u017ea."}
{"id": "3878709", "revid": "767487", "url": "https://it.wikipedia.org/wiki?curid=3878709", "title": "Suojarvskij rajon", "text": "Il Suojarvskij rajon () \u00e8 un rajon della Repubblica di Carelia, nella Russia europea. Istituito nel 1940, il suo capoluogo \u00e8 Suojarvi."}
{"id": "3878710", "revid": "767487", "url": "https://it.wikipedia.org/wiki?curid=3878710", "title": "Cavalcata della risata", "text": "Cavalcata della risata (\"The Golden Age of Comedy\") \u00e8 un'antologia comica del 1957 diretta dal regista Robert Youngson.\nTrama.\nL'antologia propone le scene pi\u00f9 famose ed esilaranti di alcune comiche degli anni venti interpretate dai comici pi\u00f9 famosi da Laurel &amp; Hardy a Buster Keaton, da Charley Chase a Harry Langdon.\nFilm inclusi nell'antologia.\nNota: i film sono ordinati in base all'anno di uscita."}
{"id": "3878716", "revid": "767487", "url": "https://it.wikipedia.org/wiki?curid=3878716", "title": "Murder Corporation", "text": "Biografia.\nMurder corporation \u00e8 il principale progetto musicale di Moreno Daldosso. Fondato nel 1992, il progetto prende dichiaratamente ispirazione da artisti come Merzbow, NON, Maurizio Bianchi e Sutcliffe Jugent.\nDopo un primo esperimento composto da registrazioni ambientali ed elaborazione di onde corte pubblicato con l'omonimo titolo, pubblic\u00f2 i seguenti \"Victims\" e \"Final Solution\", in cui l'autore traccia le linee sonore che lo caratterizzeranno nella propria evoluzione musicale.\nNel 1993 con il titolo \"Butcher Meat\" pubblica il primo nastro per la Murder Release, etichetta dello stesso Daldosso per cui in seguito incideranno artisti come Maurizio Bianchi, Sacher-Pelz, Sshe Retina Stimulants, Spiral, Iugula-Thor, Wertham e Atrax Morgue.\nNel 1996 la americana Pure pubblica il primo album per un'etichetta straniera dal titolo \"New Crimes\".\nMurder corporation pubblicher\u00e0 anche con etichette come la greca Perverse Series o la newyorkese Labyrinth.\nStile.\nLa musica delle prime registrazioni di Murder corporation fu ottenuta sommando rumori di nastri magnetici, registrazioni ed onde corte alla voce distorta. Negli album pi\u00f9 tardi Moreno Daldosso utilizz\u00f2 un Akai S01 ed un tone generator V.C.O.\nArtisti da cui dichiara di aver preso ispirazione furono musicisti come Merzbow, William Bennet, Kevin Tomkins e Boyd Rice."}
{"id": "3878724", "revid": "247222", "url": "https://it.wikipedia.org/wiki?curid=3878724", "title": "Knockin' on Heaven's Door (album)", "text": ""}
{"id": "3878726", "revid": "1543377", "url": "https://it.wikipedia.org/wiki?curid=3878726", "title": "Mamma mia che domenica", "text": "Mamma mia che domenica \u00e8 un programma televisivo italiano presentato da Camila Raznovich, in onda dal 29 gennaio 2012 tutte le domeniche su LA7, dalle 17.40 alle 19.00. La prima puntata ha ottenuto l'1,62% di share e circa 320.000 Telespettatori.\nLa trasmissione.\nIl programma \u00e8 un appuntamento creato per approfondire e divulgare riguardo ai luoghi comuni che ruotano attorno alla famiglia. Si parla del rapporto tra i genitori e i figli e della difficolt\u00e0 di essere oggi un genitore. La conduttrice, Camila Raznovich, condivide in studio la sua esperienza personale, in quanto anch'essa una di loro, cercando di spiegare che tutti prima o poi si sbagliano con i propri figli. Si affrontano, senza pregiudizi, temi anche intimi, in modo irriverente.\nAd accompagnare la conduttrice ci sono due componenti di due gruppi comici: Katia Follesa (Katia e Valeria) e Angelo Pisani (Pali e Dispari). Inoltre sono presenti un forum di mamme e di esperti, con la partecipazione in ogni puntata di ospiti importanti.\nSpin-off.\n\"Mamma mia che settimana\".\nMamma mia che settimana \u00e8 un programma televisivo italiano presentato anch'esso da Camila Raznovich, in onda dal 30 gennaio 2012 al 20 aprile 2012 dal lunedi al venerdi su LA7d"}
{"id": "3878731", "revid": "478814", "url": "https://it.wikipedia.org/wiki?curid=3878731", "title": "G\u014d Soeda", "text": "Il suo miglior ranking ATP in singolare \u00e8 il 47\u00ba raggiunto nel luglio 2012. Attivo in prevalenza nel circuito Challenger, ha al suo attivo due semifinali nel circuito maggiore nel 2012. Ha debuttato nella squadra giapponese di Coppa Davis nel 2005.\nCarriera.\nJuniores.\nG\u014d Soeda gioca a tennis dall'et\u00e0 di quattro anni. Tra l'aprile 1998 e il dicembre 2002 prende parte ai tornei dell'ITF Junior Circuit e vince un solo titolo in singolare, un Grade 2 disputato in Malesia nel febbraio 2002. Il risultato pi\u00f9 significativo \u00e8 la finale del Grade A di Osaka, persa contro Gyorgy Balazs nell'ottobre 2002. Quello stesso anno raggiunge i suoi migliori ranking di categoria, il 20\u00ba in singolare in dicembre e il 43\u00ba in doppio in settembre.\n2001-2005, primi titoli ITF e debutto in Coppa Davis.\nDebutta tra i professionisti nel settembre 2001 con una vittoria nel torneo ITF Japan F6 di Kashiwa e disputa diversi tornei nella parte finale della stagione. Inizia a giocare in pianta stabile tra i professionisti nel marzo 2003, quando debutta nell'ATP Challenger Tour perdendo al primo turno del torneo di Kyoto. Nei primi anni fatica a emergere il 24 ottobre 2004 alza il suo primo titolo da professionista vincendo il torneo di doppio all'ITF USA F29. Disputa la prima finale ITF in singolare nel maggio 2005 al torneo Japan F3 di Shizuoka e nel luglio successivo vince il titolo del Japan F8 sconfiggendo nella finale Rubin Statham per 6-4, 6-3. Subito dopo fa il suo esordio in Coppa Davis nella sfida vinta 4-1 dal Giappone contro la Thailandia, viene schierato in singolare a risultato acquisito e fissa il risultato finale sconfiggendo in due set Sanchai Ratiwatana. In settembre debutta anche nell'ATP Tour perdendo al primo turno alla Citt\u00e0 di Ho Chi Minh, ma riesce nell'impresa di strappare un set al n\u00ba 10 del mondo Mariano Puerta. In dicembre vince il suo secondo titolo in singolare all'ITF Sri Lanka F2.\n2006-2007, primi titoli Challenger, top 200 del ranking.\nNel luglio 2006 gioca la sua prima finale Challenger ad Aptos e viene sconfitto da Alex Kuznetsov con il punteggio di 1-6, 6-7. Quell'anno diventa il numero 1 giapponese nel ranking ATP e in novembre raggiunge la 179\u00aa posizione. Durante la stagione fa le sue prime esperienze nei tornei del Grande Slam, venendo eliminato nelle qualificazioni di Australian Open, Wimbledon e US Open. L'esordio in una prova dello Slam avviene nel gennaio 2007 all'Australian Open, e viene eliminato al primo turno. Sfiora la qualificazione a Wimbledon, perdendo al quinto set nell'incontro decisivo. Vince il primo titolo Challenger il 18 agosto 2007, superando per 6-4, 6-2 Eduardo Schwank nella finale di Manta. Il successivo 25 novembre vince il titolo in doppio al Challenger di Yokohama. Nel 2007 disputa inoltre un'altra finale Challenger e vince un titolo in singolare.\n2008-2009, 5 titoli Challenger, n\u00ba 106 ATP e successiva discesa nel ranking.\nNel marzo 2008 sconfigge Matthias Bachinger nella finale del Challenger di Kyoto. In settembre vince per la prima volta un incontro nel tabellone principale di un torneo ATP a Pechino e al secondo turno il n\u00ba 3 del mondo Fernando Gonz\u00e1lez deve ricorrere al terzo set per sconfiggerlo. Vince in stagione altri 3 titoli Challenger a Pusan, Nuova Delhi e in novembre a Toyota, chiudendo il 2008 con il nuovo best ranking in 114\u00aa posizione. Nel frattempo si \u00e8 imposto all'attenzione mondiale il connazionale Kei Nishikori, che nel corso della stagione diventa il nuovo n\u00ba 1 giapponese relegando Soeda al n\u00ba 2. Non conferma i buoni risultati l'anno successivo, riesce a entrare nei tabelloni principali ATP solo a Chennai, Indianapolis e Tokyo, uscendo sempre al primo turno; a Tokyo raggiunge i quarti nel torneo di doppio in coppia con Kei Nishikori. Nel circuito Challenger vince solo il titolo in singolare a Tiburon. Nel ranking ATP sale in marzo alla 106\u00aa posizione ma la crisi di risultati lo porta in novembre alla 242\u00aa.\n2010-2011, 3 titoli Challenger e top 100.\nInizia la stagione 2010 affidandosi alle cure del coach Davide Sanguinetti. Risale la classifica grazie a due titoli vinti tra marzo e aprile nel circuito ITF, al Challenger vinto a Manta in maggio e ad altri buoni piazzamenti nei Challenger, tra cui la finale raggiunta a Nottingham. In giugno supera per la prima volta le qualificazioni a Wimbledon e viene eliminato al primo turno. Il mese dopo vince a Newport il suo secondo incontro in un torneo ATP sconfiggendo il n\u00ba 92 ATP Taylor Dent ed esce di scena al secondo turno per mano di Brian Dabul. In settembre raggiunge la posizione n\u00ba 104 del ranking e chiude la stagione in 120\u00aa. In ottobre, di nuovo con Nishikori, era tornato a giocare nei quarti del torneo di doppio a Tokyo. All'inizio del 2011 sconfigge il n\u00ba 93 ATP Rainer Sch\u00fcttler all'ATP di Johannesburg e viene eliminato al secondo turno da Karol Beck. In aprile fa il suo ingresso nella top 100 dopo il titolo conquistato al Challenger di Pingguo a fine marzo, ma subito perde posizioni. In maggio fa il suo esordio nel tabellone principale del Roland Garros e al primo turno viene sconfitto in 3 set da Mikhail Youzhny. Esce al primo turno anche a Wimbledon dopo aver superato le qualificazioni. Il 31 luglio vince il Wuhai Challenger e il mese successivo supera per la prima volta le qualificazioni agli US Open, perdendo poi al primo turno. A fine settembre raggiunge per la prima volta i quarti di finale in un torneo ATP a Bangkok; dopo aver passato le qualifiche, nel main draw sconfigge Karol Beck e Tobias Kamke prima di arrendersi a Donald Young. Durante la stagione contribuisce con 5 vittorie e 0 sconfitte al ritorno del Giappone nel Gruppo Mondiale di Davis.\n2012, 2 semifinali ATP, 2 titoli Challenger e top 50.\nIn gennaio raggiunge la sua prima semifinale ATP a Chennai partendo dalle qualificazioni. Nel tabellone principale sconfigge nell'ordine Frederico Gil, il n\u00ba 36 Ivan Dodig e nei quarti ottiene una delle sue vittorie pi\u00f9 prestigiose eliminando in due set il campione uscente e n\u00ba 17 del mondo Stan Wawrinka. L'accesso alla finale gli viene negato dal n\u00ba 9 ATP Janko Tipsarevi\u0107, che gli concede 5 soli game, e a fine torneo rientra nella top 100. Nel periodo che segue non supera le qualifiche all'Australian Open e si aggiudica l'Honolulu Challenger. In febbraio batte di nuovo Dodig nel primo singolare del primo turno di Coppa Davis contro la Croazia, e perde l'incontro decisivo contro Ivo Karlovi\u0107 che sancisce la sconfitta del Giappone per 3-2. Continua a salire in classifica con una semifinale Challenger, confermandosi campione a Pingguo e vincendo il titolo nel Challenger di Kaohsiung. Partecipa alla World Team Cup, nella quale il Giappone viene eliminato nel round robin, e sconfigge il n\u00ba 29 ATP Andy Roddick dopo le due sconfitte subite contro Tom\u00e1\u0161 Berdych e Carlos Berlocq.\nSupera per la prima volta il primo turno a Wimbledon e viene sconfitto in 4 set al secondo da Juan Mart\u00edn del Potro. In luglio raggiunge la semifinale anche ad Atlanta, grazie alla vittoria a sorpresa nei quarti sul n\u00ba 19 ATP Nishikori, e viene eliminato da Gilles M\u00fcller. Con questo risultato si porta in 47\u00aa posizione, che rimarr\u00e0 il suo best ranking in carriera. Subito dopo Soeda prende parte per la prima volta alle Olimpiadi ai Giochi di Londra e viene eliminato al primo turno in rimonta da Marcos Baghdatis. Eliminato al primo turno anche agli US Open, allo spareggio del Gruppo Mondiale di Davis perso 3-2 a Tokyo contro Israele, vince il primo incontro contro Dudi Sela e perde di nuovo quello decisivo, disputato contro Amir Weintraub. Degli 8 incontri di fine stagione ne vince solo 2 e termina il 2012 in 60\u00aa posizione.\n2013-2014, 4 titoli Challenger.\nCome l'anno precedente viene eliminato da Tipsarevic all'esordio stagionale di Chennai, questa volta nei quarti, e rester\u00e0 il suo miglior risultato stagionale nei tornei ATP. All'Australian Open viene eliminato al secondo turno da Jo-Wilfried Tsonga. A fine gennaio si conferma campione al Challenger di Honolulu sconfiggendo in finale in due set Mischa Zverev. Nei successivi 11 tornei supera il primo turno una sola volta e ci riesce nuovamente a Wimbledon, dove al secondo turno si arrende a Richard Gasquet. Perde posizioni nel ranking, in agosto si trova alla 137\u00aa e risale alla 103\u00aa a fine stagione con alcuni discreti risultati tra cui due finali Challenger e le qualifiche ai tabelloni principali di alcuni tornei del circuito maggiore, tra i quali gli US Open, senza superare mai il secondo turno. Nel 2013 retrocede dopo 5 anni al terzo posto nella graduatoria ATP dei tennisti giapponesi. In settembre perde il primo incontro nello spareggio di Coppa Davis contro la Colombia e vince il secondo e decisivo incontro, regalando al Giappone l'accesso al Gruppo Mondiale. A fine anno si interrompe il rapporto continuativo con Sanguinetti, con cui collaborer\u00e0 saltuariamente negli anni successivi, e per un periodo continua a giocare senza allenatore. Nel 2014 non ottiene risultati di rilievo nelle sue rare apparizioni nel circuito maggiore e rimane concentrato sui tornei Challenger. Dopo l'eliminazione in 3 semifinali, in maggio si aggiudica il titolo a Pusan e si ripete in giugno a Nanchang, battendo in finale rispettivamente Jimmy Wang e Bla\u017e Kav\u010di\u010d. Risale la classifica e in novembre rientra nella top 100 dopo 17 mesi battendo Tatsuma It\u014d nella finale del Challenger di Toyota.\n2015-2016, 2 titoli Challenger.\nAll'inizio del 2015 gioca alcuni tornei ATP e raggiunge il secondo turno all'Australian Open, a Zagabria e a Houston. Torna a giocare nei Challenger e in maggio conquista il suo 17\u00ba titolo di categoria sconfiggendo l'idolo locale e n\u00ba 69 ATP Hyeon Chung a Seul. In luglio torna a disputare i quarti in un torneo ATP ad Atlanta e viene eliminato da Gilles M\u00fcller dopo aver sconfitto il n\u00ba 74 ATP Alexandr Dolgopolov e il 27 Adrian Mannarino. Tra i risultati di fine stagione spiccano la qualificazione al main draw dello Shanghai Masters e la terza sconfitta su altrettante finali disputate in singolare al Challenger di Yokohama. Nel gennaio 2016 viene sconfitto nella finale del Bangkok Challenger da Mikhail Youzhny e in febbraio, come l'anno precedente, perde in coppia con Yasutaka Uchiyama la finale di doppio a Kyoto; nel periodo successivo continua a giocare senza troppo profitto nei Challenger fino a luglio, quando vince quello di Winnipeg battendo in finale Bla\u017e Kav\u010di\u010d. Si mantiene a ridosso della top 100 con altre due finali Challenger ed entrando nel main draw all'ATP 500 di Tokyo, dove viene eliminato al primo turno da Fernando Verdasco dopo aver sconfitto nelle qualificazioni Gast\u00e3o Elias e Vasek Pospisil.\n2017-2019, 2 finali in singolare e 4 in doppio nei Challenger.\nIn gennaio torna a giocare nel main draw di una prova dello Slam all'Australian Open e viene eliminato al primo turno da Malek Jaziri. Nei Challenger raggiunge in stagione la finale in singolare a Pusan in maggio, perdendo da Pospisil, mentre in doppio disputa le finali a Granby in luglio e a Citt\u00e0 di Ho Chi Minh in ottobre. In settembre contribuisce al successo per 3-1 del Giappone sul Brasile nello spareggio per rimanere nel Gruppo Mondiale sconfiggendo Thiago Monteiro. Nel 2018 non entra mai nei tabelloni principali dei tornei ATP e in singolare nel circuito Challenger non va oltre tre semifinali; in novembre esce per la prima volta dalla top 200 dopo 8 anni e 7 mesi. In doppio perde le finali di Kyoto in febbraio e di K\u014dbe in novembre. Nel maggio 2019 rientra stabilmente nella top 200 grazie a una serie di discreti risultati nei Challenger. In settembre disputa la finale al Challenger di Jinan e a fine mese sconfigge il n\u00ba 37 ATP Jan-Lennard Struff al primo turno a Tokyo, ottenendo la sua prima vittoria nel main draw di un torneo ATP 500, e al secondo turno viene eliminato dal n\u00ba 1 del mondo Djokovic. In novembre sale alla 120\u00aa posizione del ranking.\n2020-2021.\nNel gennaio 2020 prende parte alla prima edizione della ATP Cup e vince entrambi i singolari contro l'uruguayano Martin Cuevas e il georgiano Aleksandre Metreveli; viene invece sconfitto in singolare da Roberto Bautista Agut e in doppio da Pablo Carre\u00f1o Busta / Rafael Nadal nella sfida con la Spagna, che elimina il Giappone e perder\u00e0 in finale contro la Serbia di Djokovic. In febbraio supera le qualificazioni all'ATP 250 di New York ed esce di scena al primo turno. In marzo torna a giocare in Davis dopo 2 anni e mezzo e perde contro Emilio G\u00f3mez, con l'Ecuador che si qualifica sconfiggendo per 3-0 il Giappone. Rientra in agosto dopo la lunga pausa del tennis mondiale per la pandemia di COVID-19 ed esce alle qualificazioni sia agli US Open che al Roland Garros. Raggiunge i quarti all'Istanbul Indoor Challenger a inizio gennaio del 2021, e ha quindi inizio una serie di dodici sconfitte consecutive. Coglie alcune altre vittorie nei primi turni dei tabelloni di qualificazione del circuito maggiore, senza mai qualificarsi, e torner\u00e0 a vincere alcuni incontri nei tornei Challenger a fine stagione. In settembre esce dalla top 200 e chiude il 2021 al 247\u00ba posto mondiale.\nStatistiche.\n\"Aggiornate al 3 gennaio 2022.\""}
{"id": "3878732", "revid": "287204", "url": "https://it.wikipedia.org/wiki?curid=3878732", "title": "'Utayba", "text": "Gli \u02bfUtayba (, ma anche \u02bfUtaybah. \u02bfUteibah, \u02bfOtaibah e \u02bfOtaiba) sono una grande trib\u00f9 araba della Penisola arabica. Cos\u00ec come altre grandi confederazioni tribali nella regione, il nome \u02bfUtaybah Nel terzo secolo AH, il che significa 1200 anni fa. Il loro territorio originale era concentrato nella zona di Ta'if, ma nel XVII secolo le loro terre inclusero anche l'area del Nejd.\nA capo della trib\u00f9 si sono succeduti i membri della famiglia Bin \u1e24umayd. e si \u00e8 tenuto nel 2007, nel centro del Regno dell'Arabia Saudita.\nStoria recente.\nIntorno al XVII secolo, gran parte della trib\u00f9 si spost\u00f2 verso est nella zona del Najd, che a quel tempo era dominata da un'altra grande trib\u00f9 di stirpe qahtanide. Ne segu\u00ec una guerra che port\u00f2 gli \u02bfUtayba a conquistare gran parte dei pascoli dei rivali nel Najd occidentale. Guidati dall'Emiro Turk\u012b b. \u1e24umayd, gli \u02bfUtayba sospinsero i qahtanidi pi\u00f9 a est e a sud. Nel luogo in cui avvenne la loro estrema resistenza, nella parte occidentale del Najd, esiste ancora oggi un masso di grandi dimensioni chiamato \"Hass\u0101t Qa\u1e25\u1e6d\u0101n\"(\"Roccia dei Qa\u1e25\u1e6d\u0101n\") in ricordo dell'evento. \nLa trib\u00f9 \u00e8 composta per la maggior parte da beduini, anche se molti dei suoi membri si sono stanziati nelle citt\u00e0 del Najd. Componenti della trib\u00f9 finirono con lo spingersi fino a Riad o all'estremo nord nella provincia di al-Qasim. \u02bfUtayba, Mu\u1e6dayr e Qahtan sono generalmente considerate le pi\u00f9 grandi trib\u00f9 in Arabia Saudita oggi, anche se non esistono statistiche attendibili.\nLa trib\u00f9 ha mantenuto per lungo tempo un atteggiamento cooperativo verso i wahhabiti, movimento sostenuto dagli \u0100l Sa\u02bf\u016bd, clan del Najd nei secoli XVIII e XIX, tendendo a schierarsi a fianco dello Shar\u012bf della Mecca. Nel 1912, comunque, il fondatore della moderna Arabia Saudita, \u02bfAbd al-\u02bfAz\u012bz ibn Sa\u02bf\u016bd, ha inizi\u00f2 un ambizioso piano per far stanziare la trib\u00f9 nomadi all'interno del suo dominio (che al momento comprendeva Najd e aree costiere orientali dell'Arabia). Questo doveva essere abbinato all'indottrinamento delle trib\u00f9 negli ideali religiosi abbracciati da Mu\u1e25ammad b. \u02bfAbd al-Wahh\u0101b, poich\u00e9 l'osservanza religiosa dei beduini \u00e8 stata fino ad allora considerata un po' debole. &lt;br&gt;\nI nuovi insediamenti vennero ad essere conosciuti come \"\u1e25ijra\" e il movimento religioso che li accompagnava fu chiamato \"Ikhw\u0101n\" (\"Fratelli\"). Di conseguenza, un gran numero di \"\u1e25ijra\" \u02bfUtayba sorse in tutto il paese, specialmente nella parte occidentale del Najd. Il pi\u00f9 famosi erano Afif, vicino Dwadmi, e Sajir, vicino Shaqraa. Un grosso contingente di \u02bfUtayba, guidato da Sul\u1e6d\u0101n al-D\u012bn b. Baj\u0101d b. \u1e24umayd, si un\u00ec agli \"Ikhw\u0101n\", che vennero poi dispiegati, da Ibn Sa\u02bf\u016bd, contro i suoi rivali, nel cercare di unire il maggior numero di Arabi sotto la sua bandiera. &lt;br&gt;\nGli \"Ikhw\u0101n\" contribuirono ad ottenere il controllo del Hijaz sotto Ibn Sa\u02bf\u016bd, ma poi cambiarono il loro atteggiamento nei confronti del sovrano per motivi ideologico-religiosi e si ribellarono a lui. Il capo \u02bfutaybi degli \"Ikhw\u0101n\", assieme ai principali leader degli \"Ikhw\u0101n\" di altre trib\u00f9 in rivolta, fu sconfitto dalle forze di Ibn Sa\u02bf\u016bd nella Battaglia di Sabilla, vicino al-Zulfi nel Najd nord-orientale nel 1930. &lt;br&gt;\nLe \"\u1e25ijra\" \u02bfutaybi comunque sopravvissero, e la \"\u1e25ijra\" di Af\u012bf divenne particolarmente prospera ed \u00e8 ora considerata una citt\u00e0 a s\u00e9 stante, situata circa a met\u00e0 strada tra Riyad e La Mecca.\nMolti \u02bfutaybi sono entrati nelle forze armate saudite negli ultimi decenni, e la loro presenza \u00e8 particolarmente elevata nella \"Guardia Nazionale saudita\". Fra i capi della trib\u00f9 si ricordano Khalaf ibn Hathal, un poeta che sal\u00ec agli onori della cronaca durante la prima guerra del Golfo, Juhayman al-\u02bfUtayb\u012b, il militante che diresse il sequestro della Grande Moschea della Mecca nel 1979 e \u1e0c\u0101\u02beif All\u0101h al-\u02bfUtayb\u012b, sindaco di Dammam ed ex amministratore delegato della Aramco, compagnia petrolifera saudita."}
{"id": "3878743", "revid": "76963", "url": "https://it.wikipedia.org/wiki?curid=3878743", "title": "Landon Liboiron", "text": "\u00c8 meglio conosciuto per il ruolo di Declan Coyne nel teen drama \"\" e per il ruolo di Josh Shannon nella serie tv \"Terra Nova\".\nBiografia.\nLandon Liboiron \u00e8 un giovane talento proveniente da Jenner (Alberta), una piccola comunit\u00e0 del Canada, figlio dell'artista Lorraine Mack Liboiron. Landon inoltre ha tre fratelli.\nPrima che Landon prendesse parte al cast nella serie canadese \"\", \u00e8 apparso in alcuni film televisivi.\nNell'ottobre 2010 \u00e8 stato annunciato che Landon Liboiron avrebbe partecipato nel ruolo di Josh Shannon nella serie televisiva \"Terra Nova\".\nInoltre \u00e8 uno dei protagonisti della serie tv horror/soprannaturale Hemlock Grove, nel quale interpreta un ragazzo gypsy in grado di trasformarsi in lupo mannaro.\nNel 2018 appare nel film \"Obbligo o verit\u00e0\" in cui interpreta il ruolo di Carter/Sam, un ragazzo che coinvolge un gruppo di amici in vacanza nello spietato e diabolico gioco."}
{"id": "3878748", "revid": "729019", "url": "https://it.wikipedia.org/wiki?curid=3878748", "title": "Castello di Montechino", "text": "Il castello di Montechino \u00e8 una fortificazione che si trova a Montechino, frazione del comune italiano di Gropparello, in provincia di Piacenza. Si trova in val Riglio, sulle pendici del monte Occhino, posto a picco sul torrente Riglio.\nStoria.\nLa genesi del castello risale probabilmente al XII secolo, quando rivestiva la funzione di avamposto lungo la valle del torrente Riglio, lungo la quale transitava una variante della via Francigena.\nNel 1441 Bertolino e Cabrino Nicelli ottennero l'investitura sulla contea di Montechino da parte del duca di Milano Filippo Maria Visconti.\nIn origine di propriet\u00e0 della famiglia Confalonieri, il castello fu ceduto nel 1492, insieme a diverse terre di sua pertinenza, a Bartolino Nicelli che in seguito, sfruttando l'interessamento di Orlando Lampugnani ottenne l'investitura su Montechino e Rossoreggio e il titolo di conte. Ne luglio 1626 Giovanni Nicelli ottenne la conferma dei diritti feudali sul luogo da parte di Margherita Aldobrandini, che svolgeva la funzione di tutrice del figlio, il duca di Parma e Piacenza Odoardo I Farnese.\nIn seguito il castello pervenne al ramo di Viustino della famiglia Nicelli, il cui ultimo esponente, il conte Alessandro, scomparve nel 1816 nominando come unica erede la sorella Antonio, che era sposata con il nobile di origine cremonese Pietro De Cesaris, da cui l'edificio pass\u00f2 poi alla nipote Amalia. Il 20 luglio 1842 il castello fu ceduto al signor Giacomo Riva in cambio della somma di lire. Il Riva vendette poi l'edificio ai conti Marazzani.\nNel 1944, durante la seconda guerra mondiale il castello, dopo essere stato conquistato dai partigiani, fu sede del Distaccamento \u00abUrsus\u00bb, parte della Divisione partigiana Val d'Arda.\nNel 1955 l'edificio fu posto in vendita dopo che erano sorte delle diatribe interne alla famiglia Marazzani sui lasciti del conte Filippo; il castello fu cos\u00ec rilevato dall'arciprete di San Polo, monsignor Stefano Fumagalli, che nel 1957 lo cedette a sua volta all'ordinariato delle suore perch\u00e9 fosse utilizzato come ritiro dalle monache di clausura malate.\nIn seguito l'edificio venne acquisito da un privato che avvi\u00f2 una serie di opere di restauro, mantenendo per\u00f2 intatta la struttura originale.\nStruttura.\nIl castello, costruito in sasso e in ottime condizioni di conservazione, presenta una struttura a due piani con pianta rettangolare ed \u00e8 dotato di torrioni angolari a pianta quadrata, dei quali uno si presenta sormontato da una merlatura guelfa. Nel frontone dell'edificio sono visibili gli originari incastri del ponte e del ponticello levatoi. All'esterno del castello sono presenti aree di pertinenza, con un parco, delle zone boscate e delle zone coltivate per un'estensione di ."}
{"id": "3878752", "revid": "767487", "url": "https://it.wikipedia.org/wiki?curid=3878752", "title": "Misero Spettacolo", "text": "Misero Spettacolo \u00e8 un progetto del cantautore Beppe Tranquillino (Giuseppe Tranquillino Minerva), gi\u00e0 compositore, arrangiatore e produttore di altri progetti e di colonne sonore. Formato da 5 musicisti e numerose collaborazioni, il progetto esplora il cantautorato tra musica, teatro, poesia e filosofia.\nStoria del gruppo.\nDopo aver calcato i palchi dei migliori festival musicali insieme a grandi nomi del panorama musicale italiano, vengono contattati dal produttore artistico Gabriele Rustichelli della Zeta Promotion. Prodotto dallo Zeta Factory e distribuito dalla Venus Distribuzione, nel 2007 vede la luce il loro disco d'esordio \"Tutto \u00e8 un'opinione\", concept album che ruota attorno alla teoria della relativit\u00e0, che porta il progetto ad esibirsi in tutta Italia in circa 250 concerti.\nAlla fine del 2009 pubblicano, sempre per Zeta Factory e Venus Distribuzione, il loro secondo concept album di 15 brani inediti \"L'Inconcepibile\", anche questo un concept che stavolta ruota attorno al secondo principio della termodinamica.\nIl disco viene anticipato dall'uscita del videoclip \"La maculata di Laura\" scritto, diretto e prodotto dai Manetti Bros. e dall'apparizione televisiva su Rai2 per la terza stagione della serie TV \"L'ispettore Coliandro\", per la quale i Misero Spettacolo compongono anche la colonna sonora e scrivono la canzone originale \"\"La druda e il soldato\" cantata con l'attrice Raffaella Rea.\nNel 2010 musicano la poesia \"Primo Settembre di Noie\"\" del poeta Mario Moroni tratta dalla raccolta \"Il primo passo\" (edizioni Memoria del Mondo).\nNel 2011 musicano i contenuti speciali e backstage della serie \"L'ispettore Coliandro - terza stagione\" pubblicata in un cofanetto DVD da RaiTrade.\nNel febbraio 2012 Beppe Tranquillino inizia a presentare una trasmissione radio su \"OkRadio.it\" intitolata \"L'Italia dei Pensatori\", scritta e ideata per i Misero Spettacolo."}
{"id": "3878755", "revid": "247222", "url": "https://it.wikipedia.org/wiki?curid=3878755", "title": "Big Bang 2 (album)", "text": ""}
{"id": "3878756", "revid": "110157", "url": "https://it.wikipedia.org/wiki?curid=3878756", "title": "Bacino della Standiana", "text": "Il bacino della Standiana \u00e8 un lago salmastro posizionato nel comune di Ravenna presso la frazione \"Fosso Ghiaia\"; sulla sua sponda orientale si affaccia il parco divertimenti di Mirabilandia.\nIl lago sorge sul territorio dove un tempo vi era la Valle Standiana, una palude che venne bonificata agli inizi del Novecento facendone drenare le acque al mare Adriatico tramite i corsi d'acqua presenti, come il fosso Ghiaia e il torrente Bevano che lambiscono lo specchio d'acqua rispettivamente a nord e a sud. Il bacino \u00e8 l'area umida pi\u00f9 estesa rimasta della relitta valle; ha una forma estremamente regolare, un rettangolo ed \u00e8 separata dall'altra porzione dell'antica valle, che ora costituisce il lago delle Ghiarine, da un lembo di terra su cui sorge il parco giochi e passa la Strada statale 16 Adriatica. La parte nord del lago \u00e8 separata dal corpo principale da una strada sterrata ed \u00e8 occupata da una zona umida di forma irregolare, pi\u00f9 ricca di vegetazione, che separa il complesso dall'alveo del fosso Ghiaia. \nEssendo il risultato di una bonifica, il bacino della Standiana \u00e8 privo sia di immissari che di emissari; le sue acque sono pi\u00f9 basse e pi\u00f9 salate del vicino lago delle Ghiarine, nonch\u00e9 pi\u00f9 sabbiose; per questo viene utilizzato maggiormente come bacino di canottaggio, pi\u00f9 che per altri sport come il nuoto e la pesca sportiva.\nMediamente il lago \u00e8 profondo circa 3-4 metri e il punto pi\u00f9 profondo supera i 10 metri."}
{"id": "3878759", "revid": "54982101", "url": "https://it.wikipedia.org/wiki?curid=3878759", "title": "Stanlio &amp; Ollio l'irresistibile coppia", "text": ""}
{"id": "3878765", "revid": "1783371", "url": "https://it.wikipedia.org/wiki?curid=3878765", "title": "\u00d6lr\u00fan", "text": "Nella mitologia germanica, \u00d6lr\u00fan \u00e8 una valchiria figlia di Kj\u00e1rr del Valland e moglie del leggendario arciere Egil (chiamato anche \"\u00d6lr\u00fanar-Egill\", cio\u00e8 \"Egill-di-\u00d6lr\u00fan\").\nStoria.\nNella \"V\u00f6lundarkvi\u00f0a\" (carme dell'Edda poetica), \u00d6lr\u00fan e le sue compagne valchirie Herv\u00f6r alvitr e Hla\u00f0gu\u00f0r svanhv\u00edt sposano i tre fratelli Egill, V\u00f6lundr e Slagfi\u00f0r. Dopo nove inverni passati coi mariti, le tre donne si trasformano in cigni e volano via per compiere il loro destino di valchirie. Per ritrovare la moglie Egil si mette in viaggio verso est. \nNella \"\u00dei\u00f0rekssaga\" \u00d6lr\u00fanar-Egil giunge alla corte del malvagio re N\u00ed\u00f0ungr insieme al figlioletto di tre anni. Il re, per metterlo alla prova, lo costringe a colpire con una freccia una mela posta sulla testa del bambino. \nNella cultura di massa.\nPlrun appare nel videogioco \"God of War\" (2018), dove \u00e8 uno dei boss opzionali del gioco, una delle nove valchirie imprigionate perch\u00e9 sono state corrotte da Odino."}
{"id": "3878766", "revid": "647919", "url": "https://it.wikipedia.org/wiki?curid=3878766", "title": "Tancredi d'Altavilla (1072\u20131112)", "text": ""}
{"id": "3878770", "revid": "287204", "url": "https://it.wikipedia.org/wiki?curid=3878770", "title": "Provincia del Dornogov\u2019", "text": ""}
{"id": "3878782", "revid": "287204", "url": "https://it.wikipedia.org/wiki?curid=3878782", "title": "Provincia del Gov\u2019-S\u00f9mb\u0117r", "text": ""}
{"id": "3878787", "revid": "122459812", "url": "https://it.wikipedia.org/wiki?curid=3878787", "title": "Sbrinatore", "text": "Lo sbrinatore \u00e8 un sistema che serve per eliminare l'acqua condensata ed il ghiaccio depositati sul parabrezza, sul lunotto oppure sui finestrini laterali di un veicolo a motore.\nDescrizione e funzionamento.\nLo sbrinamento dei vetri \u00e8 ottenuto primariamente tramite la diffusione di aria riscaldata sfruttando una frazione di calore estratta dall'impianto di raffreddamento del veicolo; l'aria di provenienza esterna, dopo essere stata riscaldata, viene soffiata contro i vetri da un ventilatore centrifugo. Molto spesso quest'aria viene preventivamente deumidificata grazie al climatizzatore del veicolo, e in particolare tramite l'attivazione del compressore del circuito di refrigerazione, con conseguente raffreddamento dell'evaporatore che determina la condensazione sullo stesso dell'umidit\u00e0 dell'aria, congiuntamente all'apertura del rubinetto o sportelletto di miscelazione del radiatore di riscaldamento, che determina il successivo riscaldamento dell'aria cos\u00ec deumidificata. La deumidificazione preventiva dell'aria seguita dal riscaldamento (\"reheating\") rende il processo di sbrinamento dei vetri pi\u00f9 veloce, dato che l'aria calda e secca possiede una maggiore capacit\u00e0 di assorbire il vapore acqueo. \nSecondariamente, lo sbrinamento dei vetri di un veicolo (in particolar modo del lunotto posteriore o degli specchi retrovisori) pu\u00f2 essere ottenuto da un dispositivo elettrico formato da una serie di resistenze che sono collocate sul vetro da sbrinare oppure nel suo interno. Quando \u00e8 applicata tensione elettrica, queste resistenze si scaldano per effetto Joule, sciogliendo di conseguenza il ghiaccio e facendo evaporare la condensa. Queste resistenze sono fabbricate generalmente in materiale ceramico a base di argento. Le resistenze impiantate sul vetro sono per\u00f2 soggette a danneggiamento dovuto a fenomeni d'abrasione. \nAlcuni sbrinatori elettrici sono dotati di un temporizzatore che permette l'uso del dispositivo elettrico per 10-15 minuti, cio\u00e8 il tempo necessario allo sbrinamento; passato questo lasso di tempo, il temporizzatore spegne il dispositivo. Infatti, la deposizione di condensa o ghiaccio sui vetri non avviene pi\u00f9 dopo che l'abitacolo del veicolo si \u00e8 riscaldato. \nSui veicoli \u00e8 spesso presente una spia luminosa posizionata sul cruscotto oppure sull'interruttore del dispositivo, che avvisa il guidatore quando il sistema \u00e8 attivo."}
{"id": "3878792", "revid": "282094", "url": "https://it.wikipedia.org/wiki?curid=3878792", "title": "Carlo Pasquale", "text": ""}
{"id": "3878794", "revid": "410660", "url": "https://it.wikipedia.org/wiki?curid=3878794", "title": "L'Enfant", "text": ""}
{"id": "3878796", "revid": "132266", "url": "https://it.wikipedia.org/wiki?curid=3878796", "title": "Nuvola di tag", "text": ""}
{"id": "3878798", "revid": "16066", "url": "https://it.wikipedia.org/wiki?curid=3878798", "title": "Ferdinando d'Aviz (1402\u20131443)", "text": ""}
{"id": "3878800", "revid": "287204", "url": "https://it.wikipedia.org/wiki?curid=3878800", "title": "Provincia del Dundgov\u2019", "text": ""}
{"id": "3878804", "revid": "287204", "url": "https://it.wikipedia.org/wiki?curid=3878804", "title": "Provincia del Gov\u2019-Altaj", "text": ""}
{"id": "3878811", "revid": "287204", "url": "https://it.wikipedia.org/wiki?curid=3878811", "title": "Provincia dell'\u00d4mn\u00f4gov\u2019", "text": ""}
{"id": "3878814", "revid": "3732", "url": "https://it.wikipedia.org/wiki?curid=3878814", "title": "Beato Mariano Biondi", "text": ""}
{"id": "3878820", "revid": "247222", "url": "https://it.wikipedia.org/wiki?curid=3878820", "title": "Misero spettacolo", "text": ""}
{"id": "3878821", "revid": "124601409", "url": "https://it.wikipedia.org/wiki?curid=3878821", "title": "Rodolfo il Vecchio", "text": "Biografia.\nUnico figlio di Alberto III il Ricco e di Ida di Pfullendorf. Spos\u00f2 Agnese di Staufen.\nDiscendenza.\nRodolfo e Agnese ebbero sei figli:"}
{"id": "3878823", "revid": "1288921", "url": "https://it.wikipedia.org/wiki?curid=3878823", "title": "Lago delle Ghiarine", "text": "Il lago delle Ghiarine \u00e8 uno specchio d'acqua che si trova nel comune di Ravenna, tra le frazioni di \"Fosso Ghiaia\" e \"Savio\".\nIl lago \u00e8 la seconda porzione pi\u00f9 estesa dell'antica Valle Standiana, una vasta zona umida drenata agli inizi del Novecento: \u00e8 posizionata tra la rigogliosa Pineta di Classe a est, il torrente Bevano a sud, e a ovest il bacino della Standiana, dal quale \u00e8 separata da un lembo di terra su cui sorge il parco divertimenti di Mirabilandia e passa la Strada statale 16 Adriatica; \u00e8 ben visibile dalla ferrovia Rimini-Ravenna, che passa tra il lago e la pineta.\nIl complesso \u00e8 costituito da due specchi d'acqua di forma trapezoidale interconnessi con una zona pi\u00f9 stretta a causa della presenza di un lembo di terra; vi \u00e8 pure un istmo su cui sorge uno chalet. Il lago delle Ghiarine si differenzia profondamente dal vicino bacino della Standiana per via di un'acqua molto pi\u00f9 dolce e limpida, sebbene si trovi pi\u00f9 vicino al mare Adriatico, una profondit\u00e0 pi\u00f9 elevata e una vegetazione pi\u00f9 rigogliosa che cresce sulle sue sponde. Per queste caratteristiche, vi si praticano attivit\u00e0 sportive di vario genere, come la pesca sportiva, il canottaggio, lo sci nautico e il nuoto."}
{"id": "3878828", "revid": "287204", "url": "https://it.wikipedia.org/wiki?curid=3878828", "title": "Evangelistario", "text": "Un Evangelistario (in latino \"evangelistarium\") \u00e8 una raccolta ordinata delle pericopi dai Vangeli, cio\u00e8 di brani tratti dai vangeli, da leggersi durante le Sante Messe, secondo la loro successione delle festivit\u00e0 nell'Anno liturgico. Si distinguono dagli Evangeliari, che sono libri liturgici cristiani in cui sono raccolti i quattro Vangeli. La differenza appare immediatamente all'esame dei testi che, negli evangelistari, cominciano in genere con la formula \"In illo tempore\" (\"A quel tempo\").\nL'originaria lettura continuativa dei testi biblici (\"lectio continua\"), a partire dal V secolo venne rimpiazzata sempre pi\u00f9 dalla lettura di brani scelti dei testi (le cosiddette Pericopi) con riferimento alle singole festivit\u00e0 dell'Anno liturgico. Per il rinvenimento delle pericopi nei testi biblici completi, vennero dapprima predisposti indici ordinati secondo il succedersi delle festivit\u00e0, i cosiddetti \"capitolari \" (\"capitulare lectionum\"), che erano annessi all'intero testo biblico. Per gli evangeliari dell'inizio del medioevo, che contenevano l'intero testo dei Vangeli, questi speciali indici si chiamavano \"capitula evangeliorum\". Mentre tali indici erano allegati come libri indipendenti e i testi biblici da leggere erano scritti completamente per esteso, nacquero a partire dal VI o dal VII secolo i Lezionari, che allora entrarono in vigore anche come edizioni delle Letture al posto dei testi biblici integrali.\nUn Lezionario completo conteneva l'Evangelistario con la raccolta delle pericopi evangeliche e \nl'Epistolario con la raccolta delle pericopi dai rimanenti scritti biblici (con l'eccezione dei brani dai Salmi, che venivano registrati nei Graduali). Entrambe le parti venivano anche predisposte come libri indipendenti, tra i quali spesso si distinguevano gli Evangelistari per il loro particolarmente sontuoso allestimento. \nFamosi esempi di Evangelistario sono l'Evangelistario di Godescalco (781\u2013783), il \" Codex Egberti\" (Abbazia di Reichenau, 980\u2013993) ed il Libro della pericope di Enrico II (Reichenau, verso il 1012)."}
{"id": "3878832", "revid": "297031", "url": "https://it.wikipedia.org/wiki?curid=3878832", "title": "Bayerischer Rundfunk", "text": "La Bayerischer Rundfunk (BR) \u00e8 l'emittente radiotelevisiva pubblica locale del Land tedesco della Baviera ed \u00e8 affiliata alla ARD. La sede principale \u00e8 situata a Monaco di Baviera.\nPrincipi legali.\nIn qualit\u00e0 di istituto di diritto pubblico, la Bayerische Rundfunk necessita di alcuni principi legali in merito a trasmissioni, programmazione ed organizzazione interna. La \"Bayerische Rundfunkgesetz\", cio\u00e8 la legge bavarese sulla radiodiffusione che contiene questi principi, fu emanata nel 1948. \u00c8 stata ampiamente rinnovata nel 1993 per adeguarla alle attuali esigenze di politica televisiva.\nLa legge sulla radiodiffusione \u00e8 integrata dal \"Rundfunkstaatsvertrag\" (Trattato sulla radiodiffusione), che regola il rapporto tra radiodiffusione pubblica e privata in un sistema duale e che contiene le disposizioni di base soprattutto con riferimento ai finanziamenti.\nAltrettanto importante per BR \u00e8 la cooperazione all'interno della rete federale della ARD, alla quale appartengono altre otto emittenti regionali, oltre alla Deutsche Welle.\nA completare il quadro giuridico si aggiungono poi le rilevanti direttive europee.\nRisorse finanziarie.\nLa Bayerische Rundfunk si finanzia per l'84% tramite canone, per il 13% da altre entrate (ad esempio provenienti da concessioni, royalties industriali, proventi da beni materiali e finanziari) e per il 3% da pubblicit\u00e0. L'ammontare del canone riscosso nel 2008 ammontava a circa 844,5 milioni di euro: il 60% del canone viene destinato alla programmazione televisiva, il 28% a quella radiofonica, l'8 viene investito nell'attrezzatura tecnologica ed il 4% nelle spese amministrative.\nCome in tutte le terze reti, nonch\u00e9 Arte, 3Sat, KiKA, Phoenix e BR-alpha, anche sul canale televisivo della BR non \u00e8 permessa pubblicit\u00e0. La sponsorizzazione dei programmi non \u00e8 per\u00f2 considerata come tale e quindi \u00e8 ammessa.\nStaff.\nNel 2009 la Bayerische Rundfunk impiegava mediamente 2930 dipendenti (2906 nel 2007) e 159 tirocinanti (148 nel 2007). Oltre a questi, com'\u00e8 di consuetudine nel settore, vi \u00e8 un numero imprecisato di liberi professionisti che collaborano con BR.\nCentri di produzione.\nLa BR ha una sede principale a Monaco di Baviera, studi televisivi a Freimann e Unterf\u00f6hring, lo \"Studio Franken\" e lo studio regionale per la Baviera Orientale a Ratisbona e lo studio regionale \"Mainfranken\" a W\u00fcrzburg; inoltre, la rete dispone di un ufficio di corrispondenza in 20 citt\u00e0. Ad Augusta, Kempten e Traunstein sono operativi pi\u00f9 collaboratori, mentre in altri uffici come quelli di Bayreuth, Passavia o Rosenheim vi opera rispettivamente un solo corrispondente. La Bayerische Rundfunk dispone anche di alcuni studi all'estero, ad esempio a Roma, Vienna, Vienna, Tel Aviv, Istanbul o Buenos Aires. C'\u00e8 ancora un altro studio (televisivo) a Berlino allo Schiffbauerdamm e di fronte ad esso un altro studio (radiofonico) nella sede nazionale radiofonica della ARD.\nCanali.\nLa BR trasmette, da sola o in collaborazione con altre emittenti radiotelevisive, attraverso i seguenti programmi:\nTelevisione.\nPropri canali:\nCollaborazioni:\nRadio.\nAltri canali vengono trasmessi soltanto sulle piattaforme digitali ed in streaming:\nOrchestre.\nLa Bayerische Rundfunk dispone di tre propri ensembles musicali:\nStoria.\nIl 12 settembre 1922 fu fondata a Monaco, tra gli altri da Robert Riemerschmid, la societ\u00e0 di capitali \"Deutsche Stunde in Bayern Gesellschaft f\u00fcr drahtlose Belehrung und Unterhaltung mbH\", che il 30 marzo 1924, con la sua prima trasmissione, inaugur\u00f2 l'era radiofonica in Baviera. In seguito, il 2 agosto 1924 part\u00ec il ripetitore di Norimberga ed 1\u00ba settembre 1927 quello di Augusta. Il 15 dicembre 1930 la \"Deutsche Stunde\" cambi\u00f2 denominazione in Bayerische Rundfunk GmbH.\nNel 1934 la \"Bayerische Rundfunk GmbH\" fu costretta ad aderire alla \"Reichs-Rundfunk-Gesellschaft\" di regime, divenendo il canale bavarese, \"Reichssender M\u00fcnchen\", di quella che prese poi il nome di \"Gro\u00dfdeutscher Rundfunk\". Il 10 luglio 1936 fu inaugurato il ripetitore di Bayreuth.\nDopo la seconda guerra mondiale, nel 1945 la forza di occupazione americana cre\u00f2 \"Radio M\u00fcnchen\", la cui prima trasmissione and\u00f2 in onda il 12 maggio 1945.\nIl 25 gennaio 1949 la radio torn\u00f2 in mani tedesche con il nome di \"Bayerischer Rundfunk\" e divenne un ente pubblico per la regione Baviera. Nello stesso anno BR trasmisse per la prima volta su VHF: fu la prima emittente europea a trasmettere in VHF.\nL'anno successivo BR fu tra i membri fondatori della ARD, che fu fondata appunto il 5 agosto 1950 proprio a Monaco. Fino ad allora BR trasmetteva su un'unica rete, che sarebbe poi diventata Bayern 1. Nello stesso anno venne inaugurata la seconda rete, Bayern 2 (BR2), che fino al 1957 trasmise da Norimberga. Nel 1954 per la prima volta BR trasmise un proprio programma regionale per la Baviera all'interno della programmazione di ARD.\nNel 1958 il giornalista Wilhelm Sandfuchs fond\u00f2 la divisione religiosa della radio, la \"Kirchenfunk\", che ampli\u00f2 costantemente fino al suo pensionamento nel 1978. Sotto la sua direzione, ad esempio, la BR gestiva i reportage dalla Citt\u00e0 del Vaticano per l'intera ARD.\nNel 1960 BR trasmise per la prima volta programmi regionali per la Franconia, Svevia e Vecchia Baviera (Alta Baviera, Bassa Baviera e Alto Palatinato); nel 1973 i programmi furono estesi alla parte pi\u00f9 orientale della Bassa Baviera e nel 1977 alla Bassa Franconia. Il 1\u00ba novembre 1964 part\u00ec anche il terzo canale, Bayern 3, inizialmente come rete rivolta ai lavoratori stranieri, che venne per\u00f2 trasformata dal 1\u00ba aprile 1971 in una rete generalista e con musica pop.\nNel 1980 part\u00ec il quarto canale, Bayern 4 Klassik. In tutte e quattro le reti fu introdotto il sistema RDS nel 1989.\nCome ultimo canale VHF fu avviato il 6 maggio 1991 B5 aktuell, una rete di news.\nDal 1\u00ba luglio 1998 \"Bayern 2 Radio\", \"Bayern 4 Klassik\", \"Bayern 3\" e \"B 5 aktuell\" vengono trasmesse in Digital Audio Broadcasting (DAB). Nel 2003 la trasmissione digitale di \"Bayern 2\" e \"Bayern 3\" fu interrotta a favore dei nuovi prodotti \"Das Modul\", \"BR Traffic News\", \"BR Info\" e \"BR Business\"; nel 2005 \"BR Info\" e \"BR Business\" furono spente e fu riattivata la trasmissione digitale di \"Bayern 2\".\nL'8 ottobre 2007 \u00e8 partita la rete giovanile \"Bavarian Open Radio\", che trasmette sulle frequenze AM di BR, sul canale digitale 'Das Modul'e in streaming. Il 5 maggio 2008 cambi\u00f2 nome in on3radio.\nBayerisches Fernsehen.\nIl 22 settembre 1964 la BR fu la prima istituzione della ARD a trasmettere tramite un proprio canale televisivo. Inizialmente come \"Studienprogramm\" prevalentemente con la trasmissione dei programmi della serie \"Telekolleg\", poi come Bayerisches Fernsehen con una sua programmazione autonoma (dal 1978) e che nel frattempo, grazie al satellite, \u00e8 diventata visibile in tutta Europa.\nIl telegiornale, introdotto il 1\u00ba ottobre 1979, \u00e8 divenuto gradualmente l'ammiraglia della rete, ed \u00e8 stato ampliato nel 1991 e nel 1996 rispettivamente con i format di \"Rundschau Magazin\" e \"Rundschau Nachtausgabe\": infatti ancora oggi la BR \u00e8 l'unica emittente della ARD, insieme alla MDR, a non includere il telegiornale comune della ARD delle 20 nel suo palinsesto.\nSul segnale della \"Bayerisches Fernsehen\" dal 1\u00ba settembre 1986 viene diffuso anche un servizio di teletext, chiamato \"Bayerntext\".\nIl 7 gennaio 1998 BR ha avviato un progetto di televisione istruttiva con la nascita del canale satellitare BR-alpha.\nBR su Internet.\nSin dal 16 ottobre 1995 la Bayerische Rundfunk ha un proprio sito web, presentato in occasione del \"Medientage\" di Monaco, una fiera rivolta agli operatori nel settore dei mezzi di comunicazione. Poco dopo, nel novembre dello stesso anno, BR cominci\u00f2 le trasmissioni radiofoniche su internet di \"B5 aktuell\".\nNel 2000, a seguito di una ristrutturazione interna, venne istituita la divisione \"Multimedia\", appositamente dedicata alla rete.\nCritiche.\nConflitti di interesse.\nIl 6 maggio 2010 il portavoce del governo, Ulrich Wilhelm, fu eletto amministratore delegato di BR con 40 voti su 44, generando una notevole integrazione tra potere politico e mezzi di comunicazione, contraria agli auspici della Costituzione tedesca.\nPercorso inverso ha fatto invece Daniela Philippi, che da un ruolo direttivo in BR \u00e8 passata al governo bavarese: il 1\u00ba febbraio 2009 \u00e8 diventata portavoce del governo della Baviera e del suo Presidente.\nAccuse di parzialit\u00e0.\nIl 24 ottobre 2002 la frazione di Alleanza 90/I Verdi nel Landtag della Baviera ha ufficialmente criticato il canale televisivo di BR ed in particolare il suo telegiornale \"Rundschau im Hinblick\" in merito alla sua eccessiva vicinanza alla CSU durante la campagna elettorale per le elezioni politiche del 2002. La contemporanea richiesta presentata da Alleanza 90/I Verdi \"per una maggiore libert\u00e0 ed imparzialit\u00e0 degli organi del canale televisivo\" fu per\u00f2 respinta con soli 13 voti favorevoli, 1 astensione e 125 voti contrari.\nD'altra parte vi sono anche trasmissioni di critica politica, come ad esempio \"Quer\". Inoltre dal 2003 BR collabora con rbb alla trasmissione satirica \"Satire Gipfel\" della ARD, senza che il suo ingresso abbia smussato la durezza politica della trasmissione.\nPaternalismo verso il pubblico.\nQuando la ARD il 15 gennaio 1973 trasmise il film \"Nicht der Homosexuelle ist pervers, sondern die Situation, in der er lebt\" (\"Non \u00e8 l'omosessuale ad essere perverso, ma la situazione in cui vive\") sul primo canale nazionale, BR si disconnesse dalla programmazione comune, cosa che fece anche l'8 novembre 1977 in occasione della trasmissione di \"Die Konsequenz\" e nel 1990 quando era prevista la trasmissione di un episodio della nota soap opera \"Lindenstra\u00dfe\" in cui ci sarebbe stato un bacio tra uomini. Anche nel 1983 la rete bavarese si distacc\u00f2 dal canale Formel Eins durante la trasmissione del videoclip della canzone \"Detlev\" della cantante Ixi.\nIl 22 maggio 1986 BR si distacc\u00f2 dalla programmazione comune della ARD per l'intera durata di una puntata del programma di cabaret \"Scheibenwischer\", dopo che Helmut Oeller, il direttore del canale televisivo di BR, che aveva partecipato alla stesura della puntata, non era riuscito ad ottenere la cancellazione della puntata. Questa censura provoc\u00f2 molte proteste in tutta la Germania.\nAnche la trasmissione per bambini \"Sesamstra\u00dfe\" inizialmente non venne trasmessa da BR in quanto si riteneva che questa trasmissione non desse una corretta rappresentazione della realt\u00e0 sociale tedesca. La trasmissione quindi venne trasmessa, a partire dal 1973, soltanto nelle altre terze reti della ARD, mentre BR trasmetteva una trasmissione di propria produzione, \"Das feuerrote Spielmobil\".\nSuperamento del proprio mandato statutario.\nLe stazioni radio private hanno criticato la volont\u00e0 di BR di creare un proprio canale rivolto ai pi\u00f9 giovani: sia perch\u00e9 temevano che BR volesse far loro concorrenza nel loro target, sia appellandosi al fatto che per legge un'emittente pu\u00f2 avere al massimo 5 reti radiofoniche.\n\"Il supervisore della radiofonia privata, Wolf-Dieter Ring, presidente della BLM, [ha criticato] il comportamento della BR [\u2026]. Fino ad ora sembrava trattarsi di una trasmissione solo in digitale. Dai progetti della BR per\u00f2 sembra si tratti ora di una trasmissione via VHF. Dovessero essere usate frequenze VHF in ambiti urbani, si raggiungerebbe rapidamente una copertura analogica del 40%. 'A questo punto potremmo parlare di un sesto canale della BR. Ma la legge ne ammette solo cinque', ha ammonito Ring\".\nCentralismo.\nBR \u00e8 accusata di parzialit\u00e0 a favore della Vecchia Baviera, a scapito delle altre regioni del Land. Come prova, ad esempio, viene citato il fatto che quase tutte le produzioni proprie della BR vengono girate nella Vecchia Baviera, ed in particolare nell'Alta Baviera. Ad esempio, BR \u00e8 l'unica emittente regionale ad aver incentrato i suoi episodi di Tatort in un'unica citt\u00e0 (ovviamente Monaco), sin dal 1970."}
{"id": "3878844", "revid": "287204", "url": "https://it.wikipedia.org/wiki?curid=3878844", "title": "Mitteldeutscher Rundfunk", "text": "La Mitteldeutscher Rundfunk (MDR) \u00e8 l'emittente radiotelevisiva pubblica locale dei L\u00e4nder tedeschi di Sassonia, Sassonia-Anhalt e Turingia, ed \u00e8 affiliata ad ARD. La sede principale \u00e8 situata a Lipsia."}
{"id": "3878845", "revid": "287204", "url": "https://it.wikipedia.org/wiki?curid=3878845", "title": "Luigi Rossini", "text": "Biografia.\nNato da una famiglia originaria di Lugo di Romagna, figlio di un padre giacobino e cugino - come egli stesso dice nella sua autobiografia - di Gioacchino Rossini, fu l'unico sopravvissuto degli 8 figli partoriti dalla madre. A 16 anni part\u00ec (a piedi, di nascosto e munito di soli 5 scudi) alla volta di Bologna, desideroso di frequentarne la scuola di belle arti. L\u00ec si mise prima a bottega da Antonio Basoli, vivendo alle modestissime condizioni allora possibili per un giovane apprendista artigiano privo di mezzi, ma frequentando costantemente l'accademia la sera, ed avendovi come maestri tra gli altri Leandro Marconi in ornato, Giovanni Antonio Antolini in architettura e Francesco Santini in prospettiva, i quali tutti ne riconobbero le doti e anche la volont\u00e0 e il coraggio.\nIntanto, nel 1802 Napoleone Bonaparte aveva creato nei territori dello Stato Pontificio la Repubblica italiana, che nel 1805 avrebbe trasformato in Regno d'Italia e che sarebbe durata fino al 1814. L'Accademia Clementina di Bologna era diventata \"Accedemia nazionale di Belle Arti\" e a Roma l'amministrazione francese pensava di modernizzare l'attivit\u00e0 dell'Accademia di san Luca, dotando ad esempio il \"Gran concorso\" - che gi\u00e0 si teneva con periodicit\u00e0 quadriennale e grande solennit\u00e0 in Campidoglio, ma produceva solo medaglie - di borse di studio, residenze ecc. sul modello dell'Acad\u00e9mie de France \u00e0 Rome.\nCos\u00ec nel 1813 anche Rossini partecip\u00f2 al \"gran concorso di Alunnato in Roma\" istituito dal governo napoleonico, risultandone vincitore a pieni voti per la sezione Architettura e per ci\u00f2 titolare di una borsa di studio triennale e di una residenza al Palazzo di Venezia dal 1\u00ba gennaio 1814. Si avvi\u00f2 dunque a Roma con il suo amico e collega Adamo Tadolini, ma la caduta di Napoleone nella primavera di quello stesso anno e il ripristino del potere temporale comportarono fra l'altro la decadenza pressoch\u00e9 immediata delle borse di studio decretate dall'amministrazione francese, e lo gettarono in nuove gravi difficolt\u00e0 economiche. Le affront\u00f2 vendendo una piccola propriet\u00e0 che aveva ereditato dal padre in Ravenna, e - intanto - aggiudicandosi nel 1816 il premio annuale istituito da Antonio Canova presso l'Accademia di S. Luca, con tre progetti esaminati da Giuseppe Camporese e Raffaele Stern. E Canova, che era stato eletto principe dell'Accademia nel 1811 con voto unanime ed eccezionalmente palese, che era riuscito ad essere contemporaneamente gradito ai francesi e affidabile per il papa, e al quale era stata attribuita nel 1814 la carica (che egli volle esclusivamente onorifica) di \"principe perpetuo\" dell'Accademia - fu l'iniziale nume tutelare di Rossini a Roma, aiutandolo ad ottenere lavori e affidandogli egli stesso la commessa dei disegni della chiesa di Possagno.\nNel 1817 la borsa sarebbe comunque scaduta; bisognava dunque trovare una casa, e delle commesse. Quanto alla casa, Rossini si sistem\u00f2 vicino al Quirinale, in via della Consulta. Quanto al lavoro, non gli ci volle molto per capire che entrare nel giro degli architetti a Roma, per un provinciale poco capace di ossequio, dotato di scarsi mezzi e non proveniente da una famiglia di architetti, era impresa ardua e con poche speranze di successo. Grande ammiratore di Piranesi, e probabilmente consapevole del fatto che l'illustrazione dei monumenti romani aveva un vasto mercato, sostenuto in questa scelta anche da Vincenzo Camuccini di cui era diventato amico, utilizz\u00f2 in questa direzione le sue competenze da architetto, volgendosi al mestiere di incisore. Inizialmente fatic\u00f2 a trovare il proprio stile e il proprio segno, ma ci riusc\u00ec, in tre mesi di tentativi e di studio senza requie.\nPubblic\u00f2 cos\u00ec nel 1817 (\"senza maestro\", dice il suo biografo) la sua prima raccolta di 40 e poi 50 incisioni all'acquaforte. Il lavoro ebbe successo, anche per la positiva recensione che Giuseppe Tambroni ne fece sul \"Giornale Arcadico\" da lui stesso fondato, apprezzandone particolarmente l'utilit\u00e0 per gli architetti. Rossini pass\u00f2 allora ad un lavoro di maggior respiro, e furono le \"Antichit\u00e0 romane in cento e una veduta\". Il successo e la notoriet\u00e0 erano ormai assicurati.\nLa complessione fisica del Rossini, tuttavia, era s\u00ec capace di grandi sforzi, ma anche soggetta a grande stress da fatica. Sicch\u00e9, com'era accaduto dopo il concorso per l'ammissione all'Accademia, conclusa l'opera delle vedute (alle quali, come dice egli stesso, aveva lavorato indefessamente, al ritmo di 3 disegni e 3 rami al mese) il Rossini cadde malato gravemente e a lungo. Quando guar\u00ec si accorse che le due serve lo avevano derubato di tutto (tranne i denari, che aveva nascosto efficacemente); questo episodio - e la consapevolezza di essere ormai un artista affermato - nel 1822 lo convinsero a comprar casa non lontano da dove gi\u00e0 stava (in via Felice) e a prendere in moglie una figlia dello speziale di Genzano, Francesca Mazzoni, dalla quale ebbe poi sei figli, quattro maschi e due femmine.\nMa la vita di Rossini non si concluse pi\u00f9 serenamente di come era cominciata: arrivato a sessantun'anni, quando finalmente \"parevagli di essere in bella prosperit\u00e0 temporale\", attorniato da una buona moglie e bei figli, artista apprezzato e benestante, le ferite riportate il 13 novembre 1851 in un banale incidente di carrozza gli condussero a morte il primogenito Alessandro, amatissimo e di belle speranze, a 28 anni \"dotto nelle scienze matematiche, stimato de' pi\u00f9 valenti architetti fra' giovani di Roma, fatto ispettore dei monumenti antichi ed affidatogli dalla deputazione delle arti belle il restauro del Colosseo\". Questa catastrofe min\u00f2 definitivamente la sua salute, costringendolo paralizzato e sofferentissimo a letto per cinque anni fino alla morte, avvenuta il 22 aprile 1857.\nFu sepolto nella chiesa della Concezione dei Cappuccini, la sua chiesa parrocchiale, sotto un epitaffio dettato dal suo amico Salvatore Betti che recitava \"\u00abHic situs est / Aloisius Rossinius / Domo Ravenna / Architectus et sculptor linearis / aere caelando / Qui vixit ann. LXVI mens. IV / Obiit X kal. majas ann. MDCCCLVI\u00bb\".\nOpere e carriera.\nLa collaborazione tra Rossini e Bartolomeo Pinelli cominci\u00f2 gi\u00e0 nel 1817, dai primissimi lavori d'incisione del romagnolo: Rossini disegnava da architetto, descriveva da architetto e annotava da antiquario i monumenti raffigurati: le figurine pinelliane animavano la solennit\u00e0 antiquaria delle vedute, e le rendevano pi\u00f9 gradite anche agli acquirenti non esperti, in particolare stranieri.\nL'espansione dell'attivit\u00e0 di Rossini fu favorita anche del fatto che la bottega e i rami di Piranesi erano stati trasferiti dal figlio Francesco nel 1799 a Parigi; dopo complicate vicissitudini, i 2022 rami piranesiani tornarono a Roma, alla Calcografia camerale, solo nel 1839, quando ormai egli aveva conquistato il proprio spazio nel mercato romano delle incisioni antiquarie. Per ragioni cronologiche si trov\u00f2 ad essere l'ultimo grande illustratore delle meraviglie di Roma, epigono del Piranesi nella scia dei Dup\u00e9rac, dei Falda, dei Vasi: dopo di lui comincia l'era della fotografia.\nPartito come autodidatta, Rossini ebbe, oltre che un buon successo di pubblico e di critica (le sue tavole (oltre 600) \"per la novit\u00e0 e bellezza loro erano cerche dai ricchi e dai dotti, massime stranieri\"), un'onorevole carriera accademica: fu professore di architettura all'Accademia di san Luca, iscritto alla reale Accademia Albertina di Torino, all'Accademia di belle arti di Ravenna e alla Pontificia Accademia Romana di Archeologia.\nIl suo pronipote Angelo Rossini (1871-1939) \u00e8 stato incisore e pittore.\nMatrici, stampe e disegni del \"Fondo Rossini\" sono oggi depositati all'Istituto Nazionale per la Grafica, nel cui sito sono in gran parte accessibili. A questa fonte si fa riferimento di seguito."}
{"id": "3878852", "revid": "122316038", "url": "https://it.wikipedia.org/wiki?curid=3878852", "title": "Museo all'aperto Maria Lai", "text": "Il Museo al cielo aperto Maria Lai \u00e8 un percorso monumentale all'aperto, musealizzato, realizzato dall'artista Maria Lai nel comune di Ulassai, che, oltre alle opere pubbliche dell'artista, include interventi di Costantino Nivola, Luigi Veronesi, Guido Strazza e altri artisti.\nStoria.\nIl museo a cielo aperto Maria Lai nasce dall'operazione comunitaria \"Legarsi alla montagna\" del 1981, una vera e propria performance di Land Art nella quale vennero legate tutte le case del paese attraverso 27\u00a0km di stoffa celeste. Per oltre un trentennio c'\u00e8 stato un evolversi di incontri d'arte e un susseguirsi di opere d'arte, sino a concludersi per poi riavviarsi con il progetto portato a compimento del Museo d'Arte contemporanea la Stazione dell'arte che ne valorizza ogni aspetto.\nLe opere non riguardano solo la figura di Maria Lai, ma anche altri importanti artisti sardi e non solo quali: Costantino Nivola, Luigi Veronesi, Ettore Consolazione, Guido Strazza, Battore Balloi, Nicola Mucillo, che nel corso degli anni si sono adagiate e fuse con il tessuto sociale e antico del paese. Le opere soprattutto della Lai si propagano oltre il paese anche sulle campagne, invitando il fruitore alla natura e all'imponenza delle rocce, ricche di storie e di leggende pastorali, come \"La scarpata\", \"La strada del rito\", \"Il muro del groviglio\", \"Pastorello mattiniero con capretta\", mentre i restanti hanno le loro installazioni dentro l'antico Lavatoio comunale e dentro l'abitato."}
{"id": "3878858", "revid": "1305772", "url": "https://it.wikipedia.org/wiki?curid=3878858", "title": "Piramide (raccolta)", "text": "Piramide (\"Pyramiden\") \u00e8 una raccolta di cinque racconti scritti da Henning Mankell, pubblicata per la prima volta in Svezia nel 1999.\nCome spiegato dall'autore stesso nella prefazione, \u00e8 il prologo della serie di Kurt Wallander. Gli eventi narrati si svolgono nei vent'anni che precedono l'8 gennaio 1990, data in cui prendono avvio le vicende narrate nel primo romanzo della serie, \"Assassino senza volto\", pubblicato nel 1991.\nLa pubblicazione \u00e8 dedicata all'attore svedese Rolf Lassg\u00e5rd, che ha interpretato pi\u00f9 volte il personaggio di Kurt Wallander sullo schermo.\nLa prima edizione italiana del romanzo \u00e8 stata pubblicata nell'anno 2006 da Marsilio.\nTrama.\nIl primo caso di Wallander.\nMalm\u00f6, 1969. Kurt Wallander \u00e8 un giovane poliziotto, impiegato nel servizio d'ordine alle manifestazioni contro la guerra del Vietnam e nei controlli anti-Droga. \nCi\u00f2 che desidera veramente, sin dalla scuola di polizia, \u00e8 di entrare nella sezione investigativa, per combattere i crimini \"veri\". \nLa morte del suo vicino di casa, Artur H\u00e5l\u00e9n, gli offrir\u00e0 l'opportunit\u00e0 di realizzare il suo desiderio.\nContemporaneamente, sul piano personale, si trova ad affrontare due problemi: il travagliato rapporto con il padre e la crisi con la fidanzata Mona.\nLa spaccatura.\nMalm\u00f6, 24 dicembre 1975. \u00c8 il pomeriggio della vigilia di Natale, e Kurt Wallander sta per lasciare la centrale di polizia per rientrare a casa, a Ystad, dove lo aspettano la moglie Mona e la figlioletta Linda.\nIl suo capo, Hemberg, gli chiede di fermarsi lungo il tragitto per controllare una segnalazione: un'anziana commerciante di J\u00e4gersro, Elma Hagman, ha chiamato pi\u00f9 volte la polizia per segnalare un individuo sospetto fuori dal suo negozio.\nPurtroppo non si tratter\u00e0 di un semplice controllo di routine, come ipotizzato dal suo capo. Wallander si trover\u00e0 di fronte ad un crimine che non si sarebbe mai immaginato potesse accadere in Svezia, e per di pi\u00f9 la vigilia di Natale.\nLa spaccatura, che d\u00e0 il titolo al racconto, \u00e8 quella che Wallander avverte nella societ\u00e0 svedese, dove i crimini stanno diventando violenti e brutali come non mai. \nMa \u00e8 anche quella che, alla fine, sente crescere tra s\u00e9 ed Hemberg, a causa delle loro opinioni divergenti su molti argomenti.\nL'uomo sulla spiaggia.\nYstad, 1987. Kurt Wallander \u00e8 solo da qualche giorno; moglie e figlia sono in vacanza alle Isole Canarie. \nGiunto alle soglie dei quarant'anni, l'uomo comincia a riflettere sulla direzione che sta prendendo la sua vita. \nSta ingrassando e sembra addirittura pi\u00f9 vecchio della sua et\u00e0.\nIl suo matrimonio sta andando a rotoli, ma n\u00e9 lui n\u00e9 la moglie hanno idea del perch\u00e9. \nLa figlia adolescente ha deciso di lasciare la scuola contro il parere dei genitori, e presto se ne andr\u00e0 per cominciare una vita per conto suo.\nLa riflessione viene interrotta da una chiamata di servizio. \nIl caso da risolvere \u00e8 quello di un uomo morto durante una corsa in taxi. \nSi tratta di G\u00f6ran Alexandersson, quarantanovenne proprietario di due negozi di elettronica a Stoccolma, divorziato, un figlio morto da sette anni.\nAlexandersson era arrivato ad Ystad quattro giorni prima; quotidianamente si era fatto accompagnare in taxi a Svarte, una frazione del comune di Ystad, aveva passeggiato sulla spiaggia, e dopo aveva richiamato il taxi per rientrare in hotel.\nL'autopsia riveler\u00e0 che \u00e8 stato ucciso da un veleno. Scartata l'ipotesi del suicidio, la squadra investigativa di Ystad indagher\u00e0 per scoprire da chi, come e perch\u00e9 possa essere stato avvelenato. Per la prima volta Wallander si trover\u00e0 ad essere assistito dal suo maestro e mentore, Rydberg, anzich\u00e9 il contrario. \nMorte di un fotografo.\nYstad, 1988. Simon Lamberg, che da venticinque anni ha uno studio di fotografo in citt\u00e0, viene assassinato nel suo atelier. \n\u00c8 Hilda Wald\u00e9n, la donna delle pulizie, a trovare il cadavere in un lago di sangue la mattina dopo.\nLamberg aveva fatto le foto al matrimonio di Kurt Wallander e Mona quasi vent'anni prima, e negli anni seguenti aveva pi\u00f9 volte ritratto Linda, la loro figlia.\nIronia della sorte, il Wallander che indaga sulla sua morte \u00e8 ormai un uomo solo. La moglie lo ha lasciato da alcuni mesi, tornando a vivere a Malm\u00f6, e la figlia l'ha seguita, attratta dalle prospettive della grande citt\u00e0. Gli pesa anche l'assenza di Rydberg, costretto a casa da problemi di salute.\nPiramide.\nYstad, dicembre 1989. Con l'avvicinarsi delle festivit\u00e0, Kurt Wallander sente crescere il disagio per la sua condizione di recente divorziato. \nProva ancora dei sentimenti per l'ex moglie, anche se ha cominciato a frequentare un'altra donna, e gli manca moltissimo la figlia. \nLo preoccupa pure il comportamento sempre pi\u00f9 stravagante del padre, quasi ottantenne, che ha deciso di andare in Egitto, da solo, per vedere le piramidi.\nAlla centrale di polizia di Ystad, Wallander e i colleghi della squadra investigativa sono impegnati su tre fronti. Un incidente aereo avvenuto ad un Piper Cherokee che non compare registrato da nessuna parte, con due vittime non identificate a bordo. L'interrogatorio di Yngve Leonard Holm, sospettato di spaccio di droga. La morte di due anziane sorelle, Anna ed Emilia Eberhardsson, proprietarie di una merceria, trovate uccise a colpi di pistola nella loro casa in fiamme.\nLa squadra investigativa dovr\u00e0 per\u00f2 fare a meno prima di Rydberg, colpito da un malore, e poi di Wallander, volato in Egitto per recuperare il padre. \nLa piramide, che d\u00e0 il titolo a questo racconto e all'intera raccolta, \u00e8 un elemento ricorrente della storia. Non si tratta solo del monumento egizio.\nStilizzata in un triangolo, \u00e8 la figura che Wallander utilizza durante le indagini per mettere in relazione tre eventi che inizialmente appaiono scollegati tra loro.\n\u00c8 la complessa struttura di potere che gestisce il traffico degli stupefacenti in Svezia, e che si nasconde dietro cittadini apparentemente irreprensibili.\n\u00c8 il simbolo del suo lavoro: una continua scalata verso una cima che non pu\u00f2 mai essere raggiunta, perch\u00e9 in alto c'\u00e8 sempre qualcuno che non pu\u00f2 essere toccato. \nAdattamenti.\nLa Sveriges Television ha adattato il libro in un film televisivo intitolato \"Pyramiden\", per la regia di Daniel Lind Lagerl\u00f6f, andato in onda in Svezia nel 2007. \nDue sono gli attori che si cimentano nel ruolo di Kurt Wallander: Rolf Lassg\u00e5rd, \"storico\" interprete degli altri adattamenti televisivi della serie, e Gustaf Skarsg\u00e5rd, che d\u00e0 il volto al giovane Kurt."}
{"id": "3878859", "revid": "297031", "url": "https://it.wikipedia.org/wiki?curid=3878859", "title": "Radio Bremen", "text": "Radio Bremen (RB) \u00e8 l'emittente radiotelevisiva pubblica locale del Land tedesco di Brema, ed \u00e8 affiliata ad ARD. La sede principale \u00e8 situata a Brema."}
{"id": "3878861", "revid": "834", "url": "https://it.wikipedia.org/wiki?curid=3878861", "title": "Il primo caso di Wallander", "text": ""}
{"id": "3878862", "revid": "287204", "url": "https://it.wikipedia.org/wiki?curid=3878862", "title": "Maurice Jones-Drew", "text": "Carriera professionistica.\nJacksonville Jaguars.\nJones-Drew, fu scelto dai Jaguars al secondo giro del draft 2006 e fu uno dei rookie pi\u00f9 sorprendenti della stagione. Egli fin\u00ec con una media di 5,7 yard per possesso, la pi\u00f9 alta nella lega, e concluse al terzo posto nella NFL con 16 touchdown. Nella stagione 2007 raggiunse per la prima volta i playoff in carriera confermandosi uno dei running back pi\u00f9 versatili della lega. Nella stagione 2008, complice un suo maggior utilizzo nel gioco sui passaggi, Jones fu meno esplosivo della stagione precedente.\nNella stagione 2009 pareggi\u00f2 il record di Barry Sanders per il maggior numero di corse concluse con un TD da almeno 75 yard (due, una da 80 e una da 79) per un totale di 177 yard in soli otto possessi contro Tampa Bay. A fine stagione fu convocato per il suo primo Pro Bowl.\nNella stagione 2010, Jones Drew gioc\u00f2 tutto l'anno con un menisco rotto nel suo ginocchio sinistro ma tenne la notizia segreta per evitargli colpi intenzionali in quel punto. A fine anno venne nominato running back dell'anno dalla NFL Alumni Association e venne nuovamente convocato per il Pro Bowl.\nNella stagione 2011, Maurice Jones-Drew guid\u00f2 la NFL in yard corse e super\u00f2 il record di franchigia dei Jaguars sia per le yard corse che per quelle della linea di scrimmage in una stagione, finendo con 1.606 yard corse. Jones-Drew fece tutto questo malgrado le difficolt\u00e0 offensive dei Jaguars e alla fine della stagione cont\u00f2 per il 47,7% delle yard dei Jaguars. Jones-Drew fu scelto nuovamente per il Pro Bowl, come riserva del RB dei Baltimore Ravens Ray Rice, come risultato della sua stagione spettacolare e fu votato al 12\u00ba posto nella NFL Top 100, l'annuale classifica dei migliori cento giocatori della stagione.\nNell'estate 2012, MJD entr\u00f2 in aperto conflitto con la dirigenza dei Jaguars, puntando e sentendo di meritare un rinnovo contrattuatuale pluriennale. Di diverso avviso fu il management della franchigia, cos\u00ec il giocatore decise di saltare l'intero training camp per protesta, minacciando di proseguire il proprio sciopero anche nella stagione regolare. Il 2 settembre, a meno di una settimana dall'inizio della stagione regolare, Jones-Drew termin\u00f2 il suo sciopero tornando ad allenarsi con la squadra.\nPur essendo rimasta in dubbio la sua presenza nel giorno di apertura della stagione 2012 contro i Minnesota Vikings, Jones-Drew guid\u00f2 i Jaguars con 77 yard corse su 19 tentativi, venendo sconfitto ai supplementari. Nel turno successivo, i Jaguars persero nettamente contro gli Houston Texans: MJD corse 60 yard e segn\u00f2 un touchdown su ricezione. Nella settimana 3, i Jaguars vinsero la prima partita stagionale contro gli Indianapolis Colts: Maurice gioc\u00f2 alla grande correndo 177 yard e segnando un touchdown. Jacksonville perse la terza gara stagionale nel turno successivo contro i Cincinnati Bengals con MJD che corse solamente 38 yard su 13 tentativi oltre a ricevere 5 passaggi per 42 yard. Nella settimana 5 Jacksonville fu sconfitta nettamente per 41-3 dai Chicago Bears con il running back che corse 56 yard su 12 tentativi. Dopo la settimana di pausa, il giocatore si infortun\u00f2 nel primo drive della partita contro i Raiders, concludendo cos\u00ec la sua stagione regolare.\nJones-Drew torn\u00f2 in campo nella settimana 1 della stagione 2013, correndo 45 yard su 15 tentativi contro i Kansas City Chiefs. Il primo touchdown lo segn\u00f2 nella settimana 3 contro i Seattle Seahawks da cui la sua squadra fu sconfitta nettamente. Il secondo touchdown, MJD lo segn\u00f2 nella settimana 6 contro i Broncos ma i Jaguars rimasero ancora a secco di vittorie. La prima giunse nella settimana 10 ai danni dei Tennessee Titans in cui segn\u00f2 la sua terza marcatura del 2013. La domenica successiva segn\u00f2 un altro TD ma i Jaguars tornarono a perdere contro gli Arizona Cardinals. Per la terza settimana consecutiva MJD and\u00f2 a segn\u00f2 e in casa dei Texans giunse per Jacksonville la seconda vittoria dell'anno. I Jags vinsero anche nella settimana 13 contro i Browns in cui MJD corse 77 yard yard e complet\u00f2 un passaggio da touchdown da 8 yard. Il sorprendente cambio di rotta del club continu\u00f2 anche nella settimana successiva in cui Jacksonville vinse la quarta gara stagionale, ancora alle spese di Houston. Jones-Drew termin\u00f2 con 103 yard ricevute ma fu costretto ad uscire anzitempo per un infortunio.\nOakland Raiders.\nIl 28 marzo 2014, Jones-Drew firm\u00f2 un contratto triennale con gli Oakland Raiders. Dopo avere giocato un ruolo minimo correndo solamente 96 yard in 12 partite nella stagione 2014, il 5 marzo 2015 annunci\u00f2 il suo ritiro all'et\u00e0 di 29 anni."}
{"id": "3878863", "revid": "834", "url": "https://it.wikipedia.org/wiki?curid=3878863", "title": "La spaccatura", "text": ""}
{"id": "3878867", "revid": "834", "url": "https://it.wikipedia.org/wiki?curid=3878867", "title": "L'uomo sulla spiaggia", "text": ""}
{"id": "3878868", "revid": "834", "url": "https://it.wikipedia.org/wiki?curid=3878868", "title": "Morte di un fotografo", "text": ""}
{"id": "3878871", "revid": "684805", "url": "https://it.wikipedia.org/wiki?curid=3878871", "title": "Acidi grassi liberi", "text": ""}
{"id": "3878872", "revid": "984922", "url": "https://it.wikipedia.org/wiki?curid=3878872", "title": "Sylvie Landra", "text": ""}
{"id": "3878874", "revid": "1573940", "url": "https://it.wikipedia.org/wiki?curid=3878874", "title": "Mohammad Ali Khan", "text": "Dopo la morte dello Sci\u00e0 Karim Khan nel 1779, l'Impero Persiano si disintegr\u00f2 di nuovo. Il fratello di Karim Khan, Zaki Khan dichiar\u00f2 Mohammad `Ali, secondogenito di Karim Khan e, quindi suo nipote, secondo regnante della Dinastia Zand. Poco dopo, il fratello maggiore, Abol Fath Khan fu associato al trono.\nMohammad Ali Khan mor\u00ec a causa di un attacco di cuore dopo soli cinque mesi di regno. Il fratello, Abol Fath, gi\u00e0 co-regnante, assunse quindi pieni poteri."}
{"id": "3878878", "revid": "123727235", "url": "https://it.wikipedia.org/wiki?curid=3878878", "title": "Red Bull RB1", "text": "La Red Bull RB1 \u00e8 una vettura di Formula 1 con cui la scuderia britannica ha disputato il Campionato mondiale di Formula 1 2005.\nPresentazione.\nLivrea e sponsor.\nLa vettura presenta una livrea nella quale spiccano i colori blu e giallo, oltre che il grande toro rosso sul cofano.\nSviluppo.\nAerodinamica.\nLa RB1 risulta piuttosto tradizionale e conservatrice, pertanto pur distaccandosi solo in parte dall'antenata Jaguar presenta alcuni elementi caratterizzanti. Il muso \u00e8 particolarmente rialzato da terra e l'alettone anteriore presenta una spiccata forma a cucchiaio, dall'andamento sinuoso e molto simile a quello della Renault. Le paratie laterali, analogamente al sistema di deflettori posti dietro le ruote anteriori, ricalcano lo schema della vecchia vettura e si ispirano a quelli della Ferrari, soprattutto nel particolare dei deviatori di flusso, assumendo la caratteristica forma a \"dente di squalo\" nella parte inferiore. La bocca delle fiancate \u00e8 molto simile alla vecchia Jaguar mentre molto diversa appare la parte posteriore, che abbandona il curioso sistema di sfoghi della R5 a favore di un disegno pi\u00f9 tradizionale che presenta pinne lunghe, camini e carenature degli scarichi.\nTelaio e sospensioni.\nIl telaio si segnala per un'accentuata altezza da terra, che presuppone la ricerca del massimo carico aerodinamico: il cofano motore \u00e8 stato leggermente modificato in quanto, pur essendo mantenuta la presa d'aria squadrata ereditata dalla R5, nella zona del roll-bar \u00e8 stato inserito un piccolo profilo.\nMotore.\nLa RB1 monta un propulsore della Cosworth, come la Jaguar R5 che l\u2019ha preceduta.\nCarriera agonistica.\nTest.\nAlla guida della monoposto viene confermato Christian Klien, che l'anno precedente aveva corso in Jaguar, antenata della Red Bull, il quale verr\u00e0 sostituito dal Gran Premio di San Marino a quello d'Europa da Vitantonio Liuzzi, mentre viene ingaggiato dalla McLaren l'esperto David Coulthard.\nCronaca della stagione.\nLa vettura non \u00e8 molto competitiva, anche se fin dall'inizio della stagione dimostra notevoli progressi rispetto lla sua diretta antenata, la Jaguar R5, conquistando punti in ben 7 delle prime 8 gare; nella seconda parte di campionato invece la monoposto accusa un certo calo di rendimento, andando a punti solo altre quattro volte: il miglior risultato \u00e8 il quarto posto ottenuto in due occasioni da Coulthard, nella prova inaugurale e nel Gran Premio d'Europa. Per Klien il miglior risultato giunge in Cina con un quinto posto; un punto arriva anche per Liuzzi, classificatosi 8\u00ba al debutto a Imola.\nLa scuderia austriaca conclude la stagione al 7\u00ba posto nella classifica costruttori, stessa posizione raggiunta dalla Jaguar nel 2004, ma con un bottino di ben 34 punti contro i 10 della sua antenata."}
{"id": "3878889", "revid": "46932401", "url": "https://it.wikipedia.org/wiki?curid=3878889", "title": "Grandi Speranze", "text": ""}
{"id": "3878890", "revid": "287204", "url": "https://it.wikipedia.org/wiki?curid=3878890", "title": "Saarl\u00e4ndischer Rundfunk", "text": "La Saarl\u00e4ndischer Rundfunk (SR) \u00e8 l'emittente radiotelevisiva pubblica locale del Land tedesco del Saarland, ed \u00e8 affiliata ad ARD. La sede principale \u00e8 situata a Saarbr\u00fccken, sul monte Halberg."}
{"id": "3878891", "revid": "767487", "url": "https://it.wikipedia.org/wiki?curid=3878891", "title": "Macroplacus raeticus", "text": "Il macroplaco (Macroplacus raeticus) \u00e8 un rettile estinto, appartenente ai placodonti. Visse nel Triassico superiore (Retico, circa 205 milioni di anni fa). I suoi resti fossili sono stati ritrovati in Germania. \nDescrizione.\nQuesto animale doveva possedere un corpo relativamente piatto, corazzato e simile a quello di una tartaruga. Il cranio era molto robusto, largo posteriormente e dotato di un muso pi\u00f9 stretto nella parte anteriore. Le mascelle erano eccezionalmente robuste e probabilmente erano fornite di una muscolatura potente. I denti di \"Macroplacus\" erano presenti sul palato e nella mandibola, ed erano di forma tondeggiante. L'animale intero doveva essere lungo poco pi\u00f9 di un metro.\nClassificazione.\nQuesto animale \u00e8 stato descritto per la prima volta nel 1975 ed \u00e8 stato attribuito ai placodonti, un gruppo di rettili diapsidi dall'incerta classificazione, forse imparentati con i plesiosauri dal lungo collo ma dall'aspetto simile a quello delle tartarughe. \"Macroplacus\", in particolare, era un rappresentante dei ciamodontoidi, ovvero placodonti dalla pesante corazza e dai musi stretti. A volte questo animale \u00e8 stato considerato congenerico con il pi\u00f9 noto \"Placochelys\", ma revisioni pi\u00f9 recenti (Rieppel, 2000) hanno ipotizzato che \"Macroplacus\" fosse pi\u00f9 basale di quest'ultimo genere. \nPaleobiologia.\nCome tutti i placodonti, \"Macroplacus\" doveva nuotare lentamente in acque basse e costiere, alla ricerca di molluschi che costituivano gran parte della sua dieta. I grandi denti palatali emisferici servivano a rompere i gusci dei molluschi. \u00c8 considerato uno degli ultimi placodonti noti."}
{"id": "3878894", "revid": "1711941", "url": "https://it.wikipedia.org/wiki?curid=3878894", "title": "Dakara", "text": "Dakara (indirizzo Stargate: ) \u00e8 un pianeta immaginario dell'universo fantascientifico di Stargate SG-1.\nDakara fu la prima colonia degli Antichi nella Via Lattea e il luogo dove nacquero poi i Jaffa. Dopo la loro ribellione contro i Goa'uld, divenne anche la capitale della Nazione libera Jaffa.\nStoria.\nTra i 50 e i 30 milioni di anni fa, gli Antichi raggiunsero la Via Lattea e fondarono una prima colonia su Dakara. Milioni di anni dopo una piaga colp\u00ec gli Antichi, sterminandoli quasi tutti. Quando fuggirono verso la Galassia di Pegaso, attivarono un'arma costruita proprio su Dakara, la Super arma di Dakara, che elimin\u00f2 ogni forma di vita nella Via Lattea, attraverso gli Stargate che vennero attivati in contemporanea. Con la stessa arma, rigenerarono la vita nella galassia, come vi esisteva prima, non ricreando per\u00f2 il virus che li aveva colpiti. La locazione dell'arma \u00e8 in una piccola camera nascosta dietro un muro con un \"puzzle\" complesso come chiave per accedervi. Proprio di fronte alla camera, \u00e8 situato lo Stargate.\nDopo la scomparsa degli Antichi, il pianeta divenne un dominio dei Goa'uld. I Signori del sistema sapevano dell'esistenza dell'arma ma non furono in grado di trovarla. Sul pianeta i Goa'uld crearono i primi schiavi Jaffa e, sempre su Dakara, avvenne il primo Prim'tah. Al tempio, i Jaffa ricevevano il loro simbionte e quindi la loro forza. L'idea di entrare nel tempio, per i Jaffa, era impensabile.\nVerso la fine dell'impero dei Goa'uld, Dakara fu uno degli ultimi territori di Ba'al. Essendo tatticamente debole, Ba'al posizion\u00f2 diversi Ha'tak a difesa del pianeta.\nLa copia Replicante di Samantha Carter tent\u00f2 di distruggere l'arma perch\u00e9 sapeva che poteva essere riprogrammata per eliminare tutti i Replicanti della galassia. Anubis cerc\u00f2 di impossessarsi dell'arma per ripopolare la galassia secondo la propria volont\u00e0.\nRibellione Jaffa.\nPer aiutare il suo popolo, Teal'c credeva che prendendo il possesso di Dakara e rivendicandolo per la Nazione libera Jaffa, molti guerrieri Jaffa si sarebbero ribellati contro i loro padroni e si sarebbero uniti alla sua causa. Dopo una lunga e sanguinosa battaglia, i Jaffa riuscirono a respingere sia i Goa'uld che i Replicanti, liberando il pianeta dagli oppressori. La posizione dell'arma fu trovata da Samantha Carter che modific\u00f2 l'arma e la us\u00f2 per distruggere i Replicanti in tutta la galassia. La conquista del pianeta segn\u00f2 l'inizio della fine dell'impero dei Goa'uld. Jaffa da tutta la galassia si ribellarono contro i loro Signori e giunsero su Dakara per unirsi ai propri simili e creare un governo democratico.\nL'invasione degli Ori.\nDurante l'invasione della Via Lattea, i Jaffa usarono la super arma per distruggere l'equipaggio di una nave madre Ori. Adria prese il controllo della nave e devast\u00f2 il pianeta con le sue armi, distruggendo il tempio, e quindi l'arma degli Antichi, e uccidendo la maggior parte del Consiglio dei Jaffa. Lo Stargate sembra restare intatto infatti l'SG-1 lo usa, poco tempo dopo, con successo per giungere sul pianeta.\nL'SG-1 giunse su Dakara per cercare l'Arca della verit\u00e0, un'arma in grado di mostrare la verit\u00e0 ai Priori e di demolire indirettamente la minaccia degli Ori. Su Dakara la squadra viene attaccata dall'esercito Ori, guidato da Tomin. L'SG-1 riesce ad uccidere un Priore e ci\u00f2 mina la fede di Tomin negli Ori come dei, dato che avrebbero dovuto proteggere il Priore. Tomin si arrende all'SG-1 e, in seguito, andr\u00e0 con la squadra sulla Terra per aiutarli a respingere l'invasione degli Ori.\nUna volta sconfitti gli Ori, Dakara torn\u00f2 ad essere la capitale dei Jaffa."}
{"id": "3878897", "revid": "22356", "url": "https://it.wikipedia.org/wiki?curid=3878897", "title": "Macroplacus", "text": ""}
{"id": "3878898", "revid": "22356", "url": "https://it.wikipedia.org/wiki?curid=3878898", "title": "Paraplacodus", "text": ""}
{"id": "3878902", "revid": "201394", "url": "https://it.wikipedia.org/wiki?curid=3878902", "title": "Sacher-Pelz", "text": ""}
{"id": "3878904", "revid": "158913", "url": "https://it.wikipedia.org/wiki?curid=3878904", "title": "Madoka Magica", "text": ""}
{"id": "3878906", "revid": "339392", "url": "https://it.wikipedia.org/wiki?curid=3878906", "title": "AnoHana", "text": ""}
{"id": "3878910", "revid": "1442080", "url": "https://it.wikipedia.org/wiki?curid=3878910", "title": "Open di Zurigo 2004 - Doppio", "text": "Il doppio del torneo di tennis Open di Zurigo 2004, facente parte del WTA Tour 2004, ha avuto come vincitrici Cara Black e Rennae Stubbs che hanno battuto in finale Virginia Ruano Pascual e Paola Su\u00e1rez 6-4, 6-4."}
{"id": "3878912", "revid": "287204", "url": "https://it.wikipedia.org/wiki?curid=3878912", "title": "Furni\u00f4", "text": ""}
{"id": "3878913", "revid": "287204", "url": "https://it.wikipedia.org/wiki?curid=3878913", "title": "Forni\u00f3", "text": ""}
{"id": "3878915", "revid": "287204", "url": "https://it.wikipedia.org/wiki?curid=3878915", "title": "Fondazione P.U.P.I.", "text": ""}
{"id": "3878917", "revid": "287204", "url": "https://it.wikipedia.org/wiki?curid=3878917", "title": "Fondamento dell'Esperanto", "text": ""}
{"id": "3878918", "revid": "466539", "url": "https://it.wikipedia.org/wiki?curid=3878918", "title": "Rolf Lassg\u00e5rd", "text": "Biografia.\n\u00c8 stato il primo attore a dare il volto al personaggio di Kurt Wallander, il commissario di polizia protagonista dei romanzi di Henning Mankell; ha interpretato il ruolo negli adattamenti televisivi dei primi nove romanzi della serie, realizzati dalla televisione svedese tra il 1995 e il 2007. Mankell gli ha dedicato la raccolta \"Piramide\": \nUn altro ruolo ricorrente per Lassg\u00e5rd \u00e8 quello di Gunvald Larsson, collega dell'ispettore Martin Beck, interpretato in varie trasposizioni cinematografiche dei romanzi di Maj Sj\u00f6wall e Per Wahl\u00f6\u00f6 realizzate negli anni 1990.\nDoppiatori italiani.\nNelle versioni in italiano dei suoi film, Rolf Lassg\u00e5rd \u00e8 stato doppiato da: "}
{"id": "3878919", "revid": "3115", "url": "https://it.wikipedia.org/wiki?curid=3878919", "title": "Ibou Ndoye", "text": "Ibou Ibrahima Ndoye, artista di fama internazionale, ha ottenuto numerosi riconoscimenti e le sue opere sono state esposte a diverse edizioni della Biennale di Dakar.\n\u00c8 stato menzionato nelle edizioni 2006 e 2009 di \u201cWho'who in Black Cincinnati\u201d, pubblicazione che documenta risultati significativi e importanti conseguiti dagli afro-americani.\nHa eseguito ritratti per il politico Mark Mallory, e il suo lavoro \u00e8 presente in diverse collezioni in Africa e negli USA.\nBiografia.\nIbrahima, comunemente noto come \"Ibou\", nasce alla periferia di Dakar, primogenito di una famiglia di quattro fratelli.\nFin da giovanissimo, ha sempre vissuto in un ambiente creativo e pieno di colori: la madre lavorava come sarta, mentre la nonna era un'artigiana che si occupava della tintura di cravatte.\nLaureatosi nel 1984 presso la Scuola di Belle Arti di Dakar, inizia la sua carriera di pittore in quel periodo che in Senegal prende il nome di S\u00e9t S\u00e9tal, un movimento che si riproponeva di migliorare la qualit\u00e0 della vita incoraggiando gli artisti ad abbellire l'ambiente urbano attraverso murales sugli edifici, ed \u00e8 in questo periodo che realizza diversi murales nella citt\u00e0 di Pikine, alcuni dei quali sono stati selezionati per apparire nel documentario del 1990 di produzione francese intitolato \u201cSeet Setal\u201d.\nSuccessivamente, i suoi interessi cambiano e inizia a dedicarsi alla pittura su vetro.\nAlla fine degli anni ottanta si trasferisce in Europa, dove trascorre dieci anni prima di trasferirsi negli USA nel 1997.\nLavora con Oldrich Teply al famoso Art Student League School di New York City e ha modo di conoscere cui il ritrattista John Howard Sanden.\nAlla fine degli anni novanta, Ibou inizia ad esporre il suo lavoro presso gallerie ed esposizioni itineranti in Africa ed in Europa, e dal 1996 ha partecipato a diverse edizioni della Biennale di Dakar, per l'esposizione intitolata \u201cIl Salone della pittura su vetro\u201d.\nNel 1998 si trasferisce a Cincinnati, nell'Ohio, dove diviene membro dell'Art Consortium of Cincinnati and Art for City Walls, un consorzio di artisti provenienti da tutta la regione dell'Ohio Tristate.\nL'anno successivo ritorna in Senegal, dove rimane fino al 2000 per tenere dei workshop di pittura sul vetro presso la El Hadji Doudou Mbath Primary School e al National Council of YMCA di Dakar.\nTornato negli USA, nel 2001 ha tenuto diversi corsi di pittura destinati a persone disabili presso l'\u201dAllen Special Needs Camp\u201d a Bedford, nel New Hampshire.\nTrasferitosi a Rhode Island, ha lavorato come insegnante d'arte per un programma intitolato \"Bambini a rischio\", gestito dal Programma Urbano Collaborative Accelerated (UCAP).\nNel 2003, insieme a Jaclyn Pedalino, ha realizzato un blog su Myspace chiamato \u201cIbouArt!\u201d, allo scopo di divulgare informazioni sull'offerta culturale del West Africa.\n\u00c8 stato recentemente accettato fra i membri del California Public Art and Mural Society(CALPAMS)\nAttualmente, Ibou Ndoye vive a Jersey City (New Jersey) ed espone regolarmente le sue opere negli Stati Uniti, in Africa e in Europa, oltre a tenere laboratori di pittura su vetro presso biblioteche, scuole, case di cura e musei.\nOpere.\nNel suo lavoro, Ibou Ndoye \u00e8 riuscito a creare uno stile unico abbinando modernismo e tradizionalismo.\nDopo aver iniziato la sua carriera di pittore all'interno del movimento S\u00e9t S\u00e9tal e realizzato diversi murales, Ibou si interessa alla pittura su vetro, seguendo una tecnica tradizionale importata dal Medio Oriente cento anni prima, ma rinnovandone l'iconografia: se in passato le raffigurazioni della pittura su vetro consistevano prevalentemente in scene religiose, dopo aver ottenuto indipendenza dai colonizzatori francesi nel 1960, lo stile tradizionale viene rielaborato da un gruppo di coraggiosi artisti, fra cui appunto Ibou Ndoye, capaci di sfidare la tradizione con l'aggiunta di un nuovo apparato iconografico e un nuovo stile astratto.\nTuttavia, fu solo nei primi anni novanta che una terza ondata di pittori vetro emerse a Dakar, e lo stile tradizionale venne ulteriormente rielaborato: Ibou Ndoye, per esempio, si interessa alla creazione di nuove texture utilizzando vetri di forma irregolare ed incorporandovi anche altri materiali come fili di rame, bottiglie rotte, legno, osso e pelle.\nDurante il soggiorno americano (si trasferisce negli USA nel 1997) si inaugura una nuova fase del suo lavoro: inizia ad utilizzare anche materie plastiche e materiali come lattine e scatole di detersivo come supporto per i suoi dipinti, i quali raffigurano spesso temi icnonografici africani.\nHa eseguito anche ritratti su commissione, fra cui quello del politico Mark Mallory, e quello del rapper Birdman.\nFilosofia di lavoro.\nL'artista ritiene che le sue opere siano la rappresentazione di valori socio-culturali, e che la sua arte abbia quindi una funzione sociale.\nNel suo lavoro, subisce l'influenza del proprio patrimonio culturale d'origine, dei colori vivaci e dello stile decorativo senegalese.\nMostre personali.\n\u201cFragmentations,\u201d Dusk's Gallery, Jersey City, NJ"}
{"id": "3878920", "revid": "1442080", "url": "https://it.wikipedia.org/wiki?curid=3878920", "title": "Generali Ladies Linz 2004 - Doppio", "text": "Il doppio del torneo di tennis Generali Ladies Linz 2004, facente parte del WTA Tour 2004, ha avuto come vincitrici Janette Hus\u00e1rov\u00e1 e Elena Lichovceva che hanno battuto in finale Nathalie Dechy e Patty Schnyder 6-2, 7-5."}
{"id": "3878932", "revid": "201394", "url": "https://it.wikipedia.org/wiki?curid=3878932", "title": "MB (musicista)", "text": ""}
{"id": "3878935", "revid": "287204", "url": "https://it.wikipedia.org/wiki?curid=3878935", "title": "Fortis Championships Luxembourg 2004 - Doppio", "text": "Il doppio del torneo di tennis Fortis Championships Luxembourg 2004, facente parte del WTA Tour 2004, ha avuto come vincitrici Virginia Ruano Pascual e Paola Su\u00e1rez che hanno battuto in finale Jill Craybas e Marlene Weing\u00e4rtner 6-1, 61-7, 6-3"}
{"id": "3878936", "revid": "834", "url": "https://it.wikipedia.org/wiki?curid=3878936", "title": "Under solen", "text": ""}
{"id": "3878937", "revid": "767487", "url": "https://it.wikipedia.org/wiki?curid=3878937", "title": "The Great Depression (DMX)", "text": "\"'The Great Depression\" \u00e8 il quarto album da solista del rapper DMX.\nTracce.\nAlla fine dell'album si possono sentire 3 ghost tracks: Next out the Kennel\" (featuring Jinx, Loose, Kashmir, Big Stan, and Drag-On); \"Problem Child\" (featuring Mysonne and Drag-On); \"Usual Suspects 2\" (un seguito della canzone di Mic Geronimo \"Usual Suspects\", featuring Geronimo and Big Stan)."}
{"id": "3878941", "revid": "1442080", "url": "https://it.wikipedia.org/wiki?curid=3878941", "title": "Advanta Championships Philadelphia 2004 - Doppio", "text": "Il doppio del torneo di tennis Advanta Championships Philadelphia 2004, facente parte del WTA Tour 2004, ha avuto come vincitrici Alicia Molik e Lisa Raymond che hanno battuto in finale Liezel Huber e Corina Morariu 7-5, 6-4."}
{"id": "3878942", "revid": "61051", "url": "https://it.wikipedia.org/wiki?curid=3878942", "title": "Chiesa di Sant'Antonio di Padova (Castelnovo Bariano)", "text": "La chiesa di Sant'Antonio di Padova \u00e8 il principale luogo di culto di Castelnovo Bariano, del quale rappresenta la parrocchiale.\nStoria.\nEsisteva nella zona golenale Cjbo, un modesto centro abitato con annessa la chiesa di San Bartolomeo Apostolo di Bariano, chiaramente citata, quando la contessa Matilde di Canossa, nell'atto di cessione cedette il feudo di Bariano al Vescovo di Ferrara. Questa fu inghiottita e distrutta dalla acque del fiume Po nella grande alluvione del 1601.\nNel XVII secolo iniziarono le grandi bonifiche e le prime vere arginature del fiume Po. L'intero agglomerato urbano venne abbandonato e gli abitanti si trasferirono oltre il nuovo argine maestro, localit\u00e0 denominata \u201cSabbioni\u201d. In quella zona esistevano gi\u00e0 alcune case e un piccolo oratorio dedicato a san Antonio Abate molto antico di cui non si conoscono le origini. Questo piccolo edificio si rese inefficiente per i nostri antenati e nel 1671 fu costruita una chiesa pi\u00f9 grande al posto del piccolo oratorio, dedicata a san Antonio di Padova consacrata nel 1689. La chiesa fu Curazia dipendente dalla Vicaria di Massa Superiore fino al 1928. Due piccole campane appese ad un castello metallico, erano attaccate all'abside esterna della chiesa e fungevano da campanile.\nLa vecchia chiesa settecentesca era ormai piccola per l'accresciuta comunit\u00e0 di Castelnovo Bariano e impraticabile in quanto il soffitto, il tetto del coro e le stesse pareti si erano cos\u00ec deteriorate da rendere pericoloso l'edificio.\nPer questa precaria situazione, il rettore dell'epoca don Beniamino Vianello nel luglio del 1927, di propria iniziativa, affidava all'ing. Stefano Mortari di Castelmassa, un sopralluogo e approfonditi rilievi. Il professionista trov\u00f2 la chiesa in condizioni tanto deplorevoli da esigere un radicale restauro, non assumendosi per\u00f2 nello stesso tempo la responsabilit\u00e0 della stabilit\u00e0 del tempio. In pratica anche il restauro diventa soluzione dubbia ed azzardata. In possesso di questa dichiarazione del Mortari, don Vianello si rivolse al Comune di Castelnovo Bariano, richiamando l'articolo 329 della legge comunale e provinciale (trattasi di un testo unico di legge comunale e provinciale dove in esso \u00e8 previsto la concessione di fondi per il restauro e la costruzione di centri di culto). La richiesta del Curato mirava ad ottenere non gi\u00e0 un restauro, ma tendeva addirittura alla ricostruzione di una nuova chiesa adatta ai bisogni religiosi dell'aumentata popolazione. Chiedeva quindi all'Ente locale un contributo finanziario, la cessione e la demolizione della vecchia canonica, parte di propriet\u00e0 comunale e il provvedimento di una nuova e decorosa abitazione del Rettore. La Municipalit\u00e0 volle verificare l'effettiva instabilit\u00e0 dell'edificio tramite un ingegnere di fiducia, il quale rilev\u00f2 gli stessi deterioramenti e conferm\u00f2 la medesima necessit\u00e0 di provvedere.\nL'audace idea di una chiesa nuova, lanciata la sera del 27 ottobre 1927 alla popolazione radunata in una sala del paese per una conferenza, fu accolta con entusiasmo e senza discussione; anzi proprio in quella stessa sera fu nominato un apposito Comitato che doveva mettersi al lavoro per reperire i fondi necessari alla grande opera.\nEra l'inizio di una generosa partecipazione popolare, che i castelnovesi dimostrarono con spiccata solerzia per costruire la Nuova Chiesa di Dio e il luogo d'incontro per la comunit\u00e0 religiosa. Le sottoscrizioni affluirono velocemente per cui il Comitato constat\u00f2 che l'iniziativa poteva riuscire. L'incarico venne affidato agli Ingegneri Stefano e Angelo Mortari per lo studio di un progetto di costruzioni di una Nuova Chiesa. Il progetto fu poi approvato sia dall'autorit\u00e0 Ecclesiastica che dal R. Genio Civile. Superati alcuni problemi burocratici, abbandonata l'idea del restauro, si decise di demolire la chiesa settecentesca e di edificare sulle sue fondamenta un tempio nuovo.\nLa Giunta Comunale, con delibera del 14 luglio 1928, approvata dal G.P.A (Giunta-Provinciale-Amministrativa) il 17 agosto cedeva l'area comunale necessaria alla nuova costruzione ed autorizzava la demolizione della canonica vecchia e, con delibera del 23 agosto e il 4 settembre 1928, approvate dalla G.P.A. il 5 settembre, destinava ad abitazione del Rettore una casa di sua propriet\u00e0 adiacente alla chiesa, per cui si sarebbe poi comunicato internamente tra chiesa e canonica. La nuova chiesa doveva sorgere sull'arca della precedente, poich\u00e9 non vi era sulla piazza municipale area disponibile e inoltre esisteva gi\u00e0 il campanile ultimato alcuni anni prima.\nI lavori di demolizione della vecchia chiesa ebbero inizio luned\u00ec 9 luglio 1928, mentre il 23 luglio 1928 iniziarono quelli per l'erezione della nuova chiesa. Gli ingegneri Stefano Mortari e il figlio di adoperarono, prestando gratuitamente la loro opera nell'estensione dei disegni, nella redazione del progetto e nella direzione dei lavori.\nIl 25 ottobre 1928 il vescovo mons. Rizzi collocava la prima pietra, dopo averla benedetta, nello spazio predisposto sotto la soglia della porta principale, nello scenario delle impalcature in legno che contornavano i primi metri di muratura. Tenuto conto delle sospensioni per l'inverno 1928/29 e per l'attesa dei materiali, si impiegarono solo nove mesi lavorativi. Nella domenica del 13 ottobre 1929 mons. Anselmo Rizzi, Vescovo di Adria, benedisse la nuova Chiesa che la volont\u00e0 e le offerte dei fratelli eressero dalle fondazioni sull'area dove sorgeva la vecchia chiesa. Nella stessa circostanza della benedizione della nuova Chiesa mons. Anselmo Rizzi eresse la Curazia a Parrocchia, rendendo cos\u00ec i fedeli di Castelnovo Bariano autonomi e indipendenti da Massa Superiore e Bergantino. In quell'anno inizi\u00f2 la conservazione degli atti di Cresima nell'archivio parrocchiale. Un importante documento attesta l'avvenimento dell'inaugurazione e precisamente una lapide in marmo verde di soia che si trova sulla prima campata a sinistra dell'entrata della chiesa e incisa a caratteri dorati in latino.\nEdificio.\nLa Nuova Chiesa costituisce una pregevole opera d'arte in stile neogotico, caratterizzata da archi a sesto acuto e delle linee ascendenti. Il complesso misura 40 metri di lunghezza per 11 di larghezza e 22 di altezza. L'esterno maestoso ha il fronte in mattoni a faccia vista con cornice in cotto a fregi e ad archi acuti. Il rosone, sito al centro della bella facciata della chiesa, \u00e8 una grazia tutta gotica, un capolavoro armonioso di architettura nella storia dell'arte. Al centro del rosone \u00e8 sita una croce in stile greco-romanico, tutt'intorno troviamo dodici colonnine in marmo chiaro e una cornice di foglie in cotto pregevolmente lavorate. Le decorazioni in cotto vennero approntate dalla Societ\u00e0 Gallotti di Bologna. Una parte del rosone \u00e8 ornata da una vetrata a rulli variamente colorata cos\u00ec da offrire una bella luce alla chiesa. Dall'interno i raggi del sole che filtrano attraverso il rosone, offrono un gioco di colori che sembra incendiare la grande navata centrale resa ancor pi\u00f9 calda dai mattoni a vista.\nIl portale \u00e8 sostenuto da due colonne di varia fattura e forma. Ciascuna colonna mostra nella parte superiore una lunetta con al centro lo stemma vescovile. Nell'ingresso principale troviamo una bussola in muratura con portale-vetrata, opera dell'artista Francesco Grechi. L'interno della chiesa \u00e8 costituito da una navata, otto bifore cieche e quindici piccole rose, simbolo di tenerezza, grazie e sensibilit\u00e0. Le bifore della navata sono occupate da vetrate che rappresentano nella parte superiore i quattro evangelisti, i dodici apostoli e le figure dei Santi Patroni: Sant'Antonio di Padova e San Rocco; nella parte inferiore i misteri del Rosario. Tutte le vetrate sono state fatte dalla ditta Rodolfo Fanfani di Figline Valdarno (FI).\nLateralmente vi sono due nicchie coperte da un pregevole soffitto a vela ornato da decorazioni appropriate allo stile geometrico e floreale. Su un altare, rigorosamente in marmo, troviamo la statua di Sant'Antonio di Padova e nell'altra la Madonna con Bambino. Nelle decorazioni della Chiesa lavorarono i concittadini Mauro Verzola, prof. Renzo Munari e Castore Gurzoni. Sempre nella navata si trovano due porte laterali che comunicano con l'esterno. I pilastri, rosoni, archi acuti e le volte a crociera sono tutti costruiti con mattoni in venti sagome differenti, ispirate sempre allo stile gotico. Il soffitto della navata \u00e8 una struttura a capriate tutto in legno verniciato. Un grande arco acuto grave alto 16 metri divide, con tre gradini, la navata dal presbiterio rivestito con un soffitto a vela.\nLa parte posteriore il presbiterio \u00e8 formata da sette lati, con decorazioni di bell'effetto eseguite con gli stessi mattoni sagomati per la costruzione. Nelle nicchie dell'abside vi troviamo, a partire da sinistra, le statue di San Giuseppe, San Antonio Abate, S.ta Lucia, S. Biagio, S. Rocco e S. Luigi Gonzaga. Nella parte centrale dell'abside \u00e8 installato un organo a canne, acquistato dalla Basilica della Tomba in Adria. Al di sopra dell'organo \u00e8 possibile ammirare cinque finestre ornate da meravigliose vetrate istoriate; quella centrale rappresenta la Madonna Immacolata ispirata ad un celebre quadro del Murillo; le altre quattro finestre illustrano con figure angeliche le quattro virt\u00f9 cardinali: prudenza, giustizia, fortezza e temperanza.\nL'altare maggiore in marmo bianco sostenuto da colonnine ad arco acuto \u00e8 sormontato dal tabernacolo. Questo splendido elemento di sobria bellezza \u00e8 incastonato al centro di un artistico pannello in legno, color noce. Il pavimento \u00e8 marmoreo. Sospeso in alto, sopra l'altare maggiore, \u00e8 collocato il crocifisso ligneo molto espressivo di una buona fattura. Due artistiche porte si aprono sui lati del presbiterio, quella di destra \u00e8 cieca, mentre quella di sinistra comunica con la sagrestia.\nLa nuova sagrestia (disegnata da Luigi Verzola e realizzata dalla \u201cCooperativa Lavoro e Progresso\u201d di Castelnovo Bariano), \u00e8 una struttura perfettamente in stile con la Chiesa e serve anche da Cappella per le S. Messe invernali, adornata da lapidi e foto ricordo dei sacerdoti che hanno svolto il loro ministero nella Parrocchia. Una piccola scala porta al piano sottostante dove si trova un locale adibito a spogliatoio e deposito. Nella sagrestia vi troviamo un piccolo altare e dodici bellissimi medaglioni di diametro di 40 cm raffiguranti i dodici apostoli. Sembra infatti che le figure risalgano al secolo scorso, anche se non ci sono notizie sicure al riguardo e tanto meno si conosce la provenienza e l'autore. Sono immagini commoventi e ammirabili per il loro valore artistico. La Chiesa \u00e8 adornata da una serie di tavole in legno raffiguranti la Via Crucis, il cui autore e provenienza sono tutt'oggi ignoti. I banchi in legno di ciliegio sono in stile gotico. Sul piazzale della Chiesa davanti all'entrata, sono posti due leoni accucciati, in marmo rosa; simbolo della forza, generosit\u00e0 e valore che non indietreggia davanti a niente e nessuno. L'animale sarebbe inoltre il simbolo del bene contro il male. \nAdiacente alla Chiesa troviamo il campanile, la cui torre, che in un primo tempo giungeva all'altezza dell'orologio, \u00e8 stata successivamente innalzata a 36 metri e nel 1921 completata con tre campane.\nUn importante riconoscimento venne dato alla Parrocchia nel 1951 (n\u00ba 64 della Gazzetta Ufficiale in data 17 marzo 1951) con Decreto del Presidente della Repubblica 11 gennaio 1951 n\u00ba 145. Riconoscimento agli effetti civili per la costruzione della Parrocchia di S. Antonio di Padova in Castelnovo Bariano (RO), col quale su proposta del Ministro dell'Interno, viene riconosciuto, il decreto del Vescovo di Adria in data 13 ottobre 1948 e con postilla 1\u00ba gennaio 1949, relativo alla costruzione della Parrocchia di S. Antonio di Padova, in Castelnovo Bariano (RO). Nel 1951 venne posta una lapide al di sotto del busto di Papa Giovanni XXIII (proveniente dalla demolizione della vecchia chiesa) in ricordo della Solenne Consacrazione della Chiesa. A ricordo dell'Anno Santo e in occasione della visita del Vescovo \u00e8 stata posta a destra dell'entrate della Chiesa una lapide ricordo.\nLa vecchia canonica fatiscente che si trovava sulla destra della Chiesa attorno agli anni 1964/65 fu demolita. Nella nuova piazza, dedicata a Papa Giovanni XXIII, venne edificata la nuova canonica in stile classico-moderno inizialmente adibita ad abitazione del parroco. Attualmente al piano terra \u00e8 posto l'ufficio e l'archivio della Parrocchia con sala riunioni, mentre al piano superiore si trovano una serie di sale, ove settimanalmente viene svolta l'attivit\u00e0 di catechesi."}
{"id": "3878944", "revid": "125128516", "url": "https://it.wikipedia.org/wiki?curid=3878944", "title": "Michael McDonald (lottatore)", "text": "Combatte nella categoria dei pesi gallo per l'organizzazione UFC, nella quale \u00e8 stato un contendente al titolo dei pesi gallo ad interim nel 2013 quando venne sconfitto dal campione Renan Bar\u00e3o.\n\u00c8 stato campione di categoria nella lega locale Tachi Palace Fights.\nHa un fratello, Brad McDonald, anch'egli professionista di MMA.\nNel 2010 venne inserito nella lista dei migliori 25 lottatori under 25 e nel 2011 venne indicato da MMARanked.com come il quinto miglior prospetto delle MMA.\nCarriera nelle arti marziali miste.\nInizi.\nMcDonald inizia ad interessarsi agli sport da combattimento all'et\u00e0 di dieci anni, quando entra in una scuola di kickboxing; successivamente passa alle arti marziali miste a 14 anni di et\u00e0 ed esordisce come professionista a 16 anni nella promozione californiana Gladiator Challenge.\nVive in una famiglia di lottatori, in quanto anche i suoi due fratelli praticano arti marziali miste.\nCombatte nella Gladiator Challenge dal 2007 al 2008 con un record di 7-0.\nSuccessivamente combatte per il titolo dell'organizzazione PFC ma viene sconfitto dall'ex campione dei pesi piuma WEC Cole Escovedo.\nSubito dopo la sua prima sconfitta in carriera patita nella PFC passa alla Tachi Palace Fights, organizzazione nella quale si mette definitivamente in luce come un peso gallo di indiscutibile valore grazie alle vittorie per KO sui veterani WEC Manny Tapia e Cole Escovedo, sul quale si prende la rivincita dopo la sconfitta del 2009 e vince il titolo dei pesi gallo TPF.\nWorld Extreme Cagefighting.\nIl 19 settembre 2010 con la firma del contratto che lo lega alla prestigiosa organizzazione WEC McDonald diviene il pi\u00f9 giovane lottatore tra i roster delle organizzazioni controllate dalla Zuffa.\nEsordisce l'11 novembre con una vittoria per sottomissione contro Clint Godfrey.\nUltimate Fighting Championship.\nNel 2011 con l'acquisto della WEC da parte dell'UFC Michael McDonald entra a far parte del roster dell'organizzazione guidata da Dana White.\nSi presenta al primo incontro con alle spalle un record personale di 11-1; l'avversario \u00e8 lo striker Edwin Figueroa, scelto in sostituzione dell'indisponibile Nick Pace, e McDonald si impone ai punti.\nSuccessivamente vince ma non convince contro Chris Cariaso che rimpiazzava l'infortunato Norifumi Yamamoto.\nPrima della fine dell'anno mette KO l'esordiente Alex Soto nella sua terza sfida UFC e quindi l'organizzazione gli permette di affrontare uno dei primi 10 pesi gallo al mondo e leggenda della WEC quale \u00e8 Miguel Torres: McDonald esce vittorioso per KO nel primo round, rendendo ancor pi\u00f9 solida la sua posizione di top fighter nella categoria.\nNel 2013 vennero istituiti i ranking ufficiali dell'UFC per ogni categoria di peso, con McDonald classificato come il contendente numero 2 nella divisione dei pesi gallo dietro al campione Dominick Cruz ed al campione ad interim Renan Bar\u00e3o.\nNel febbraio fu il contendente al titolo ad interim contro il campione Renan Bar\u00e3o: McDonald inizi\u00f2 abbastanza bene con il suo striking potente, ma pag\u00f2 il miglior grappling dell'avversario e la mancanza di esperienza negli incontri lunghi, e durante il quarto round fin\u00ec sottomesso per strangolamento; fu la sua prima sconfitta in UFC.\nSi riprese bene in agosto sottomettendo con un triangolo il contendente numero 5 dei ranking Brad Pickett, ottenendo nella stessa sera i premi \"Submission of the Night\" e \"Fight of the Night\".\nIn dicembre perde contro l'ex campione WEC e contendente numero 1 dei ranking UFC Urijah Faber, venendo sottomesso durante il secondo round.\nDopo un'assenza dall'ottagono per una durata di due anni a causa di numerosi infortuni e interventi, tra cui un'operazione alla mano e al polso, McDonald torn\u00f2 a combattere all'evento UFC 195 del 2 gennaio 2016 affrontando Masanori Kanehara. Dopo essere stato dominato al tappeto nella prima ripresa, McDonald si ritrov\u00f2 ancora al suolo anche nel secondo round; durante un tentativo di sottomissione da parte del giapponese, che tent\u00f2 di chiudere il match con un triangolo di braccio, McDonald riusc\u00ec incredibilmente ad uscire dalla sottomissione e ad raggiungere le spalle del suo avversario, da questa posizione lo chiuse in uno strangolamento da dietro che gli consegn\u00f2 la vittoria. Inoltre venne premiato con il riconoscimento \"Performance of the Night\".\nA luglio dovette affrontare il brasiliano John Lineker. Dopo quasi 2 minuti dall'inizio dell'incontro, McDonald venne colpito da un potente gancio destro susseguito da un gancio sinistro, rimanendo stordito temporaneamente; i due cominciarono una vera e propria \"rissa\" dove si scambiarono un gran numero di pugni. Dopo 30 secondi, McDonald riprese la lucidit\u00e0 ma si ritrov\u00f2 schiacciato contro la gabbia a causa della continua pressione da parte di Lineker. Quest'ultimo lo colp\u00ec nuovamente con un gancio sinistro, chiudendo il match per KO."}
{"id": "3878945", "revid": "121675765", "url": "https://it.wikipedia.org/wiki?curid=3878945", "title": "Cronotopo (traduzione)", "text": "Cron\u00f2topo, che significa \u00abtempospazio\u00bb, \u00e8 un termine mutuato dallo spaziotempo della fisica (in riferimento alla teoria della relativit\u00e0 di Einstein). Nell'ambito della scienza della traduzione viene usato per indicare le coordinate, quali tempo, spazio e cultura, in cui il testo nasce e viene tradotto. \nSul cron\u00f2topo si \u00e8 espresso anche Michail Bachtin, che lo ha definito come il rapporto tra le coordinate temporali e spaziali che danno forma a un testo letterario. Bachtin introduce il cron\u00f2topo nel campo della letteratura, esprimendo cos\u00ec l'inscindibilit\u00e0 di spazio e tempo all'interno di un romanzo. Lo studioso parla di cron\u00f2topo letterario, che permette di determinare il genere letterario di un romanzo e le sue variet\u00e0. Bachtin aggiunge anche che \u00abla tipologia del \u201ccron\u00f2topo\u201d si costruisce sull'opposizione \u201cmondo proprio/mondo altrui\u201d, mentre la tipologia dell'\u201denunciato\u201d sull'opposizione \u201clinguaggio proprio/linguaggio altrui\u201d\u00bb. Infatti l'analisi cronotopica del metatesto \u00e8 pi\u00f9 concettuale, mentre l'analisi linguistica si occupa pi\u00f9 dell'aspetto linguistico e stilistico del testo tradotto.\nL'analisi cronotopica.\nL'analisi cronotopica serve per comprendere il testo nel suo insieme: la realt\u00e0 storica in cui \u00e8 ambientato, il rapporto personale dell'autore con questa realt\u00e0 e la rappresentazione artistica della realt\u00e0 in cui \u00e8 posto il testo. Questo tipo di approccio per l'analisi di un testo ha la caratteristica di essere pi\u00f9 caratterizzato a livello semiotico, ma meno condizionato dall'aspetto linguistico. Si tratta di un'analisi pi\u00f9 concettuale e poetica che, nella stessa misura dell'analisi linguistica, ma con un approccio diverso, permette di fare l'analisi traduttologica, individuando le dominanti o gli elementi su cui si basa il testo. Infatti il compito del traduttore non \u00e8 solo quello di tradurre linguisticamente un prototesto, badando solo alla struttura superficiale, ma considerare questi aspetti ponendo particolare attenzione al mondo del testo, al testo nel suo insieme.\nI livelli cronotopici.\n\u00c8 possibile individuare diversi livelli cronotopici, che quasi mai sono ben distinti l'uno dall'altro, bens\u00ec si intrecciano continuamente. Per l'individuazione dei tre principali livelli di cron\u00f2topo si parte come per l'analisi tematica di un testo: ogni testo riflette una realt\u00e0, che risulta analizzabile nel testo e tramite le relazioni personali dell'autore con questa realt\u00e0. Inoltre da questi due aspetti dipende spesso la rappresentazione artistica della realt\u00e0, ovvero la creazione di un modello artistico. Sulla base di questo ragionamento possiamo individuare tre livelli tematici di un testo:\nSulla base di questa suddivisione in livelli tematici, \u00e8 possibile individuare i tre livelli cronotopici:\nL'analisi cronotopica prevede quindi un testo in cui \u00e8 possibile individuare una realt\u00e0 concepita, una realt\u00e0 vissuta e una realt\u00e0 immaginata. \nIn musica, l'analisi cronotopica \u00e8 stata utilizzata per studiare la soggettivit\u00e0 dell'espressivit\u00e0 musicale. \nAltre categorie cronotopiche nella traduzione deverbalizzante (traduzione filmica) individuate da Peeter Torop:"}
{"id": "3878946", "revid": "1442080", "url": "https://it.wikipedia.org/wiki?curid=3878946", "title": "Bell Challenge 2004 - Doppio", "text": "Il doppio del torneo di tennis Bell Challenge 2004, facente parte del WTA Tour 2004, ha avuto come vincitrici Carly Gullickson e Mar\u00eda Emilia Salerni che hanno battuto in finale Els Callens e Samantha Stosur 7-5, 7-5."}
{"id": "3878951", "revid": "767487", "url": "https://it.wikipedia.org/wiki?curid=3878951", "title": "Associazione Sportiva Cittadella 2011-2012", "text": "Questa voce raccoglie le informazioni riguardanti l'Associazione Sportiva Cittadella nelle competizioni ufficiali della stagione 2011-2012.\nStagione.\nIl Cittadella \u00e8 alla sua sesta partecipazione al campionato di Serie B, questo \u00e8 il quarto anno consecutivo. Lo staff tecnico dello scorso anno \u00e8 stato confermato quindi ci sar\u00e0 ancora Claudio Foscarini a guidare, per il settimo anno consecutivo, la squadra veneta.\nOrganigramma societario.\nArea direttiva\nArea sicurezza\nArea organizzativa\nArea comunicazione e marketing\nArea tecnica\nSettore giovanile\nArea sanitaria"}
{"id": "3878952", "revid": "1442080", "url": "https://it.wikipedia.org/wiki?curid=3878952", "title": "Mondial Australian Women's Hardcourts 2003 - Doppio", "text": "Il doppio del torneo di tennis Mondial Australian Women's Hardcourts 2003, facente parte del WTA Tour 2003, ha avuto come vincitrici Svetlana Kuznecova e Martina Navr\u00e1tilov\u00e1 che hanno battuto in finale Nathalie Dechy e \u00c9milie Loit 6\u20134, 6\u20134."}
{"id": "3878959", "revid": "1442080", "url": "https://it.wikipedia.org/wiki?curid=3878959", "title": "ASB Classic 2003 - Doppio", "text": "Il doppio del torneo di tennis ASB Classic 2003, facente parte del WTA Tour 2003, ha avuto come vincitrici Teryn Ashley e Abigail Spears che hanno battuto in finale Cara Black e Elena Lichovceva 6-2, 2-6, 6-0."}
{"id": "3878960", "revid": "599013", "url": "https://it.wikipedia.org/wiki?curid=3878960", "title": "Francesco Straniero Sergio", "text": "Biografia.\nStraniero, dopo la maturit\u00e0 classica, ottiene il Diploma di Interprete Parlamentare in Lingua inglese presso la Scuola Superiore per Interpreti e Traduttori di Roma nell'anno accademico 1979/80 e quindi, nel 1984, la Laurea in Interpretazione in Lingua inglese e Lingua russa, conseguita presso la Scuola Superiore di lingue moderne per interpreti e traduttori dell'Universit\u00e0 degli Studi di Trieste, con una Tesi sul \u201cIl lessico militare nel linguaggio politico sovietico\u201d.\nAvvia la propria carriera accademica nel 1988 come Professore a Contratto presso la Scuola Superiore di Lingue Moderne per Interpreti e Traduttori dell'Universit\u00e0 degli studi di Trieste. Una carriera che prosegue come Ricercatore nel 1994, quindi, dal 2000, assume l'incarico di Professore Associato in Scienze del linguaggio, dell'interpretazione e traduzione. Dal 1985 al 1994 \u00e8 stato anche interprete free-lance di simultanea e consecutiva da e verso le lingue russa e inglese. Sede professionale Roma.\nContributo scientifico.\nSin dai primi anni degli anni Ottanta ha intrapreso ricerche pionieristiche nell'ambito delle metodologie didattiche nell'interpretazione, analisi degli errori e linguistica contrastiva (Linguistica comparativa). Ma la produzione scientifica pi\u00f9 rilevante ed innovativa \u00e8 stata sicuramente quella dedicata all'interpretazione dialogica, con particolare focalizzazione a quella sviluppata nel contesto televisivo. Il suo lavoro in questo ambito ha prodotto significative novit\u00e0 teoriche, soprattutto nell'approccio alla traduzione nell'interazione bilingue.\nAl suo contributo scientifico, si aggiungono anche significativi contributi extra-accademici, che lo vedono impegnato sul fronte dei diritti umani e politici, quelli che Straniero definiva \u201clo zoccolo duro\u201d, fino ad essere tra i pochissimi stranieri che si unirono in piazza alla popolazione civile moscovita nella drammatica difesa del parlamento russo la notte del 21 agosto, contro il Colpo di stato sovietico del 1991.\nPubblicazioni rilevanti.\nTra la vasta bibliografia di Straniero, si segnalano alcune delle principali pubblicazioni:"}
{"id": "3878962", "revid": "301422", "url": "https://it.wikipedia.org/wiki?curid=3878962", "title": "Ano Hi Mita Hana no Namae o Bokutachi wa Mada Shiranai", "text": ""}
{"id": "3878964", "revid": "1318658", "url": "https://it.wikipedia.org/wiki?curid=3878964", "title": "Harry Julius Emel\u00e9us", "text": "Vita e ricerche.\nEmel\u00e9us nacque a Londra nel 1903 nel quartiere di Poplar, figlio di Karl Henry Emel\u00e9us (1869\u20131948), un farmacista che era nato a Vaasa in Finlandia. Poco dopo la sua nascita il padre acquist\u00f2 una farmacia a Battle (East Sussex) e la famiglia si spost\u00f2 l\u00ec. Emel\u00e9us fu il secondo di cinque fratelli. Il fratello maggiore, Karl George Emel\u00e9us (1901\u20131989) sarebbe diventato professore di fisica alla Queen's University di Belfast.\nStudi\u00f2 prima alla St Leonards Collegiate School di Hastings (East Sussex), e alla Hastings Grammar School, e quindi al Royal College of Science e all'Imperial College di Londra, diplomandosi nel 1923. Dopo il diploma fece alcuni studi sulla luminescenza emessa durante processi di ossidazione dal fosforo e da altre sostanze. Nel 1926 ottenne il PhD.\nCon una borsa di studio, nel periodo 1927-1928 frequent\u00f2 il Karlsruher Institut f\u00fcr Technologie lavorando nel laboratorio di Alfred Stock, chimico inorganico tedesco allora famoso. Qui contribu\u00ec a sintetizzare e caratterizzare il decaborano e impar\u00f2 le tecniche di linea da vuoto necessarie a manipolare composti sensibili all'aria.\nPer due anni, dal 1929 al 1931 lavor\u00f2 all'Universit\u00e0 di Princeton, dove con il professor Hugh Stott Taylor fece ricerche sulla fotochimica dell'ammoniaca e di altre ammine. A Princeton conobbe Mary Catherine Horton, che spos\u00f2 nel 1931.\nTornato in Inghilterra, dal 1931 lavor\u00f2 all'Imperial College, prima come giovane assistente e quindi come insegnante. All'inizio fece ricerche in campi diversissimi, tra i quali: fotochimica di composti inorganici, chimica dei silani, composizione isotopica dell'acqua e reazioni di scambio isotopico. In seguito si interess\u00f2 maggiormente alla sintesi di nuovi derivati alogeno-organici di silicio, arsenico, zolfo, tellurio e selenio, contribuendo ad ampliare le conoscenze della chimica di questi elementi. Assieme a J. S. Anderson nel 1938 pubblic\u00f2 il libro \"Modern Aspects of Inorganic Chemistry\" che contribu\u00ec a stimolare l'interesse per la chimica inorganica ed ebbe molto successo, con traduzioni anche in tedesco, italiano e spagnolo. Seguirono varie edizioni aggiornate, fino alla quarta del 1973 dove J. S. Anderson venne sostituito da A. G. Sharpe.\nDurante la guerra le ricerche furono indirizzate a possibili armi chimiche; alcuni dei composti studiati furono ClF, ClF3, BrF3 e IF5. Nel 1944 and\u00f2 all'Oak Ridge National Laboratory per lavorare al progetto Y-12 sulla separazione degli isotopi dell'uranio usando lo spettrografo di massa. Come ebbe a dire pi\u00f9 tardi \"il mio contributo fu molto limitato e senza alcuna connessione alla bomba e alla sua costruzione\".\nNel 1945 divent\u00f2 professore di chimica inorganica a Cambridge, dove rimase per il resto della sua vita, e dove fond\u00f2 e diresse uno dei pi\u00f9 famosi laboratori di chimica inorganica del mondo. Pi\u00f9 di 40 dei suoi studenti fecero poi carriera diventando professori in 15 nazioni diverse. In questo periodo i suoi principali contributi alla chimica inorganica riguardarono:\nNel 1970 and\u00f2 in pensione ma continu\u00f2 a condurre ricerche sperimentali fino ad oltre 80 anni. Mor\u00ec a Cambridge per un attacco di cuore nel 1993. Lasci\u00f2 quattro figli; la moglie Catherine era deceduta nel 1991.\nIncarichi e onorificenze.\nTra i molti incarichi istituzionali fu presidente della IUPAC (1955\u201360), presidente della Chemical Society (1958\u201360) e del Royal Institute of Chemistry (1963\u201365). Tra le numerosissime onorificenze ottenne i seguenti riconoscimenti:\nOpere.\nLe ricerche di Emel\u00e9us sono documentate da pi\u00f9 di 150 articoli su riviste specializzate. Scrisse inoltre i seguenti libri:"}
{"id": "3878966", "revid": "1442080", "url": "https://it.wikipedia.org/wiki?curid=3878966", "title": "Adidas International 2003 - Doppio femminile", "text": "Il doppio femminile del torneo di tennis Adidas International 2003, facente parte del WTA Tour 2003, ha avuto come vincitrici Kim Clijsters e Ai Sugiyama che hanno battuto in finale Conchita Mart\u00ednez e Rennae Stubbs 6-3, 6-3."}
{"id": "3878968", "revid": "1305772", "url": "https://it.wikipedia.org/wiki?curid=3878968", "title": "Puss", "text": ""}
{"id": "3878970", "revid": "729019", "url": "https://it.wikipedia.org/wiki?curid=3878970", "title": "Osservatorio astronomico di Skalnat\u00e9 Pleso", "text": "L'osservatorio astronomico di Skalnat\u00e9 Pleso (in slovacco \"Astronomick\u00e9 observat\u00f3rium Skalnat\u00e9 Pleso\") \u00e8 un osservatorio astronomico situato nell'omonima localit\u00e0 negli Alti Tatra, in Slovacchia, alle coordinate a 1.786 m s.l.m.. Il suo codice \"MPC\" \u00e8 056 Skalnate Pleso.\nL'osservatorio, il cui motto \u00e8 \"Per aspera ad astra\", ha cominciato a funzionare nel 1943 sotto la direzione di Anton\u00edn Be\u010dv\u00e1\u0159.\nGli \u00e8 stato dedicato l'asteroide 2619 Skalnat\u00e9 Pleso.\nStrumentazione principale.\nLa strumentazione originale, un telescopio riflettore Zeiss di 0,6 metri e due telescopi rifrattori di 0,2 metri sono stati sostituiti con un nuovo riflettore di 60\u00a0cm nel 1977, equipaggiato con un fotometro fotoelettrico e da un altro di 61\u00a0cm nel 2001, equipaggiato di CCD.\nPrincipali campi di ricerca.\nL'attivit\u00e0 dell'osservatorio \u00e8 diretta principalmente in due campi gestiti ognuno da un Dipartimento:\nDipartimento della Materia Interplanetaria.\nQuesto dipartimento si occupa di ricerche, anche teoriche, sui corpi minori del Sistema solare: asteroidi, comete, meteoroidi e le polveri interplanetarie: a tale scopo ha in dotazione il telescopio riflettore di 61\u00a0cm f/4,3 dotato di CCD usato per astrometria e fotometria di asteroidi e comete, oltre a strumenti minori. In tale ambito un'attenzione particolare \u00e8 dedicata agli oggetti near-Earth, sia asteroidali che cometari.\nIl dipartimento \u00e8 conosciuto particolarmente per i suoi studi, sui meteoroidi: principale campo d'investigazione sono gli sciami meteorici, i loro corpi progenitori, la loro origine, l'evoluzione: per tali ricerche l'osservatorio usa le onde radio tramite radar astronomici dedicati allo studio delle meteore, in collaborazione con l'Osservatorio astronomico di Modra, inoltre l'osservatorio gestisce una stazione d'osservazione all sky dotata di camere munite di obiettivi fish-eye inserita nella rete della European Fireball Network.\nIl dipartimento si \u00e8 occupato anche di ricerche sulle polveri interplanetarie fornite dalla NASA.\nDipartimento di studi stellari.\nQuesto dipartimento si occupa di ricerche, anche teoriche, sulle stelle, sistemi stellari binari e multipli ed evoluzione stellare; a tal fine dispone a Skalnat\u00e9 Pleso di un riflettore di 60\u00a0cm equipaggiato con un fotometro fotoelettrico e di un analogo strumento installato all'osservatorio di Stara Lesna. Il dipartimento si \u00e8 specializzato nello studio delle stelle variabili in particolare di quelle ad elevata variabilit\u00e0 come le variabili cataclismatiche, le nove simbiotiche, le Stelle Ap e Bp e le stelle peculiari. In passato ha partecipato agli studi stellari svolti nell'ambito dei programmi del consorzio Intercosmos.\nAltre attivit\u00e0.\nL'osservatorio pubblica una propria rivista scientifica in inglese, le Contributions of the Astronomical Observatory Skalnat\u00e9 Pleso (CAOSP).\nPresso l'osservatorio \u00e8 installata anche una stazione meteorologica gestita dall'Istituto di Geofisica di Bratislava.\nL'osservatorio si occupa pure di studiare l'ozono mediante osservazioni radio dalla superficie terrestre."}
{"id": "3878971", "revid": "1573940", "url": "https://it.wikipedia.org/wiki?curid=3878971", "title": "Pseudomyrmecinae", "text": "Pseudomyrmecinae \u00e8 una sottofamiglia di insetti imenotteri della famiglia Formicidae.\nDescrizione.\nLe Pseudomyrmecine si riconoscono per gli occhi molto grandi e per il primo segmento delle antenne relativamente corto, meno di 3/4 della lunghezza della testa; hanno inoltre un pungiglione ben sviluppato. Il pronoto e il mesonoto delle operaie sono nettamente distinti e articolati.\nLe larve possiedono una sacca sulla superficie ventrale del torace, detta \"trophothylax\", in cui le operaie depongono il cibo.\nBiologia.\nSono formiche prevalentemente arboricole, che costruiscono i loro nidi in cavit\u00e0 preformate nel legno, quali il midollo di ramoscelli secchi o gallerie scavate nel legno da altri insetti. Un gran numero di specie (circa il 20% di quelle note) dipendono da piante mirmecofile che offrono loro ospitalit\u00e0 all'interno di cavit\u00e0 dedicate (domazie), come per esempio le stipole di alcune specie di \"Acacia\" o i piccioli foliari di alcune specie di \"Tachigali\" e \"Triplaris\".\nTassonomia.\nLa sottofamiglia Pseudomyrmecinae comprende i seguenti generi:\nDati molecolari e morfologici sostengono l'ipotesi di una relazione cladistica tra Pseudomyrmecinae e Myrmeciinae, il che comporterebbe un'origine africana risalente al Cretaceo, con successiva dispersione dall'Africa al Sud America.\nDistribuzione e habitat.\nLa sottofamiglia ha una distribuzione prevalentemente pantropicale: il genere \"Pseudomyrmex\" \u00e8 ampiamente diffuso nel Nuovo Mondo, il genere \"Tetraponera\" nel Vecchio Mondo (Africa, Madagascar, India, sudest asiatico, Australia), mentre \"Myrcidris\" \u00e8 ristretto al Brasile.\nLa maggior parte delle specie vivono nelle foreste tropicali e nella savana."}
{"id": "3878972", "revid": "1442080", "url": "https://it.wikipedia.org/wiki?curid=3878972", "title": "Tasmanian International 2003 - Doppio", "text": "Il doppio del torneo di tennis Tasmanian International 2003, facente parte del WTA Tour 2003, ha avuto come vincitrici Cara Black e Elena Lichovceva che hanno battuto in finale Barbara Schett e Patricia Wartusch 7\u20135, 7\u20136(1)."}
{"id": "3878975", "revid": "1305772", "url": "https://it.wikipedia.org/wiki?curid=3878975", "title": "Stefano I di Troyes", "text": "Origine.\nStefano, come conferma il \"Rodulfi Glabri, Historiarum III\" era figlio del Conte di Champagne (conte di Meux e di Troyes), Erberto II e della moglie di cui non conosciamo il nome, ma che, secondo lo storico francese, Christian Settipani, nel suo \"Annales de Midi (1990)\" (non consultato) era la figlia di Stefano Conte di G\u00e9vaudan e della sua seconda moglie Adelaide d'Angi\u00f2.&lt;br&gt;Secondo il documento n\u00b0 14 del \"Cartoulaire de l'abbatte de Monti\u00e9ramey\", datato 6 agosto 959, Erberto II di Troyes era figlio del Conte di Champagne (conte di Meux e di Troyes), Roberto e della moglie Adelaide o Wera di Ch\u00e2lon (930/5- dopo l'agosto 967), che, secondo il \"Odoranni monachi Sancti Petri Vivi Senonensis Chronicon\" era figlia di Giselberto di Ch\u00e2lon, e di Ermengarda, figlia di Riccardo di Autun e sorella di Ugo il Nero.&lt;br&gt;Secondo un documento, datato luglio 940.\nBiografia.\nSi conosce veramente poco del Regno di Stefano I. Alla morte del padre, Erberto II di Troyes, verso il 995/996, Stefano gli succedette nella contea di Champagne, come Stefano I.&lt;br&gt;Come ci conferma il \"Miracula S. Aigulphi I 1\", Stefano (\"Stephano comite\") e la moglie (\"Ala seu Adela comitissa coniuge sua\") sono ricordati per aver presenziato alla riesumazione, tenuta dall'Arcivescovo Sebino di Sens, delle sante reliquie di San Agilulfo (S. Aigulphi reliquias), i cui resti sono stati recuperati e posti in una teca d'Argento a Provins nel 996. \nUn'altra volta, come ci conferma il documento n\u00b0 XXX del \"Roberti Regis Diplomata\" fu testimone per una donazione di re Roberto II il Pio all'abbazia di Lagny-sur-Marne nel 1019.\nLa morte di Stefano fu registrata dalla stessa abbazia in una lettera all'Arcivescovo di Sens, L\u00e9otheric del 1021.\nNon ebbe figli, e circostanze della sua successione sono poco chiare. Il suo successore, Oddone II di Blois, non era il suo parente pi\u00f9 prossimo, il che elimina la classica successione. Oddone II di Blois era nemico del Re di Francia Roberto II il Pio, \u00e8 quasi impossibile pensare che abbia infeudato le sue terre in Champagne a Oddone. Infatti, come ci conferma lo storico francese, Louis Halphen, ci sono tutte le ragioni per credere che il re, rivendicandone l'eredit\u00e0, si sia opposto alla successione, pensando in un primo tempo di contrastarlo, accettando poi il fatto compiuto, probabilmente l'accett\u00f2 per avere sotto controllo lo stesso Oddone II. In realt\u00e0, \u00e8 pi\u00f9 probabile che Oddone II di Blois sia stato designato come successore direttamente da Stefano, in quanto era gi\u00e0 beneficiario del feudo.\nMatrimonio e discendenza.\nStefano aveva sposato una donna di cui conosciamo il nome, Ala o Alice o pi\u00f9 probabilmente Adelaide, come ci viene confermato dal \"Miracula S. Aigulphi I 1 degli Acta Sanctorum, Sep I\". Stefano da Alice non ebbe alcun discendente."}
{"id": "3878976", "revid": "824274", "url": "https://it.wikipedia.org/wiki?curid=3878976", "title": "Canberra Women's Classic 2003 - Doppio", "text": "Il doppio del Canberra Women's Classic 2003 \u00e8 stato un torneo di tennis facente parte del WTA Tour 2003.\nTathiana Garbin e \u00c9milie Loit hanno battuto in finale D\u00e1ja Bed\u00e1\u0148ov\u00e1 e Dinara Safina 6-3, 3-6, 6-4"}
{"id": "3878977", "revid": "125876946", "url": "https://it.wikipedia.org/wiki?curid=3878977", "title": "La vita che corre", "text": "La vita che corre, prima intitolata \"Stragi del sabato sera\", \u00e8 una miniserie televisiva italiana, diretta da Fabrizio Costa, e trasmessa nel 2012 su Rai 1.\nLa colonna sonora si intitola My son ed \u00e8 stata composta e cantata da Maurizio De Angelis, fratello di Guido uno dei produttori.\nLe riprese sono state effettuate a Nepi, a Viterbo, a Orvieto, a Terni e a Roma.\nTrama.\nLuca e Andrea Renzi sono fratelli. Il primo sta per diventare medico ed \u00e8 in procinto di sposare Simona, figlia del suo primario. Il secondo \u00e8 ribelle, crea problemi e fa uso di droghe. Il padre Vittorio non fa nulla per nascondere la sua preferenza per Luca e questo aumenta l'insofferenza di Andrea. Un sabato sera, i due fratelli passano la serata in discoteca, la stessa dove sono presenti Anna, Valentina e Claudia. Andrea e le ragazze abusano di alcool e droga e al momento di tornare a casa non sono in grado di guidare i rispettivi mezzi: la moto di Andrea e l'auto guidata da Claudia. Durante il viaggio di ritorno la moto effettua un pericoloso sorpasso sull'auto proprio mentre incrocia un camion, causando un terribile incidente: Andrea muore sul colpo, Claudia finisce in coma e Valentina rimane sfigurata.\nGli unici a salvarsi senza danni sono Luca e Anna, interrogati dall'ispettore Bruni che deve fare chiarezza sulla dinamica dei fatti. I ragazzi accusano Giuseppe Lampronti, il camionista che a causa dell'incidente ha sub\u00ecto l'amputazione di una gamba e che si difende sostenendo di non aver invaso la corsia opposta. Le indagini diventano ancor pi\u00f9 complicate nel momento in cui la Polizia Stradale trova della cocaina tra le carcasse dei mezzi. Anche Vittorio vuole fare chiarezza sulla faccenda, cercando di capire chi fosse veramente quel figlio scapestrato. Comincia cos\u00ec a entrare nel mondo di Andrea per carpire informazioni nelle discoteche che il figlio frequentava e rischiando persino di mettersi nei guai. Intanto per\u00f2, Luca mostra strani comportamenti che fanno intendere che non sia del tutto estraneo alla faccenda della droga. Dall'altra parte Lampronti vive un momento drammatico e delicato: perduto il lavoro come camionista per l'impossibilit\u00e0 di guidare, non sa come mantenere la propria famiglia. Sua moglie Sonia gli sta molto vicino e l'ispettore Bruni non lo ritiene responsabile dell'incidente n\u00e9 tantomeno del ritrovamento del pacchetto di cocaina. Improvvisamente per\u00f2 si viene a scoprire che quella notte Lampronti ha avuto un colpo di sonno. La situazione si ribalta completamente e diventa ancora pi\u00f9 tragica quando muore anche Claudia. Il camionista viene accusato di duplice omicidio colposo. Simona, nel frattempo, rivela a Luca di essere incinta. Compare infine sulla scena Garibaldi, un noto spacciatore della zona, che rivuole i sessanta mila euro della cocaina presa a credito da Andrea. I due fratelli, infatti, erano complici e intendevano rivendere la droga. Si scopre che anche Anna \u00e8 cliente di Garibaldi e che lei conosceva i due fratelli proprio grazie allo spacciatore. Tramite Anna il criminale d\u00e0 a Luca un mese di tempo per restituire il denaro.\nNella seconda puntata Luca, minacciato da Garibaldi e comprendendo che non sar\u00e0 mai in grado di ripagarlo del debito del fratello, partecipa agli affari e vende lui stesso una partita di cocaina. Luca \u00e8 cos\u00ec costretto ad ammettere che la droga dell'incidente apparteneva ad Andrea, turbando il padre. Intanto il presunto artefice dell'incidente, Lampronti, \u00e8 stato convinto dal suo datore di lavoro ad addossarsi la colpa in modo da velocizzare le pratiche assicurative. La notizia sconvolge la moglie Sonia, che urla ad Anna e Valentina che suo marito \u00e8 innocente e sta pagando per la loro irresponsabilit\u00e0. Lo sfogo della donna arriva all'orecchio di Giacomo, l'operatore del 118 che prest\u00f2 soccorso ai ragazzi la sera dell'incidente. Presa a cuore la situazione di Valentina, rimasta con una vistosa cicatrice sul viso, aveva stretto amicizia con la ragazza, ma sentendo le accuse che le vengono rivolte tronca i rapporti con lei: anni prima il giovane operatore aveva perso suo padre proprio in un incidente stradale molto simile. Si scopre poi che il furgone di Lampronti non aveva sub\u00ecto una regolare revisione e l'incidente \u00e8 stato probabilmente causato dal cattivo funzionamento del mezzo. Intanto il camionista inizia ad abituarsi alla sua nuova condizione fisica.\nLuca infine si costituisce: confessa di essere stato lui alla guida della moto e aver causato l'incidente, nonch\u00e9 di essere stato complice del fratello nel tentativo di spacciare la cocaina presa a prestito da Garibaldi. L'aspirante medico si prepara a pagare il suo conto con la giustizia e le ragazze, che hanno rotto la loro amicizia, escono dall'ospedale: Anna continua la sua vita da tossica, mentre Valentina viene perdonata da Giacomo e i due iniziano a frequentarsi."}
{"id": "3878982", "revid": "834", "url": "https://it.wikipedia.org/wiki?curid=3878982", "title": "Baynard H. Kendrick", "text": ""}
{"id": "3878983", "revid": "339392", "url": "https://it.wikipedia.org/wiki?curid=3878983", "title": "Dila Gori", "text": ""}
{"id": "3878985", "revid": "1305772", "url": "https://it.wikipedia.org/wiki?curid=3878985", "title": "\u00c9variste-Vital Luminais", "text": "Biografia.\nEvariste Luminais nacque in una famiglia colta di deputati e uomini di legge, figlio di Ren\u00e9 Luminais e di sua moglie Claire. Il suo bisnonno Michel era stato procuratore della Vandea, suo nonno Michel-Pierre avvocato e deputato della Vandea dal 1789 al 1803, suo padre deputato della Loira-Inferiore dal 1831 al 1834 e dell'Indre e Loira dal 1848 al 1849.\nLa sua famiglia fu presto consapevole del suo talento artistico e lo invi\u00f2 a Parigi come apprendista presso lo scultore Auguste Debay (1804-1865) quando Evariste aveva solo diciotto anni. Dopo l'apprendistato segu\u00ec gli insegnamenti di L\u00e9on Cogniet che aveva fra i suoi allievi in quel periodo anche L\u00e9on Bonnat. Infine, il giovane Luminais frequent\u00f2 l'atelier di Constant Troyon che fu il suo autentico e definitivo maestro.\nSpos\u00f2 in prime nozze Anne Foiret, che gli diede una figlia, Esther. Ma nel 1874 Anne mor\u00ec e Luminais si rispos\u00f2 con una sua allieva: H\u00e9l\u00e8ne de Sahuguet d'Amazit d'Espagnac, che, dalla guerra franco-prussiana del 1870, era vedova di Claude Durand de Neully .\nLa carriera di Evariste Luminais inizi\u00f2 ufficialmente al \"Salon fran\u00e7ais\", dove, nel 1843, vennero ammesse due sue opere. Continu\u00f2 sempre ad esporre e fu premiato con diverse medaglie ai Salon del 1852, 1855, 1857, 1861 e del 1889, mentre nel 1869 ricevette la Legion d'onore. Divise poi il suo tempo fra l'atelier parigino in Boulevard Lannes e la casa di campagna, che sorgeva presso il villaggio di Douadic, nell'Indre, in una localit\u00e0 detta \"La-Petite-Mer-Rouge\" (Il piccolo Mar Rosso).\nLuminais mor\u00ec a Parigi a 75 anni e fu sepolto nel piccolo cimitero di Douadic. La citt\u00e0 di Nantes gli ha dedicato una strada.\nL'arte.\nUfficialmente pittore accademico di storia, sempre presente ai Salon, troppo affrettatamente \u00e8 stato classificato fra gli artisti dell'Art pompier e dunque destinato al disprezzo di coloro che prediligono solo l'arte moderna. Luminais sembra possedere, infatti, almeno due chiavi tecnico-espressive assai diverse l'una dall'altra: l'impostazione accademico-storica (vicende dei Galli e dei Merovingi, I pirati normanni, etc.) e una forte affinit\u00e0 con i simbolisti (\"La vedova\", \"Psiche\", etc.). Talvolta, per\u00f2, una sorta di immediatezza pittorica non ben definita scardinava ogni regola del suo pennello (\"Il primo pensiero\", \"I due rivali\" e altri). La convivenza di questi che, con molta approssimazione potremmo definire \"stili\", non \u00e8 segno di eclettismo, bens\u00ec poliedricit\u00e0 di un talento che, non certo insensibile all'evolversi dei tempi, ne assorbe con uguale perizia le modalit\u00e0 compositive ed espressive, ma solo in quanto funzionali alla pi\u00f9 aderente realizzazione del soggetto trattato.\nLuminais oscill\u00f2 dunque fra la pittura di genere, quella storica, quella intimista e quella di immediata impressione, ma non si pu\u00f2 non scorgere comunque nelle sue opere un sincero, autentico talento, almeno nei suoi lavori migliori e pi\u00f9 noti. I suoi quadri, oggi presenti in tutto il mondo, passano infatti alternativamente dai posti d'onore alle posizioni marginali, a seconda di quanto sono graditi da chi organizza le mostre tematiche o dalla benevolenza dei conservatori e dalle tendenze della moda del momento. Suo allievo fu Albert Maignan."}
{"id": "3878991", "revid": "93436", "url": "https://it.wikipedia.org/wiki?curid=3878991", "title": "Albert Jurgenson", "text": ""}
{"id": "3879012", "revid": "399", "url": "https://it.wikipedia.org/wiki?curid=3879012", "title": "Codice Nostradamus", "text": ""}
{"id": "3879013", "revid": "834", "url": "https://it.wikipedia.org/wiki?curid=3879013", "title": "The Grissom Gang", "text": ""}
{"id": "3879015", "revid": "834", "url": "https://it.wikipedia.org/wiki?curid=3879015", "title": "Grissom gang - Niente orchidee per miss Blandish", "text": ""}
{"id": "3879018", "revid": "767487", "url": "https://it.wikipedia.org/wiki?curid=3879018", "title": "Giovanni Urbinati", "text": "Biografia.\nInizia il mestiere di ceramista nel 1965 a Rimini presso l'atelier \u201cCeramica Stella Alpina\u201d. Nel 1969 apre la sua prima bottega a Rimini e inizia la sua ricerca sulla materia, sugli smalti e le cotture a lustro. \nModella e cuoce ogni tipo di terra, argilla, gres, porcellana e perfino la terra del suo giardino.\nDal suo incontro con Tonino Guerra nel 1988 inizia una collaborazione che sfocia nel 1990 nell'allestimento della mostra \u201cLa Cattedrale dove va a dormire il mare\u201d alla chiesa sconsacrata di Budrio.\nNel 1991 realizza a Bascio Alta, vicino a Pennabilli, il \"giardino pietrificato\" da un'idea di Tonino Guerra. Sono sette tappeti di ceramica ognuno dedicato a un personaggio storico importante per l'Alta Valmarecchia.\nSempre in collaborazione con Tonino Guerra, crea nel 1995 all'interno dell'orto dei frutti dimenticati di Pennabilli, \"l'Arco delle favole per gli occhi dell'infanzia\".\nNel 2003 elabora la Grande Foglia per il Palazzo Mareo, il palazzo costruito da Massimiliano Fuksas a Rimini Marina Centro.\nNel 2011 ha esposto nel museo della Citt\u00e0 di Rimini presentando la produzione degli ultimi 30 anni.\nAlcuni suoi lavori sono presenti alla galleria NerA ContemporaneA di Bologna, al Museo internazionale delle ceramiche in Faenza, al Museo Civico di Gualdo Tadino, al Museo Civico di Pesaro, al Museo delle ceramiche di Castelli e ai Musei Vaticani."}
{"id": "3879022", "revid": "1305772", "url": "https://it.wikipedia.org/wiki?curid=3879022", "title": "No Orchids for Miss Blandish", "text": "No Orchids for Miss Blandish"}
{"id": "3879024", "revid": "287204", "url": "https://it.wikipedia.org/wiki?curid=3879024", "title": "Zecchino turco", "text": ""}
{"id": "3879026", "revid": "287204", "url": "https://it.wikipedia.org/wiki?curid=3879026", "title": "Fungicida cuprico", "text": ""}
{"id": "3879028", "revid": "287204", "url": "https://it.wikipedia.org/wiki?curid=3879028", "title": "Funicolare di Mergellina-Posillipo Alto", "text": ""}
{"id": "3879029", "revid": "287204", "url": "https://it.wikipedia.org/wiki?curid=3879029", "title": "Funk dance", "text": ""}
{"id": "3879033", "revid": "287204", "url": "https://it.wikipedia.org/wiki?curid=3879033", "title": "Funzioni antianalitiche", "text": ""}
{"id": "3879035", "revid": "287204", "url": "https://it.wikipedia.org/wiki?curid=3879035", "title": "Funzione higher-order", "text": ""}
{"id": "3879039", "revid": "319329", "url": "https://it.wikipedia.org/wiki?curid=3879039", "title": "Paris-Bourges 2011", "text": ""}
{"id": "3879040", "revid": "767487", "url": "https://it.wikipedia.org/wiki?curid=3879040", "title": "I re della risata", "text": "I re della risata (\"4 Clowns\") \u00e8 un film documentario del 1970 diretto da Robert Youngson in onore dei pi\u00f9 grandi comici del cinema muto. La pellicola presenta spezzoni di vari cortometraggi girati negli anni venti da Stanlio &amp; Ollio, Buster Keaton, Charley Chase e altri comici dell'epoca.\nTrama.\nStanlio e Ollio finiti in carcere per aver svaligiato un centro commerciale pianificano la loro fuga scavando un tunnel. Tuttavia finiscono nella sala del loro direttore carcerario. Successivamente vengono condotti in campo per l'addestramento e proprio l\u00ec i due eluderanno le guardie dato che vi erano alcuni imbianchini: Stanlio e Ollio si sfilano le camicie e se le rinfilano al contrario per apparire proprio come due pittori. Usciti dal cancello, i due iniziano a far finta di dipingere vari oggetti tra i quali auto e vetrate, attirando le attenzioni di un poliziotto che ben presto si mette a rincorrerli. Proprio in quel giorno due direttori esterni dovevano visitare la prigione da cui sono fuggiti Stanlio e Ollio i quali, abbrancati senza saperlo i due commissari, rubano loro i vestiti per apparire come delle persone nobili e di seguito allontanarsi il poliziotto. Tuttavia i due finiscono in casa del direttore della prigione il quale li scambia per gli ispettori esterni. Quando Stanlio e Ollio entrano in prigione subito vengono riconosciuti dai prigionieri e di seguito dalle guardie.\nFiniti di nuovo in prigione, Stanlio e Ollio evadono nuovamente. I due si sono fatti scortare in centro da amici ma durante la corsa Stan e Oliver hanno scambiato i pantaloni: ad uno vanno stretti e l'altro sembra un pagliaccio. Di conseguenza cercano di scambiarsi i calzoni ma un attimo prima di riuscire nell'impresa vengono sempre bloccati dallo sguardo severo dei passanti e quindi costretti a desistere. Inseguiti da una guardia per atti osceni, si ritrovano in una piattaforma mobile che li spedisce sopra un palazzo in costruzione. L'unica speranza per i due \u00e8 riuscire a raggiungere una scala posta sul pilastro opposto a quello in cui si trovano, ma la strada \u00e8 irta di pericoli.\nSposatisi, i due pianificano di andare con una scusa a divertirsi, giacch\u00e9 le mogli impediscono loro di uscire senza il loro consenso. La giustificazione \u00e8 di andare a vedere uno show al teatro, ma Stanlio e Ollio una volta usciti di casa non sanno che proprio quel teatro citato da loro alle mogli \u00e8 appena andato in fiamme e che quindi le donne sono corse ad informarsi della situazione. Intanto Stanlio e Ollio sono andati a bazzicare con due simpatiche ragazze che di seguito hanno proposto loro di bere un drink in casa loro. Stanlio e Ollio, ubriacandosi assieme alle ragazze, presto comprenderanno che in realt\u00e0 le signorine sono fidanzate e di seguito che le mogli hanno compreso tutto riguardo al loro imbroglio. Decisi finalmente a far carriera, Stanlio e Ollio giungono a Broadway. Lavorando presso il pi\u00f9 lussuoso hotel della citt\u00e0 come facchino e portinaio, Stanlio e Ollio all'inizio pasticciano un po' con il tassista dell'albergo, di seguito con il personale e infine con i clienti. Infatti tra questi vi sono un famoso principe tedesco, figlio del re e della regina di Germania e anche una famosa star del cinema e della moda: Jean Harlow. Al primo Stanlio e Ollio renderanno l'entrata nell'hotel assai disastrosa dato che lo fanno precipitare per ben tre volte dall'ascensore, mentre ad Harlow chiuderanno un lembo del vestito nella porta del taxi, dacendola entrare seminuda nel palace.\nJames Shannon \u00e8 il partner di una societ\u00e0 finanziaria sull'orlo del fallimento, quando un avvocato gli mostra il testamento del nonno defunto. James erediter\u00e0 sette milioni di dollari a patto di sposarsi entro le 19:00 del suo ventisettesimo compleanno, ovvero il giorno stesso. James propone subito a Mary, la donna che ama da oltre un anno ma a cui ancora non \u00e8 riuscito a dichiarare il suo amore, di sposarlo. Questa accetta l\u00ec per l\u00ec, ma poi rifiuta credendo di essere solo una scusa per arrivare ai soldi. Insieme al socio Billy e all'avvocato decidono allora di provare al Country Club. L\u00ec stilano una lista di sette ragazze, sette probabilit\u00e0 per sposarsi. Tutte rifiutano James, il quale comincia a chiedere la mano a chiunque indossi una gonna. Il suo socio Billy decide di mettere un annuncio sul giornale: la donna che si presenter\u00e0 alle 17:00 in chiesa avr\u00e0 in sposo un uomo da sette milioni di dollari. Ma le conseguenze di questo annuncio provocheranno inconvenienti a non finire\nFilm di Stanlio &amp; Ollio presenti nell'antologia.\nNota: l'elenco \u00e8 proposto secondo l'ordine di data di uscita delle comiche."}
{"id": "3879060", "revid": "709565", "url": "https://it.wikipedia.org/wiki?curid=3879060", "title": "Pam Conrad", "text": "Il suo libro \"Our House: Storie di Levittown\" \u00e8 stato finalista per la medaglia John Newbery."}
{"id": "3879062", "revid": "599013", "url": "https://it.wikipedia.org/wiki?curid=3879062", "title": "Florindo Bearzotti", "text": "Caratteristiche tecniche.\nGiocava come difensore sinistro o come mediano.\nCarriera.\nClub.\nNato a Rosario, gioc\u00f2 per il Belgrano di Rosario almeno dal 1917; con la formazione bianco-celeste milit\u00f2 per diverse stagioni, prendendo parte alla Copa Intendente Nicasio Vila: vinse la competizione nel 1924, presenziando anche nelle due gare conclusive insieme all'attaccante Silvio Bearzotti. Nel 1925 si trasfer\u00ec al Newell's Old Boys, giocando 24 partite in Copa Vila. L'anno seguente registr\u00f2 il pi\u00f9 alto numero di presenze stagionali per il Newell's, con 26 gare disputate; segn\u00f2 anche il suo primo gol, su calcio di rigore contro il Rosario Puerto Belgrano il 18 aprile. Nel 1927 gioc\u00f2 13 incontri in Copa Vila e 4 in Copa Schlau; nel 1928, raggiunto dal suo ex compagno di squadra Silvio Bearzotti, gioc\u00f2 15 gare, con 2 reti, entrambe su rigore: una il 13 maggio contro il Calzada e l'altra il 9 settembre contro il Nacional.\nNazionale.\nBearzotti debutt\u00f2 il Nazionale argentina l'8 agosto 1920, nell'incontro tra Argentina e Uruguay valido per il Gran Premio de Honor Argentino. Nello stesso anno partecip\u00f2 al Campeonato Sudamericano, nel quale esord\u00ec il 12 settembre contro l'Uruguay a Valpara\u00edso. Gioc\u00f2 anche nella partita seguente contro il , padrone di casa, e in quella con il (25 settembre). Prese poi parte al Sudamericano 1921 a Buenos Aires: debutt\u00f2 il 2 ottobre contro il all'Estadio Iriarte y Luzuriaga. Mentre nell'edizione precedente il suo compagno di reparto era stato Cortella, nel 1921 ad affiancarlo fu Adolfo Celli. Nel 1924 torn\u00f2 nella rosa dell'Argentina per il Campeonato Sudamericano: compose, insieme a Ludovico Bidoglio, la coppia di terza linea per tutta la competizione."}
{"id": "3879065", "revid": "287204", "url": "https://it.wikipedia.org/wiki?curid=3879065", "title": "Rete di pesatura", "text": ""}
{"id": "3879067", "revid": "287204", "url": "https://it.wikipedia.org/wiki?curid=3879067", "title": "Funzione a gradino di Heaviside", "text": ""}
{"id": "3879068", "revid": "287204", "url": "https://it.wikipedia.org/wiki?curid=3879068", "title": "Funzione a gradino unitaria", "text": ""}
{"id": "3879070", "revid": "287204", "url": "https://it.wikipedia.org/wiki?curid=3879070", "title": "Funzione a gradinata", "text": ""}
{"id": "3879071", "revid": "1305772", "url": "https://it.wikipedia.org/wiki?curid=3879071", "title": "Classe Panigaglia", "text": " \nLa classe Panigaglia \u00e8 stata una classe di navi trasporto munizioni e posamine della Regia Marina italiana composta da tre unit\u00e0.\nStoria.\nLe tre navi vennero largamente utilizzate durante la seconda guerra mondiale; dopo l'armistizio vennero utilizzate anche dalla Marina Militare italiana.\nPanigaglia.\nCostruita presso i cantieri del Muggiano alla Spezia, la nave venne varata nel 1923 ed entr\u00f2 in servizio nel corso del medesimo anno.\nAll'inizio della seconda guerra mondiale l'unit\u00e0, come la gemella \"Vallelunga\", era sotto il diretto controllo di Supermarina. Durante il conflitto la nave ebbe largo impiego come posamine.\nLa proclamazione dell'armistizio sorprese il \"Panigaglia\" alla Spezia e qui la nave venne catturata dalle truppe tedesche l'8 settembre 1943. Nell'ottobre del 1943 il \"Panigaglia\", attaccato da aerei, venne centrato da alcune bombe ed affond\u00f2 nel Golfo della Spezia, ma i tedeschi decisero di recuperarlo: i lavori di recupero ebbero inizio l'11 gennaio 1944 e terminarono il 20 aprile successivo. \nLa nave venne utilizzata dai tedeschi come \"Westmark\" e fu tra le poche lasciate intatte alla fine della guerra, quando contrariamente alle clausole del trattato di pace che ne prevedeva la cessione alla Francia venne lasciata alla MMI e torn\u00f2 a svolgere il suo lavoro di trasporto munizioni.\nNella mattinata del 21 giugno 1947, dopo aver imbarcato 330 tonnellate di munizioni dell'esercito, il \"Panigaglia\", al comando del tenente di vascello Agostino Armato e con a bordo 65 uomini di equipaggio, lasci\u00f2 Pantelleria per trasferire il munizionamento presso i depositi di Pozzarello. Dopo aver fatto tappa a Trapani, la nave, all'una del pomeriggio del 26 giugno, diede fondo nella rada di Santa Liberata, a circa quattro chilometri da Porto Santo Stefano, dove sarebbero state effettuare le operazioni di scarico, coadiuvate da due barconi della Montecatini, uno dei quali, al comando del capobarca Armando Loffredo, aveva a bordo 12 operai civili. La decisione di non scaricare proprio a Porto Santo Stefano era stata presa per circoscrivere i danni di un'eventuale esplosione. Verso le undici di mattina del 1\u00ba luglio si verific\u00f2 a prua del \"Panigaglia\" un primo scoppio di modesta entit\u00e0, in seguito al quale parte dell'equipaggio ed i dodici operai presenti sul barcone della Montecatini che si trovava sottobordo all'unit\u00e0 accorsero nella zona prodiera; frattanto il capobarca Loffredo chiedeva se occorreva allontanare il pontone, che era gi\u00e0 pressoch\u00e9 carico. Tuttavia il primo scoppi\u00f2 gener\u00f2 una catena di esplosioni che, attraverso gli scoppi delle munizioni ammucchiate in coperta, raggiunse, alle 11.10, le stive ancora in gran parte piene di materiale: il \"Panigaglia\" salt\u00f2 in aria. I resti della nave, scossi anche dallo scoppio delle caldaie, si rovesciarono per poi affondare lasciando affiorare una porzione della poppa. \nLe indagini accertarono che l'esplosione era stata accidentale ed era stata provocata verosimilmente dal surriscaldamento del munizionamento (stivato in locali poco aerati e surriscaldati per la calura di luglio) o dalla caduta di una cassa di munizioni (forse bombe a mano durante le operazioni di scarico.\nBuffoluto.\nCostruita presso i cantieri del Muggiano a La Spezia, la nave entr\u00f2 in servizio nel 1924.\nUtilizzabile come posamine oltre che come trasporto munizioni, l'unit\u00e0 conobbe impiego soprattutto all'inizio della seconda guerra mondiale, all'inizio della quale aveva base a Napoli. Dal 6 giugno al 10 luglio 1940 il \"Buffoluto\" pos\u00f2 campi minati difensivi (con mine tipo \u00abElia\u00bb e \u00abBollo\u00bb) tra Capo Circeo e l'isola di Zannone, all'imboccatura del Golfo di Napoli, nel canale tra Ischia e Procida e nello stretto di Capri e dopo l'armistizio venne catturata dai tedeschi dopo un combattimento, gravemente danneggiata, non riparata e poi affondata nel 1945.\nRimessa a galla nel 1947, la nave venne radicalmente ricostruita (le modifiche comportarono, tra l'altro, una totale ricostruzione delle sovrastrutture e la conversione dell'alimentazione dell'apparato motore da carbone a nafta) e torn\u00f2 in servizio il 7 marzo 1948, trasformata in nave servizio fari e successivamente dotata, con l'ingresso dell'Italia nella NATO, della matricola \"A 5327\".\nDisarmata nel 1971, l'anziana unit\u00e0 venne radiata il 24 gennaio 1973 ed avviata alla demolizione successivamente al 1978.\nVallelunga.\nCostruita presso i cantieri del Muggiano a La Spezia, la nave entr\u00f2 in servizio nel 1924.\nAll'inizio della seconda guerra mondiale l'unit\u00e0, come la capoclasse \"Panigaglia\", era sotto il diretto controllo di Supermarina. Nel corso del conflitto la nave venne ampiamente utilizzata per la posa di campi minati.\nL'annuncio dell'armistizio sorprese il \"Vallelunga\" nella base di La Spezia: per evitare la cattura dell'unit\u00e0 da parte delle truppe tedesche, l'equipaggio autoaffond\u00f2 la nave il 9 settembre 1943. Nell'ottobre del 1943 il relitto venne recuperato dai tedeschi, che lo trasferirono a Genova, lo ripararono e lo rimisero in servizio come posamine portuale (con capacit\u00e0 da 30 a 53 mine) il 31 marzo 1944. Incorporata nella Kriegsmarine, la nave mantenne comunque il nome di \"Vallelunga\".\nIl 28 maggio 1944, durante un pesante bombardamento aereo statunitense su Genova, il \"Vallelunga\" fu colpito da varie bombe con perdite tra l'equipaggio e salt\u00f2 in aria. \nIl relitto, trovato affondato nell'aprile 1945 nella Calata Giaccone (nei pressi di Ponte San Giorgio), venne recuperato nel 1947 e demolito."}
{"id": "3879073", "revid": "131145", "url": "https://it.wikipedia.org/wiki?curid=3879073", "title": "Medaglia John Newbery", "text": ""}
{"id": "3879082", "revid": "1543377", "url": "https://it.wikipedia.org/wiki?curid=3879082", "title": "Amido di mais ceroso", "text": "L'amido di mais ceroso, o WMS, dall'inglese \"waxy maize starch\", \u00e8 un tipo di amido di mais di origine cinese. Il nome \"ceroso\" si riferisce al fatto che al microscopio \u00e8 visibile una somiglianza con la struttura della cera.\nL'amido di mais ceroso ha la particolarit\u00e0 di essere composto tra il 98 e il 100% da amilopectina, la frazione dell'amido solitamente presente in media per il 75% nel normale amido. Nonostante l'amilopectina risulti un polimero del glucosio pi\u00f9 facilmente digeribile, l'amido di mais ceroso \u00e8 risultato nei vari studi un carboidrato a basso indice glicemico.\nStruttura.\nL'amido \u00e8 un polimero del glucosio, ovvero una macromolecola composta da svariate catene di glucosio. Esso \u00e8 costituito da due differenti frazioni, l'amilosio e l'amilopectina, rispettivamente dalla struttura lineare e ramificata. Queste due componenti subiscono un'assimilazione in tempi diversi proprio a causa dello loro struttura. Non a caso i cibi amidacei con un contenuto di amido composto da una parte relativamente pi\u00f9 consistente di amilosio hanno un indice glicemico pi\u00f9 basso.\nL'amido di mais \u00e8 caratterizzato in genere da un contenuto di circa il 25% di amilosio e la parte rimanente di amilopectina e da frazioni intermedie. Ma queste percentuali possono subire delle variazioni in base alla provenienza dell'amido, alle coltivazioni, e a vari altri fattori, con un contenuto di amilosio che varia dal 20 al 36%. In ogni caso, eccetto casi eccezionali, la componente di amilosio \u00e8 sempre inferiore rispetto a quella di amilopectina.\nLa caratteristica principale dell'amido di mais ceroso \u00e8 quella di essere composto quasi totalmente da amilopectina, la frazione dell'amido dalla struttura ramificata e della facile digestione. Alcuni studi riportano un contenuto di amilopectina del 100%. L'amilosio d'altra parte, essendo meno ramificato \u00e8, almeno in teoria, pi\u00f9 lentamente digerito.\nIl mito, l'impiego in ambito sportivo e gli studi.\nLa particolare struttura dell'amido di mais ceroso ha portato a sostenere che questo nutriente fosse assimilato molto rapidamente a causa della sua composizione quasi totalmente formata da amilopectina e dall'elevato peso molecolare. Alcune aziende l'hanno infatti immesso sul mercato, spesso denominandolo semplicemente come \"amilopectina\", supportandolo come glucide in grado di incrementare e velocizzare l'accumulo di glicogeno muscolare. Le stesse aziende hanno sostenuto che proprio grazie al suo peso molecolare, il WMS verrebbe assorbito dall'intestino addirittura pi\u00f9 rapidamente del destrosio o della maltodestrina (i carboidrati dall'assimilazione pi\u00f9 rapida per eccellenza). Alcune delle case produttrici hanno anche precisato che il WMS viene assorbito, e favorisce il ripristino del glicogeno muscolare, per il 70-80% pi\u00f9 velocemente rispetto ad altre fonti glucidiche rapide.\nQueste affermazioni tuttavia non hanno trovato alcun riscontro scientifico. I pochi studi eseguiti sull'amido di mais ceroso hanno invece dato esiti completamente opposti alle conclusioni delle aziende produttrici. Nelle prime ricerche su questa sostanza sono stati eseguiti dei test in ambito sportivo, e su soggetti allenati, rendendo i risultati pi\u00f9 pertinenti.\nIl primo studio del 1996 confrontava il WMS con il destrosio, un amido resistente (RS; un amido difficilmente digeribile e basso indice glicemico, composto per il 100% da amilosio), e un placebo. A differenza delle posizioni comuni, dopo l'ingestione, sia i livelli della glicemia che dell'insulinemia risultavano simili tra WMS e l'amido resistente, e 3 volte inferiori rispetto all'impatto indotto dal destrosio. Anche se somministrato durante l'esercizio fisico (ciclismo), il WMS aveva dato esiti simili alla condizione di riposo, cio\u00e8 simili a quelli dell'amido resistente\nLo studio successivo nello stesso anno esamin\u00f2 la risintesi del glicogeno durante 24 ore utilizzando WMS, maltodestrina, destrosio, e amido resistente. Il conseguente accumulo di glicogeno e la prestazione atletica indotti dal WMS non erano diversi da quelli del destrosio o della maltodestrina. Questi tre carboidrati favorirono per\u00f2 prestazioni migliori rispetto all'amido resistente. In questo caso risultava chiaro che, almeno per quanto riguarda la risintesi del glicogeno, il WMS aveva propriet\u00e0 superiori all'amido resistente.\nUno studio pi\u00f9 recente ha confrontato il WMS rispetto al Polycose (una maltodestrina con formula brevettata), il saccarosio (zucchero da cucina), e amido resistente, effettuando un test di un'ora valutando l'indice glicemico (lo studio \u00e8 stato condotto da uno dei ricercatori che invent\u00f2 il parametro dell'indice glicemico negli anni ottanta). Ancora una volta, le propriet\u00e0 WMS smentirono le frequenti affermazioni comuni del presunto rapido assorbimento. Questa volta, i livelli della glicemia non solo erano inferiori alla maltodestrina, ma anche rispetto al saccarosio (che ha un indice gliemico pi\u00f9 basso). In effetti, la risposta glicemica di WMS \u00e8 stata talmente bassa da convincere i ricercatori a denominarlo \"carboidrato a basso indice glicemico\", al pari dell'amido resistente.\nUn ulteriore studio venne condotto per cercare di indagare specificamente sulla risposta glicemica dell'ingestione WMS comparandola con la risposta indotta da maltodestrine con l'aggiunta di una piccola quantit\u00e0 di saccarosio, e pane bianco. La conseguente risposta glicemica di WMS \u00e8 stata simile a quella del pane. Questa risposta fu leggermente inferiore al mix di carboidrati rapidi composto da saccarosio + maltodestrine. Inoltre, la risposta insulinica \u00e8 risultata significativamente pi\u00f9 bassa per WMS anche rispetto al pane bianco (e naturalmente molto pi\u00f9 basso delle maltodestrine).\nIn uno degli studi pi\u00f9 recenti si \u00e8 confrontata la risposta glicemica di 25g di WMS cucinati con acqua in un impasto, con la stessa quantit\u00e0 di glucosio. Questo studio \u00e8 risultato diverso dai precedenti, che hanno impiegato il WMS crudo. I livelli della glicemia sono risultati simili tra i gruppi, portando i ricercatori a dare al WMS un indice glicemico di 90.\nIn un ulteriore studio vennero somministrati quantit\u00e0 isoenergetiche di destrosio, maltodestrina, Vitargo, WMA, e un placebo (acqua) a 10 giocatrici di calcio prima dell'attivit\u00e0 sportiva. L'esperimento conferm\u00f2 che tra le quattro fonti, fino a 60 minuti le concentrazioni di glucosio ematico erano significativamente superiori dopo l'ingestione di destrosio, maltodestrina e Vitargo, mentre il placebo e il WMS non vi era differenza. Dopo 90 minuti i valori della glicemia dopo il destrosio e il Vitargo era significativamente pi\u00f9 alti del placebo, mentre dopo 120 minuti solo il Vitargo favoriva livelli glicemici superiori al placebo. Solo dopo 180 minuti la glicemia risultava pi\u00f9 alta in seguito all'ingestione dell'amido di mais ceroso se confrontato con le altre fonti. Si concluse che il WMS non causava un rapido incremento della glicemia, ma la manteneva elevata per un periodo di tempo molto maggiore rispetto alle altre fonti glucidiche.\nLa conclusione lascia alcune perplessit\u00e0, in quanto le risposte sui tempi di assimilazione del WMS variano dall'essere leggermente inferiori rispetto destrosio, a molto inferiori rispetto allo destrosio, dello zucchero e delle maltodestrine, e del pane bianco. Mentre risulta una fonte di energia sostenuta per molto pi\u00f9 tempi se paragonato ad altri integratori. Solo uno studio recente applica al WMS un alto indice glicemico e quindi una rapida assimilazione, solamente dopo essere stato sottoposto ad uno specifico trattamento di cottura.\nLe discrepanze stanno nel fatto che la rapidit\u00e0 del WMS \u00e8 stata inizialmente determinata dal trattamento con enzimi digestivi in vitro, mentre in casi normali \u00e8 risultato un amido molto lento. Detto questo si pu\u00f2 concludere che il contenuto di amilopectina non \u00e8 sinonimo di rapida digestione o assorbimento.\nLe origini del mito.\nIl mito sul WMS probabilmente ebbe origine nel 2000 da una distorta interpretazione di due studi sui carboidrati condotti quell'anno dalla stessa \u00e9quipe, una squadra di studiosi svedesi, tali Aulin, S\u00f6derlund, Hultman. In questi studi venivano paragonate due bevande a base di carboidrati: un noto integratore di carboidrati chiamato Vitargo (un polimero del glucosio a rapida assimilazione con formula brevettata simile alla maltodestrina), che era stato proposto, su concessione della ditta produttrice, all'interno di un prodotto oggi non pi\u00f9 esistente distribuito da un'altra etichetta. Si trattava di un polimero del glucosio a lunga catena, per il 78% formato da amilopectina (proveniente dal Waxy), e per il 22% da amilosio (nell'esperimento era stato denominato C-drink); l'altra bevanda consisteva un mix di glucosio e oligomeri del glucosio a corta catena (denominato G-drink). Sull'etichetta del C drink era precisato che il Vitargo era ottenuto dal amido di mais ceroso. La stessa azienda tutt'oggi dichiara esplicitamente che per produrre l'integratore veniva impiegato, nella sua frazione di amilopectina, l'amido di mais ceroso fino al 2005, poi sostituito da un'altra fonte di origine, l'amido di patata. La ricerca dimostrava che il Vitargo (\"C drink\") favoriva uno svuotamento gastrico e un'assimilazione pi\u00f9 rapida da parte dell'intestino tenue nei primi 10 minuti, e una maggiore risintesi del glicogeno, nonostante le concentrazioni di glucosio e insulina non fossero differenti rispetto al \"G drink\". La differenza stava anche nel fatto che l'osmolarit\u00e0 del Vitargo (62 mosmol/kg), cio\u00e8 ipotonica, era marcatamente inferiore di circa cinque volte rispetto a quella del G drink (336 mosmol/kg), cio\u00e8 leggermente ipertonica, nonostante la parit\u00e0 di contenuto calorico.\nGli studiosi conclusero che i carboidrati contenuti nel \"C drink\", nonostante tendessero a formare un gel, riuscivano a passare il tratto gastrico pi\u00f9 rapidamente rispetto ad una quantit\u00e0 isocalorica di \"G drink\", proprio grazie all'osmolarit\u00e0 proporzionalmente molto inferiore, senza aumentare i livelli di glucosio ematico o i livelli di insulina. In aggiunta conclusero che proprio l'osmolarit\u00e0 delle bevande a base di carboidrati \"potrebbe\" influenzare i livelli di risintesi del glicogeno nel muscolo scheletrico dopo la sua deplezione indotta dall'esercizio fisico.\nQueste interpretazioni portarono alla conclusione generalista che i carboidrati ad alto peso molecolare, nonostante la loro struttura pi\u00f9 complessa e le catene di glucosio pi\u00f9 lunghe, avevano propriet\u00e0 di maggior rapidit\u00e0 di assimilazione e maggior stoccaggio del glicogeno muscolare se paragonate ad un carboidrato dalla struttura pi\u00f9 semplice. Questi vantaggi erano stati probabilmente attribuiti di riflesso anche alla sostanza dal quale il Vitargo in gran parte derivava, ovvero l'amido di mais ceroso.\nNon si era considerato che il Vitargo era stato sottoposto ad un trattamento speciale e brevettato che modifica la sua composizione come prevede la sua formula, contrariamente agli esperimenti in cui veniva testato il WMA nativo crudo e non trattato. Curiosamente, come riferisce la stessa azienda, il Vitargo ha un elevato peso molecolare, ma ha un indice glicemico di 137 in riferimento al pane bianco, che si traduce in un IG di 100 in riferimento al glucosio. Non a caso gli esperimenti sul C drink avevano confermato che questo ha tempi di assimilazione pi\u00f9 rapidi di molecole di glucosio e polimeri a catena pi\u00f9 corta. Mentre gli esperimenti sul WMS hanno dimostrato che la sua fonte di origine, il WMS, che non \u00e8 sottoposta a trattamenti speciali, ha in IG basso. La Vitargo conferma il fatto che diverse aziende hanno in seguito proposto il WMS promuovendolo come carboidrato a rapida assimilazione, nonostante alcuno studio fosse riuscito a confermare che questo avesse le stesse propriet\u00e0 del Vitargo.\nIronicamente il WMS viene oggi comunemente considerato ad alto IG per il fatto che il marchio Vitargo lo utilizzava come sostanza d'origine fino al 2005, quando oggi il Vitargo stesso non viene pi\u00f9 prodotto dal WMS, n\u00e9 da altre variet\u00e0 di mais, ma dall'amido di patata.\nEffettivamente uno studio del 2005 condotto da Rowlands \"et al.\", mise in luce il fatto che il peso molecolare dei polimeri del glucosio non era determinante su una diversa velocit\u00e0 di ossidazione del glucosio durante l'esercizio fisico. Questi dati suggerivano che non ci fosse alcun effetto determinato dalla struttura di carboidrati o dall'osmolarit\u00e0 o viscosit\u00e0 di una bevanda sull'ossidazione del glucosio esogeno, e che i polimeri del glucosio ingerito possono essere ossidati in media fino a 1 g/min durante l'esercizio. Ci\u00f2 fa capire che non \u00e8 il peso molecolare in s\u00e9 il fattore influente sui tempi di digestione gastrica, sull'indice glicemico, o sulla risintesi del glicogeno, nonostante lo fosse stato nel caso del Vitargo paragonato a molecole dal peso molecolare inferiore e monomeri del glucosio."}
{"id": "3879087", "revid": "287204", "url": "https://it.wikipedia.org/wiki?curid=3879087", "title": "Funzione dei divisori", "text": ""}
{"id": "3879088", "revid": "287204", "url": "https://it.wikipedia.org/wiki?curid=3879088", "title": "Funzione one-way", "text": ""}
{"id": "3879091", "revid": "486946", "url": "https://it.wikipedia.org/wiki?curid=3879091", "title": "Furocumarine", "text": ""}
{"id": "3879092", "revid": "287204", "url": "https://it.wikipedia.org/wiki?curid=3879092", "title": "Zerga", "text": ""}
{"id": "3879108", "revid": "179980", "url": "https://it.wikipedia.org/wiki?curid=3879108", "title": "Jes\u00fas Javier G\u00f3mez Mercado", "text": ""}
{"id": "3879116", "revid": "76963", "url": "https://it.wikipedia.org/wiki?curid=3879116", "title": "Malcolm Danare", "text": ""}
{"id": "3879117", "revid": "287204", "url": "https://it.wikipedia.org/wiki?curid=3879117", "title": "Quintupla", "text": ""}
{"id": "3879118", "revid": "287204", "url": "https://it.wikipedia.org/wiki?curid=3879118", "title": "Fusilla", "text": ""}
{"id": "3879119", "revid": "287204", "url": "https://it.wikipedia.org/wiki?curid=3879119", "title": "Sleep spindles", "text": ""}
{"id": "3879121", "revid": "287204", "url": "https://it.wikipedia.org/wiki?curid=3879121", "title": "Fusore di Farnsworth\u2013Hirsch", "text": ""}
{"id": "3879133", "revid": "1632387", "url": "https://it.wikipedia.org/wiki?curid=3879133", "title": "Crystal Children", "text": "Crystal Children \u00e8 il terzo album dei Dazzle Vision, pubblicato il 21 novembre 2008.\nIl disco.\n\u00c8 il primo album registrato con il chitarrista Yu.Rispetto al precedente \"Camellia Japonica\", in \"Christal Children\" non sono presenti influenze gotiche, dando all'album le sonorit\u00e0 ibride tra J-Rock e Emo/Screamo che caratterizzeranno la band anche negli anni successivi. Come per il precedente lavoro, il bassista Takuro esegue delle parti di tastiere, e la traccia di chiusura, , \u00e8 una ballata acustica eseguita da Maiko e Yu.Per promuovere l'album, venne realizzato un videoclip per la canzone \"HERE\".\nLo stesso giorno venne pubblicato il singolo ; sempre lo stesso giorno venne pubblicata un'edizione speciale dell'album contenente un secondo disco con le tracce del singolo (dalle pesanti influenze Thrash metal); in questa nuova edizione il titolo riportato sulla copertina \u00e8 .\nLista tracce.\nTesti di Maiko e Takuro, musiche dei Dazzle Vision."}
{"id": "3879136", "revid": "767487", "url": "https://it.wikipedia.org/wiki?curid=3879136", "title": "The Man on the Box", "text": "The Man on the Box \u00e8 un film muto del 1914 diretto da Oscar Apfel (con il nome Oscar C. Apfel) e, non accreditato, da Cecil B. DeMille. Il soggetto del romanzo di Harold McGrath fu ripreso nel 1925 dalla Warner Bros. con il film di Charles F. Reisner \"Il gentiluomo cocchiere\", interpretato da Sydney Chaplin.\nTrama.\nIl tenente di cavalleria Bob Warburton, dopo avere salvato un treno da un attacco indiano, ottiene un periodo di congedo di un anno. Dapprima si reca in visita a Washington, dove vivono sua sorella Nancy e suo fratello Jack per poi partire alla volta di Montecarlo. L\u00ec, si innamora di Betty Annesley, figlia di un colonnello in pensione, uno stratega militare che, giocatore compulsivo, ha contratto un grosso debito con Karloff, un agente russo innamorato di Betty. Di ritorno in patria, il tenente cerca invano di incontrare Betty che, a sua insaputa, \u00e8 diventata la migliore amica di sua sorella Nancy. Betty, che ignora la sua vera identit\u00e0, \u00e8 presa in una girandola di situazioni poco chiare, provocate da Bob che, facendosi passare anche per il suo maggiordomo, indaga su Karloff, contrastandone i piani per mettere le mani su alcuni documenti segreti del governo. Quando, alla fine Betty scopre, sfogliando un album fotografico di famiglia dei Warburton, chi sia in realt\u00e0 Bob, non pu\u00f2 trovare pi\u00f9 nessuna scusa per non dichiaragli il suo amore.\nProduzione.\nIl film fu prodotto dalla Jesse L. Lasky Feature Play Company.\nDistribuzione.\nIl copyright del film, richiesto dalla Jesse L. Lasky Feature Play Co., fu registrato il 9 luglio 1914 con il numero LU2993.&lt;br&gt;\nDistribuito dalla Famous Players-Lasky Corporation, il film - presentato da Jesse L. Lasky - usc\u00ec nelle sale cinematografiche statunitensi il 13 luglio 1914.\nConservazione.\nCopie complete della pellicola si trovano conservate negli archivi della Library of Congress di Washington e in quelli del Wisconsin Center For Film And Theater Research di Madison."}
{"id": "3879143", "revid": "767487", "url": "https://it.wikipedia.org/wiki?curid=3879143", "title": "Chiacchiere di bottega", "text": "Chiacchiere di bottega \u00e8 una raccolta di saggi e interviste dello scrittore statunitense Philip Roth, pubblicato in volume nel 2001, ma risalenti fin dal 1976. La traduzione italiana, di Norman Gobetti, \u00e8 uscita nel 2004 presso la casa editrice Einaudi di Torino."}
{"id": "3879146", "revid": "599013", "url": "https://it.wikipedia.org/wiki?curid=3879146", "title": "Jo Hill", "text": ""}
{"id": "3879151", "revid": "300067", "url": "https://it.wikipedia.org/wiki?curid=3879151", "title": "Joanne Kay Hill", "text": ""}
{"id": "3879158", "revid": "481666", "url": "https://it.wikipedia.org/wiki?curid=3879158", "title": "The Man of the Box", "text": ""}
{"id": "3879166", "revid": "256896", "url": "https://it.wikipedia.org/wiki?curid=3879166", "title": "FIF\u00e9", "text": ""}
{"id": "3879169", "revid": "287204", "url": "https://it.wikipedia.org/wiki?curid=3879169", "title": "G francese", "text": ""}
{"id": "3879170", "revid": "767487", "url": "https://it.wikipedia.org/wiki?curid=3879170", "title": "Omar Daley", "text": "Carriera.\nNazionale.\nHa partecipato ai Mondiali Under-20 del 2001 ed a tre edizioni della CONCACAF Gold Cup."}
{"id": "3879172", "revid": "128695", "url": "https://it.wikipedia.org/wiki?curid=3879172", "title": "Richard Luton Properties Canberra International", "text": ""}
{"id": "3879175", "revid": "729019", "url": "https://it.wikipedia.org/wiki?curid=3879175", "title": "Dolce di San Michele", "text": "Il dolce di San Michele (\"E' Dolz ad San Michele\" in romagnolo) \u00e8 un dolce tipico di Bagnacavallo (RA).\nLe origini di tale dolce risalgono all'anno 1000, quando a Bagnacavallo, in occasione della festa per il santo patrono, l'arcangelo Michele, si preparavano focacce a base di miele e frutta secca.\nIl dolce che viene preparato oggi segue la medesima tradizione; \u00e8 infatti possibile trovarlo presso i fornai della citt\u00e0 solamente durante i festeggiamenti del patrono, che avvengono nell'ultima settimana di settembre."}
{"id": "3879176", "revid": "1573940", "url": "https://it.wikipedia.org/wiki?curid=3879176", "title": "Robyn Maher", "text": "\u00c8 la moglie di Tom Maher."}
{"id": "3879177", "revid": "300067", "url": "https://it.wikipedia.org/wiki?curid=3879177", "title": "Robyn Gull-Maher", "text": ""}
{"id": "3879179", "revid": "300067", "url": "https://it.wikipedia.org/wiki?curid=3879179", "title": "Robyn Gull", "text": ""}
{"id": "3879182", "revid": "767487", "url": "https://it.wikipedia.org/wiki?curid=3879182", "title": "Nationale Sluitingsprijs 2011", "text": "La Nationale Sluitingsprijs 2011, settantottesima edizione della corsa e valida come evento dell'UCI Europe Tour 2011 categoria 1.1, si svolse l'11 ottobre 2011, su un percorso di 183,6\u00a0km. Fu vinta dal bielorusso Ja\u016dhen Hutarovi\u010d, al traguardo con il tempo di 4h00'35\" alla media di 45,7\u00a0km/h.\nAl traguardo di Putte 113 ciclisti portarono a termine il percorso."}
{"id": "3879186", "revid": "767487", "url": "https://it.wikipedia.org/wiki?curid=3879186", "title": "Gajny", "text": "Gajny (in russo: \u0413\u0430\u0439\u043d\u044b; in permiaco: \u0413\u0430\u0439\u043da; Gajna ) \u00e8 una localit\u00e0 rurale (un selo) del \"rajon\" Gajnskij, nel Circondario dei Komi-Permiacchi, in Russia. Dista 156 chilometri da Kudymkar.\nPopolazione.\nLa popolazione di 5435 persone (2008) persone \u00e8 principalmente di etnia russa ed in maggioranza donne.\nInfrastrutture e trasporti.\nNel villaggio c'\u00e8 un centro culturale, una biblioteca,una chiesa, un pronto soccorso, un negozio. Il paese \u00e8 prevalentemente alimentato a gas."}
{"id": "3879195", "revid": "287204", "url": "https://it.wikipedia.org/wiki?curid=3879195", "title": "Cenkov u Bechyne", "text": ""}
{"id": "3879197", "revid": "767487", "url": "https://it.wikipedia.org/wiki?curid=3879197", "title": "Dark Tide", "text": "Dark Tide \u00e8 un film del 2012 diretto da John Stockwell.\nTrama.\nSudafrica. Nella zona pi\u00f9 ricca al mondo di squali di tutti i tipi, Kate \u00e8 forse la pi\u00f9 esperta nell'immergersi e nuotare senza protezioni in mezzo a questi pericolosissimi carnivori. In una immersione il suo mentore Themba resta ucciso, e Kate abbandona questa professione piena di rimorsi.\nIn seguito organizza escursioni turistiche al largo con la sua barca, per avvistare pinguini, foche, otarie e perfino balene, ma fa fatica a tirare avanti.\nAd un anno dalla tragedia, la sua vecchia fiamma Jeff le propone un affare irrinunciabile. Accompagnare per 100.000 \u20ac un ricco turista con suo figlio in un'immersione tra gli squali, senza gabbia. Kate accetta ma le cose non andranno come previsto.\nIl facoltoso cliente, spaccone e indisciplinato, si riveler\u00e0 essere un malato terminale alla ricerca di forti emozioni e intenzionato ad imbastire un rapporto col figlio, trascurato e incompreso.\nGli squali pi\u00f9 grandi risulteranno raggiungibili solo sul fare della sera e in condizioni di mare molto mosso, al punto che la barca, gi\u00e0 in difficolt\u00e0, si rovescer\u00e0 proprio nel corso dell'immersione. Al buio, nell'acqua gelata, con feriti e tra gli squali, Kate sar\u00e0 in grado di mettere in salvo i passeggeri?\nDistribuzione.\nIl film non \u00e8 uscito nelle sale cinematografiche e curiosamente \u00e8 stato trasmesso prima in Italia, nel marzo 2012 dalla televisione pubblica, che non negli Stati Uniti."}
{"id": "3879204", "revid": "1543377", "url": "https://it.wikipedia.org/wiki?curid=3879204", "title": "Sharif della Mecca", "text": "Shar\u012bf della Mecca () o del Hij\u0101z (; in italiano: \"sceriffo della Mecca\") fu il titolo assegnato agli antichi governatori ascemiti del Hij\u0101z e delle Citt\u00e0 Sante della Mecca e di Medina; il termine \"shar\u012bf\" significa 'nobile' in lingua araba ed era riferito ai discendenti dei nipoti di Maometto, al-\u1e24asan ibn \u02bfAl\u012b e al-\u1e24usayn ibn \u02bfAl\u012b.\nCaratteristiche.\nLo shar\u012bf era incaricato di proteggere la citt\u00e0 e i suoi dintorni e garantire la sicurezza dei pellegrini giunti a La Mecca per assolvere il dovere canonico islamico del Hajj. Il titolo \u00e8 a volte tradotto con sceriffo, ma non deve essere confuso con la carica pubblica dello sceriffo, prevista dalla \"common law\", presente ancora, ad esempio, negli Stati Uniti.\nL'ufficio dello sceriffato della Mecca risale al periodo degli Abbasidi. Dal 1201, lo sceriffato fu tenuto da un discendente dell'antico clan coreiscita dei Ban\u016b H\u0101shim attraverso la linea husaynide. I discendenti di questa famiglia hanno conservato tale posizione fino al XX secolo per conto di varie potenze musulmane, tra cui gli Ayyubidi e i Mamelucchi d'Egitto. Nel 1517, lo Shar\u012bf riconobbe la supremazia del Sultano ottomano, nella sua veste di califfo, ma mantenne un ampio grado di autonomia locale. Durante l'epoca ottomana, lo sceriffato allarg\u00f2 la propria autorit\u00e0 a nord, fino a Medina, e verso sud fino ai confini dell\"Asir, razziando regolarmente l'altopiano centralearabico del Nejd.\nLo sceriffato si \u00e8 concluso poco dopo il regno di al-\u1e24usayn ibn \u02bfAl\u012b, al governo dal 1908, che si ribell\u00f2 contro il dominio ottomano, proclamando la rivolta araba nel 1916. Dopo la caduta dell'Impero ottomano nel 1918 e la sua dissoluzione nel 1923, al-\u1e24usayn si dichiar\u00f2 califfo. I britannici concessero il controllo sugli Stati di recente formazione, Iraq e Transgiordania, ai suoi figli Fay\u1e63al e \u02bfAbd All\u0101h. Nel 1924, tuttavia, a fronte di crescenti attacchi da parte di Ibn Sa\u02bf\u016bd, al-\u1e24usayn abdic\u00f2 in favore del suo figlio maggiore, \u02bfAl\u012b b. al-\u1e24usayn, che sarebbe diventato l'ultimo Grande Shar\u012bf. Alla fine del 1925, Ibn Sa\u02bf\u016bd conquist\u00f2 l'Hijaz e cacci\u00f2 gli Hashemiti. La dinastia saudita govern\u00f2 sulla citt\u00e0 santa e controll\u00f2 il Hajj da quel momento in poi.&lt;ref name=\"Ibn Saud reign of Hejaz - http://www.saudinf.com\"&gt;&lt;/ref&gt;\nRipartizione interna e ascendenza delle famiglie sceriffali.\nGli Sceriffi della Mecca () furono un\u2019ampia rete di famiglie sceriffali che tennero il comando della Mecca dal 968 circa al 1925. Queste famiglie erano di discendenza hasanide, cio\u00e8 facevano risalire il loro albero genealogico fino al nipote del Profeta al-\u1e24asan ibn \u02bfAl\u012b. Lo Shar\u012bf in carica fu indicato dall'inizio del Sultanato mamelucco in Egitto come \u201cEmiro della Mecca\u201d (\"am\u012br Makka\").\" Spesso i diversi rami della famiglia si contesero reciprocamente il potere e furono in lotta tra loro. Talvolta condivisero anche il governo. Fino alla seconda met\u00e0 del XIV secolo gli Sherif della Mecca furono sciiti zayditi, in seguito aderirono all'islam sunnita\".\nIl territorio degli Shar\u012bf della Mecca fu esteso per la maggior parte del tempo non soltanto sulla citt\u00e0 di Mecca e il suo circondario, ma anche su ampie parti dell\u2019\u1e24ij\u0101z con le citt\u00e0 \u1e6c\u0101\u02beif, Jedda, Yanbu\u02bf\u02bf e Medina. Infatti gli Shar\u012bf della Mecca riconobbero quasi ovunque la sovranit\u00e0 di diverse dinastie islamiche, tuttavia grazie alla cooperazione con alleati beduini ebbero proprie forze armate ed esigevano anche proprie imposte. Come compensazione per il fatto che riconoscevano la loro sovranit\u00e0 sopra le Citt\u00e0 Sante ed assicuravano la difesa del pellegrinaggio del Hajj, i regnanti dei vari imperi musulmani elargivano loro sussidi e doni. Dal XV secolo, fino all'inizio del XIX secolo, gli Sherif della Mecca intrapresero anche il commercio sul mar Rosso e nell\u2019Oceano Indiano.\nNei documenti ottomani la famiglia regnante meccana fu indicata fin dal XVI secolo come \u201cdinastia hascemita\u201c (\"sul\u0101la H\u0101shimiyya\"). Nelle narrazioni europee dalla met\u00e0 del XIX secolo gli Shar\u012bf regnanti furono spesso indicati come \u201cGrandi Sceriffi\u201d per distinguerli da altri Shar\u012bf, una designazione che non ha alcun riscontro nelle fonti arabe. L\u2019attuale dinastia degli Hascemiti di Giordania risale alla discendenza del penultimo Shar\u012bf al-\u1e24usayn ibn \u02bfAl\u012b, che nel 1916 si proclam\u00f2 re degli arabi.\nGlobalmente si distinguono tra gli Sherif della Mecca quattro diversi rami genealogici: 1. Ja\u02bffariti, 2. Sulaym\u0101niti, 3. H\u0101shimiti (ar. \"Haw\u0101shim\") e 4. Qat\u0101diti (ar. \"Ban\u016b Qat\u0101da\"). Antenato comune di tutte queste famiglie sceriffali fu M\u016bs\u0101 al-Jawn (numero 7 dell\u2019albero genealogico), un fratello del ribelle hasanide Mu\u1e25ammad al-Nafs al-Zak\u012byya (m. 762).\nI Ja\u02bffariti sono cos\u00ec chiamati in quanto seguaci di Ab\u016b Ja\u02bffar Muhammad (Nr. 25), il cui figlio Ab\u016b Muhammad Ja\u02bffar (Nr. 28) prese il potere in Mecca negli anni '60 del X secolo e il suo successore eredit\u00f2 il potere.\nDal loro antenato M\u016bs\u0101 al-th\u0101n\u012b (M\u016bs\u0101 II), un nipote di M\u016bs\u0101 al-Jawn, i Ja\u02bffariti sono chiamati in alcuni testi storici anche M\u016bs\u0101witi, in contrapposizione ai Sulaym\u0101nidi, i discendenti di Sulaym\u0101n ibn \u02bfAbd All\u0101h (Nr. 14), un fratello di M\u016bs\u0101 II.\nGli H\u0101shimiti furono in effetti anche M\u016bs\u0101witi, ma in contrapposizione ai Ja\u02bffariti non discendono da Ab\u016b Ja\u02bffar Mu\u1e25ammad, ma da suo fratello Ab\u016b H\u0101shim Mu\u1e25ammad (n. 27). Entrambi i fratelli furono figli di al-\u1e24usayn al-Am\u012br, un nipote di M\u016bs\u0101 II.\nI Qat\u0101diti, che governarono Mecca pi\u00f9 a lungo, sono denominati da Qat\u0101da ibn Idr\u012bs (Nr. 43), che prese il potere a Mecca all'inizio del XIII secolo. Anche i Qat\u0101diti erano M\u016bs\u0101witi, tuttavia non discendevano da al-Husayn al-Am\u012br, ma da suo fratello \u02bfAbd All\u0101h (n. 22). I Qat\u0101diti, che regnarono su Mecca fino all'inizio del XX secolo, si divisero nel XVII secolo nei tre clan Dhaw\u016b \u02bfAbd All\u0101h, Dhaw\u016b Barak\u0101t e Dhaw\u016b Zayd. I Dhaw\u016b \u02bfAwn, che imposero gli ultimi Shar\u012bf della Mecca, sono un sottoramo dei Dhaw\u016b \u02bfAbd All\u0101h.\nStoria.\nRegno dei Ja\u02bffariti (968\u20131061).\nInizio.\nIl governo sceriffale su Mecca cominci\u00f2 all'incirca in contemporanea con la morte del regnante egiziano K\u0101f\u016br (968), quando l'hasanide Ab\u016b Muhammad Ja\u02bffar ibn Muhammad prese il potere nella Citt\u00e0 Santa. Sullo sfondo vi erano state lotte tra hasanidi e husaynidi a Medina, a seguito delle quali Ja\u02bffar ibn Mu\u1e25ammad ripieg\u00f2 verso Mecca e prese possesso della citt\u00e0.\nNel 969 Ja\u02bffar ibn Mu\u1e25ammad riconobbe il nuovo regnante fatimide d\u2018Egitto al-Mu\u02bfizz anche come sovrano di Mecca, facendo recitare per lui la \"khu\u1e6dba\". Al-Mu\u02bfizz lo nomin\u00f2 dunque governatore della Mecca. Alcuni anni dopo, nel gennaio 975, al-Mu\u02bfizz invi\u00f2 a una delegazione di Shar\u012bf e altri notabili del Higiaz un premio di 400.000 dirham. Cos\u00ec nell\u2019Hajj dell\u2018agosto 975 fu recitata per la prima volta l\u2018invocazione per al-Mu\u02bfizz. Ma allorch\u00e9 poco dopo \u02bf\u012as\u0101, figlio e successore di Ja\u02bffar, si rifiut\u00f2 di omaggiare il nuovo califfo fatimide al-\u02bfAz\u012bz, gli Egiziani assediarono Mecca in occasione del Hajj del 976 e obbligarono i pellegrini a recitare la \"khutba\" in nome del califfo/Imam fatimide. Negli anni seguenti le carovane egiziane di pellegrini tornarono a prestare omaggio agli Shar\u012bf con ricchi doni \"(\u1e63il\u0101t al-ashr\u0101f)\", cosa che lascia presupporre una normalizzazione delle relazioni tra Fatimidi e \"Ashr\u0101f\".\nLe ambizioni califfali di Ab\u016b l-Fut\u016bh.\nDal 994 regn\u00f2 sulla Mecca il fratello di \u02bf\u012as\u0101, Ab\u016b l-Fut\u016b\u1e25 al-\u1e24asan ibn Ja\u02bffar. Egli, su istigazione del califfo al-\u1e24\u0101kim bi-amr All\u0101h, nell'anno 1000 port\u00f2 anche Medina sotto il suo potere e pose fine al governo degli husaynidi Ban\u016b l-Muhann\u0101 che vi regnavano. Quando nel 1010 al-H\u0101kim fece uccidere il suo Visir \u02bfAl\u012b al-Maghrib\u012b, il figlio di questi Ab\u016b l-Q\u0101sim ibn al-Maghrib\u012b fugg\u00ec a Ramla alla corte del sovrano jarrahide Mufarrij e lo convinse a ribellarsi contro i Fatimidi. Egli gli sugger\u00ec di prendere contatto con lo Shar\u012bf di Mecca e conferirgli il titolo di imam, perch\u00e9 egli a differenza dei Fatimidi non aveva \u201calcuna macchia nel suo albero genealogico\u201d. Lo stesso Ibn al-Maghrib\u012b and\u00f2 alla Mecca, e lo Shar\u012bf Ab\u016b l-Fut\u016bh fu proclamato califfo dai membri della sua famiglia con il nome regale di \"al-Rash\u012bd li-d\u012bn All\u0101h\" (il ben guidato dalla religione di Allah). Ab\u016b l-Fut\u016bh con i suoi parenti e un gran numero di schiavi negri, cinto con la spada Dh\u016b l-Faq\u0101r, mosse dunque verso Ramla, dove arriv\u00f2 il 13 settembre 1012. Il dominio dell\u2019anticaliffo sceriffale si estendeva formalmente sulla Palestina tra Pelusio e Tiberiade ed includeva anche Gerusalemme, dove egli stabil\u00ec un nuovo Patriarca, Teofilo I, e consent\u00ec ai cristiani di ricostruire la Basilica del Santo Sepolcro distrutta due anni prima.\nTuttavia la rivolta condotta dall'anti-califfo sceriffale scem\u00f2 in breve tempo. Al-H\u0101kim nomin\u00f2 come nuovo governatore di Mecca un parente sulaym\u0101nita di Ab\u016b l-Fut\u016bh, Ab\u016b l-Tayyib D\u0101w\u016bd, che assedi\u00f2 la citt\u00e0. Inoltre al-H\u0101kim invi\u00f2 grandi somme di denaro ai Jarrahidi, perch\u00e9 convincessero alla resa l\u2019anti-califfo. I Jarrahidi furono convinti ad abbandonare Ab\u016b l-Fut\u016bh. Mufarrij scrisse ad al-H\u0101kim e medi\u00f2 una generale riconciliazione. Ab\u016b l-Fut\u016bh torn\u00f2 alla Mecca nell\u2019ottobre 1012 e fece nuovamente recitare la \"khutba\" per al-H\u0101kim. In una lettera ai califfi fatimidi present\u00f2 le proprie scuse, chiedendo la grazia, che gli fu anche concessa dal califfo. Dopo questa rivolta gli Shar\u012bf restarono fedeli ai califfi fatimidi per 70 anni.\nRegno degli H\u0101shimiti (1063\u20131200).\nTra Fatimidi e Abbasidi: la politica religiosa di Ab\u016b H\u0101shim.\nNell'anno 1061 lo Shar\u012bf Shukr al-D\u012bn mor\u00ec senza figli, a seguito di ci\u00f2 scoppiarono lotte tra le diverse famiglie hasanidi di Mecca. Dapprima con Hamza ibn Wahh\u0101s prevalse un membro degli Shar\u012bf sulaym\u0101niti. Tuttavia in seguito intervenne in Mecca il regnante sciita dello Yemen \u02bfAli al-\u1e62ulay\u1e25\u012b e istitu\u00ec come nuovo governatore lo Shar\u012bf Ab\u016b H\u0101shim Muhammad. Egli era un discendente dell\u2019omonimo fratello del primo Shar\u012bf Ja\u02bffar ibn Muhammad e fond\u00f2 la linea sceriffale degli H\u0101shimiti. Ab\u016b H\u0101shim nell\u2018anno 1069 fece di nuovo recitare la \"khu\u1e6dba\" in onore degli Abbasidi e indic\u00f2 nella recitazione anche il sultano selgiuchide Alp Arslan, ragion per cui egli ottenne dal sultano una donazione di d\u012bn\u0101r nonch\u00e9 la promessa che egli avrebbe ottenuto annualmente una donazione di d\u012bn\u0101r e una veste d\u2019onore. Questa disposizione tuttavia dur\u00f2 solo pochi anni. Dato che al pellegrinaggio dell\u2018anno 1075 il califfo fatimide al-Mustan\u1e63ir mand\u00f2 dall\u2019Egitto una somma ancora maggiore, Ab\u016b H\u0101shim abol\u00ec la \"khutba\" per gli Abbasidi, facendola rivolgere per i Fatimidi. Ma gi\u00e0 l\u2019anno seguente pass\u00f2 di nuovo dalla parte degli Abbasidi. Questa alternanza and\u00f2 avanti anche negli anni seguenti: nel 1078 fece rivolgere l'allocuzione della \"\u1e63al\u0101t\" del venerd\u00ec ai califfi fatimidi, nel 1080 di nuovo per quelli abbasidi. I Selgiuchidi, stanchi di questa alternanza, nel 1092 mandarono truppe turche alla Mecca, che saccheggiarono prima di ritirarsi. Ab\u016b H\u0101shim si vendic\u00f2 due anni dopo, quando fece rapinare dei pellegrini venuti alla Mecca sotto la guida di un emiro turco.\nGli ultimi H\u0101shimiti.\nI discendenti di Ab\u016b H\u0101shim comandarono sulla Mecca fino all'inizio del XIII secolo, anche se spesso furono in conflitto tra loro. Dopo che Saladino ebbe conquistato l\u2019Egitto ed eliminato l\u2019ultimo califfo fatimide al-\u02bf\u0100did, nel 1173 invi\u00f2 suo fratello T\u016br\u0101n Sh\u0101h in Yemen, per portare questo territorio sotto controllo ayyubide. Mentre vi era diretto, T\u016br\u0101n Sh\u0101h si ferm\u00f2 alla Mecca e vi conferm\u00f2 nel suo ufficio lo Shar\u012bf vigente \u02bf\u012as\u0101 ibn Fulayta, con il quale afferm\u00f2 la signoria ayyubide sulla Mecca.\nAttraverso il diario di viaggio di Ibn Jubayr, che visit\u00f2 la Mecca nel 1183 e nel 1185, \u00e8 dimostrato che gli Shar\u012bf a quest\u2018epoca furono sciiti zayditi. Egli narra che essi adoperavano nell\"Adh\u0101n\" e nell\"Iq\u0101ma\" (la formula sciita \"\u1e24ayya \u02bfal\u0101 khayr al-\u02bfamal\" (\"Ors\u00f9, alla migliore opera!\"), e che non prendevano parte con gli altri alla preghiera del venerd\u00ec. Ibn Jubayr segnala anche che gli Shar\u012bf esigevano gabelle dai pellegrini. Egli stesso fu arrestato a Jedda perch\u00e9 non poteva pagare l'imposta.\nLa dinastia Qat\u0101da tra gli imperi islamici (1201\u20131517).\nL\u2019ascesa della dinastia Qat\u0101da.\nAll'inizio del XIII secolo Qat\u0101da ibn Idr\u012bs, discendente di un\u2019altra famiglia di Shar\u012bf, guadagn\u00f2 il governo sulla Mecca. Il particolare significato storico di Qat\u0101da consiste nel fatto che egli \u00e8 l\u2019antenato di tutti i successivi Shar\u012bf della Mecca. Qat\u0101da veniva da Yanbu\u02bf\u02bf ed era un discendente di \u02bfAbd All\u0101h ibn Muhammad, un pronipote del primo Shar\u012bf meccano Ja\u02bffar ibn Mu\u1e25ammad. Egli prese prima possesso dei terreni collocati a sud della sua citt\u00e0 natale, e poi tra il 1201 ed il 1203 conquist\u00f2 la Mecca. Poco dopo sottomise anche \u1e6c\u0101\u02beif, e fece realizzare una fortezza a Yanbu\u02bf. Complessivamente egli pot\u00e9 espandere il suo dominio sul territorio tra Medina e lo Yemen. Qat\u0101da deleg\u00f2 gli affari politici quotidiani a un Visir. Contro le potenze islamiche del nord, gli Ayyubidi e gli Abbasidi, Qat\u0101da persegu\u00ec una politica di splendido isolamento. Nel suo testamento egli volle dare ai suoi parenti la raccomandazione di non coinvolgersi in relazioni troppo strette con potenze straniere, dato che Dio ha gi\u00e0 protetto loro stessi e la loro terra attraverso la sua inaccessibilit\u00e0. Solo con gli Zayditi dello Yemen tenne un contatto pi\u00f9 stretto, e sostenne gli sforzi del hasanide al-Man\u1e63\u016br di fondarvi un nuovo imamato zaydita.\nAlternanza politica tra Rasulidi, Mamelucchi e Ilkhanidi.\nDopo l\u2019assassinio di Qat\u0101da (1220), l'ayyubide yemenita al-Mas\u02bf\u016bd pot\u00e9 portare la Mecca sotto il suo controllo. Nel 1222 egli rimosse gli Shar\u012bf dal potere e vi stabil\u00ec come governatore il proprio generale \u02bfAl\u012b ibn Ras\u016bl. Dopo la morte di al-Mas\u02bf\u016bd nel 1228, la supremazia sulla Mecca pass\u00f2 a suo padre al-K\u0101mil, che nomin\u00f2 suo governatore il generale Tughtikin. Ma quando nel 1232 i Rasulidi in Yemen si resero indipendenti, si allearono di nuovo con i figli di Qat\u0101da e inviarono uno di loro contro La Mecca con un esercito. Tale R\u0101jih ibn Qat\u0101da regn\u00f2 sulla Mecca fino al 1241. Solo con Ab\u016b Numayy I Muhammad ibn Ab\u012b Sa\u02bfd \u02bfAl\u012b e Idr\u012bs ibn Qat\u0101da, che giunsero al potere nel 1254 senza aiuto straniero, gli Shar\u012bf poterono di nuovo ottenere maggiore indipendenza dalle grandi potenze islamiche. Ab\u016b Numayy fu cos\u00ec potente che nel 1256 pot\u00e9 aumentare il tributo delle carovane di pellegrini. Per ogni cammello della carovana yemenita si dovevano pagare 30 dirham, e per ogni cammello della carovana egiziana 50 dirham. Tuttavia entrambi gli emiri sceriffali nel 1268 si arresero alla supremazia del sultano mamelucco al-Z\u0101hir Baybars, che li ricompens\u00f2 per questo con la promessa di sovvenzioni annue.\nDopo la morte di Ab\u016b Numayy nell'anno 1301, i Mamelucchi egiziani cercarono di subordinare completamente gli Sherif alla loro supremazia, cosa che tuttavia non riusc\u00ec loro, perch\u00e9 molti Sherif erano legati pi\u00f9 fortemente con le altre grandi potenze islamiche. Lo Shar\u012bf \u1e24umayda ibn Ab\u012b Numayy per esempio, che prese il potere alla Mecca nella primavera 1314, fece recitare la \"khutba\" per il Rasulide al-Mu'ayyad D\u0101w\u016bd ibn Y\u016bsuf (reg. 1296\u20131322). E allorch\u00e9 nel 1349 i tre fratelli Thaqaba, Sanad e Mugh\u0101mis, figli dello Shar\u012bf Rumaytha ibn Ab\u012b Numayy, furono esclusi dal potere e cacciati dalla Mecca, essi si allearono con il sovrano rasulide Muj\u0101hid (reg. 1322\u20131363) e assieme a lui fecero ingresso alla Mecca all'inizio del 1351.\nAlcuni Shar\u012bf collaborarono anche con i sovrani ilkhanidi. Lo Shar\u012bf \u1e24umayda nel 1316 fugg\u00ec alla corte di \u00d6ljeit\u00fc, che lo invi\u00f2 alla Mecca, con un esercito mongolo ben equipaggiato, per portare l\u2019Hijaz sotto controllo ilkhanide, anche se l\u2018impresa fall\u00ec a causa della prematura morte di \u00d6ljeit\u00fc. Quando nel maggio 1318 \u1e24umayda riconquist\u00f2 per breve tempo la sovranit\u00e0 sulla Mecca, riconobbe la sovranit\u00e0 del sovrano ilkhanide Ab\u016b Sa\u02bf\u012bd (reg. 1316\u20131335). Cos\u00ec nel 1330 A\u1e25mad, figlio dello Shar\u012bf Rumaytha, fu nominato da Ab\u016b Sa\u02bf\u012bd sovrano della citt\u00e0 sciita Hilla in Iraq. Con l\u2019appoggio delle trib\u00f9 arabe della regione, egli pot\u00e9 portare anche Kufa sotto il suo controllo, finch\u00e9 nel 1342 fu ucciso dal Jalayride \u1e24asan Bozorg.\nDalle fonti contemporanee risulta che gli Shar\u012bf sottomisero un esercito di schiavi militari negri (\"\u02bfab\u012bd\"), che fu guidato da un comandante \"(q\u0101\u02bfid)\". Talvolta gli Shar\u012bf poterono espandere il loro territorio anche oltre l'Hijaz. Cos\u00ec verso la met\u00e0 del XIV secolo anche Suakin, sulla costa africana del mar Rosso, risulta talvolta sotto il loro governo.\nLe relazioni degli Shar\u012bf con i Mamelucchi egiziani rimasero tese. Quando nel 1330 la guida della carovana di pellegrini egiziana fu uccisa durante combattimenti con gli schiavi militari degli Shar\u012bf, il sultano mamelucco al-N\u0101sir Mu\u1e25ammad ibn Qal\u0101w\u016bn annunci\u00f2 di voler mandare a Mecca uno dei suoi emiri per cacciare da Mecca gli Shar\u012bf e i loro schiavi. Tuttavia il suo pi\u00f9 importante Q\u0101d\u012b al-Qazw\u012bn\u012b lo trattenne da ci\u00f2, ricordandogli il dovere di rispettare il luogo \u1e25aram. Quando nell'anno 1360 i soldati di una guarnigione turco-egiziana stazionata a Mecca furono cacciati dagli Sherif e venduti al mercato degli schiavi di Yanbu\u02bf, il sultano al-N\u0101\u1e63ir al-\u1e24asan diede ordine di sterminare tutti gli Shar\u012bf. Tuttavia anche quest\u2019ordine non giunse a esecuzione, perch\u00e9 gi\u00e0 pochi giorni dopo al-N\u0101\u1e63ir al-\u1e24asan fu deposto dai suoi soldati e sostituito con al-Man\u1e63\u016br Mu\u1e25ammad II.\nConsolidamento del dominio egiziano.\nSotto \u02bfAjl\u0101n ibn Rumaytha, che tenne il dominio sulla Mecca dal 1361 al 1375, il rapporto degli Shar\u012bf con i Mamelucchi egiziani miglior\u00f2. Il sultano mamelucco al-K\u0101mil Sha\u02bfb\u0101n annunci\u00f2 nel gennaio 1365 in un decreto l\u2018abolizione delle gabelle sui beni importati, che fino ad allora gli Shar\u012bf regnanti avevano esatto sul cibo e sul bestiame, e stabil\u00ec come compensazione all'Emiro della Mecca uno stipendio annuo di dirham. Solo i mercanti dall'Iraq e dallo Yemen furono esentati da questo vantaggio. Il testo del decreto fu fissato per iscritto su tre colonne della Sacra Moschea.\nDurante il regno del figlio di \u02bfAjl\u0101n, al-\u1e24asan, che nell'agosto 1395 fu nominato emiro della Mecca da al-Z\u0101hir Barq\u016bq al Cairo, la relazione preferenziale con i Mamelucchi egiziani continu\u00f2 a rafforzarsi. Lo Shar\u012bf utilizzava il prestigio dell\u2019appoggio mamelucco per respingere gli oppositori locali che minacciavano la sua signoria. Nell'agosto 1408 al-Malik al-N\u0101\u1e63ir Faraj design\u00f2 al-\u1e24asan come vice-sultano (\"n\u0101\u02beib al-sal\u1e6dana\") sull'intero territorio dell'Hijaz e riconobbe ufficialmente i suoi due figli Barak\u0101t e A\u1e25mad come coreggenti. La supremazia mamelucca sull'Hijaz si mostrava tuttavia di regola solo \u201cstagionalmente\u201d durante l\u2019Hajj e l'\u02bfUmra, quando assieme alle carovane di pellegrini giungevano nella regione truppe egiziane. Per il resto del tempo lo Shar\u012bf aveva mano libera. Al-\u1e24asan ebbe anche molto successo nel ricavare introiti dal commercio di transito sul mar Rosso. Tuttavia quando nel 1410 inizi\u00f2 a confiscare i beni dei mercanti di Jedda, venne in conflitto sia con i Mamelucchi che con i Rasulidi. Essi cominciarono a sostenere il suo parente Rumaytha ibn Mu\u1e25ammad, che contest\u00f2 ad al-\u1e24asan il potere nell'Hijaz. Nel maggio 1415 il sultano al-Mu'ayyad Shaykh depose al-\u1e24asan e i suoi due figli e nomin\u00f2 Rumaytha nuovo Emiro della Mecca. Tuttavia dato che al-\u1e24asan non si pieg\u00f2 senza combattere, essa dur\u00f2 fino alla successiva stagione dei pellegrinaggi, febbraio 1416, allorch\u00e9 Rumaytha pot\u00e9 avere accesso alla Mecca. Al-\u1e24asan prese allora l\u2019iniziativa per recuperare il sostegno mamelucco: nel novembre 1416 fu di nuovo ricollocato nel suo ufficio, con l\u2019obbligo di consegnare annualmente Mithq\u0101l al sultano mamelucco, e nel marzo 1417 riconquist\u00f2 la Mecca con proprie truppe. In virt\u00f9 delle sue grandi risorse finanziarie, durante il suo regno al-\u1e24asan pot\u00e9 realizzare a Mecca una Madrasa, un ospedale (\"bim\u0101rist\u0101n\") e un rib\u0101t.\nDurante il regno del figlio di al-\u1e24asan, Barak\u0101t I (1426\u20131455), fu stazionato alla Mecca un equipaggio permanente di 50 cavalleggeri turchi, comandati da un emiro. Inoltre furono stabilite nuove regole finanziarie. Cos\u00ec fu stabilito che lo Shar\u012bf regnante dovesse ottenere ogni volta un quarto del valore delle navi che solcavano il mar Rosso, un quarto di tutti i doni mandati dall'estero agli \u201cabitanti della Mecca\u201c, e un decimo di tutti i beni importati, incluso il carico delle navi indiane che approdavano a Jedda. Inoltre egli ottenne il patrimonio degli stranieri che morivano in Mecca senza eredi. Anche la Zak\u0101t raccolta dai beduini andava allo Shar\u012bf. Questi doveva distribuire la met\u00e0 del reddito ottenuto in questo modo ad altri membri regnanti della famiglia sceriffale. Lo stile di vita dello Sherif regnante fu relativamente semplice. Un grande turbante era l\u2019unica cosa che lo distingueva dagli altri abitanti della Mecca. Indossava la sua veste d\u2018onore a maniche larghe e di broccato soltanto per gli eventi cerimoniali. Nonostante la sua posizione di regnante, lo Shar\u012bf lasciava solitamente che la sua gente gli si rivolgesse in modo semplice e diretto, specialmente quando aveva a che fare con i beduini. Sotto il figlio di Barak\u0101t, Mu\u1e25ammad (reg. 1455\u20131497), il cui regno coincise per la maggior parte con quello del sultano Q\u0101ytb\u0101y, la Mecca visse una fase di grande prosperit\u00e0.\nComplessivamente nel XV secolo gli Shar\u012bf poterono ampliare fortemente il loro prestigio spirituale nel mondo islamico. La loro posizione come regnanti della Mecca ricevette in questo periodo un carattere \u201cquasi sacro\u201d. Testi storiografici locali indicano che gli Shar\u012bf nel XV ed inizio del XVI secolo coniarono proprie monete dirham. Essi avevano dunque una certa autonomia monetaria.\nConversione degli Shar\u012bf all'islam sunnita.\nIl riallineamento in politica estera fu accompagnato anche da un cambiamento confessionale degli Shar\u012bf. Ab\u016b Numayy I e la maggior parte dei suoi diretti discendenti erano ancora sciiti zayditi. L\u2019esortazione alla preghiera nella grande Moschea era di conseguenza compiuta al suo tempo secondo il rito sciita, e gli Zayditi avevano nell'al-Masjid al-Haram un proprio gruppo di preghiera, condotto da un imam zaydita. Gi\u00e0 all'inizio del XIV secolo i sultani mamelucchi richiesero agli Shar\u012bf di interrompere l\u2019esortazione alla preghiera sciita e di allontanare l\u2019imam zaydita dalla Santa Moschea. Tuttavia la maggior parte degli Sherif rimase di confessione sciita zaydita. Anche l\u2019alleanza di \u1e24umayda con l'ilkanide \u00d6ljeit\u00fc aveva un fondamento sciita. \u00d6ljeit\u00fc fu prima convertito allo sciismo e, dopo l'esito positivo della campagna di \u1e24umayd nell'Hijaz nell'anno 1316, volle far rimuovere dalla tomba di Maometto a Medina le reliquie dei due califfi invisi agli sciiti Ab\u016b Bakr e \u02bfUmar ibn al-Khatt\u0101b.\nRumaytha ibn Ab\u012b Numayy, che fu coreggente dal 1321, mostr\u00f2 in particolar modo simpatia per la Zaidiyya. Egli fece persino recitare la preghiera per Mu\u1e25ammad ibn al-Mutahhar (reg. 1301\u20131327), l'imam zaydita dello Yemen. Suo fratello \u02bfUtayfa, che esercit\u00f2 da solo il governo dal 1326, cacci\u00f2 con la forza l\u2018imam zaydita dalla Sacra Moschea, anche se ci\u00f2 avvenne non per convincimento interiore, ma solo in adempimento di una disposizione del sultano mamelucco. Secondo quanto riferisce l\u2019autore mamelucco Ibn Fa\u1e0dl All\u0101h al-\u02bfUmar\u012b (morto nel 1348), il figlio di \u02bfUtayfa gli avrebbe confidato che gli emiri della Mecca si sentivano legati all'obbedienza soltanto verso l\u2019imam zaydita di \u1e62an\u02bf\u0101\u02be e consideravano s\u00e9 stessi come suoi vicari. Con i regnanti dell\u2019Egitto, cos\u00ec egli chiariva, essi cooperavano soltanto perch\u00e9 li temevano e perch\u00e9 da loro ricevevano l\u2019investitura; essi adulavano i regnanti rasulidi dello Yemen per ottenere da loro pi\u00f9 doni e beneficenza.\nNella seconda met\u00e0 del XIV secolo fu annunciata la transizione degli Shar\u012bf meccani all\u2019islam sunnita. A proposito di \u02bfAjl\u0101n ibn Rumaytha (che tenne il governo nella Mecca dal 1346 al 1361 con interruzioni, e poi fino al 1375 ininterrottamente), Ibn Taghribirdi riferisce: \u201ca differenza dei suoi avi e parenti egli am\u00f2 i sunniti e li appoggi\u00f2 contro gli sciiti. Si \u00e8 anche detto che egli seguisse il \"madhhab\" sciafeita\u201d. \u02bfAjl\u0101n fu anche il primo Sherif che dot\u00f2 la Mecca di una Madrasa. Anche suo figlio al-\u1e24asan (che regn\u00f2 alla Mecca dal 1396 al 1426, con l\u2019eccezione di due brevi interruzioni) fu fermamente legato alla tradizione sunnita. Come suo padre, anch'egli dot\u00f2 Mecca di una madrasa. Shams al-D\u012bn al-Sakh\u0101w\u012b (morto nel 1497) riferisce che egli studi\u00f2 i \"\u1e24ad\u012bth\" da una raccolta di studiosi egiziani e siriaci e perci\u00f2 ottenne da essi una \"Ij\u0101za\" che lo autorizzava a diffonderli. Anche tutti i seguenti regnanti sceriffali del XV secolo ottennero una formazione nei \"Hadith\" sunniti.\nAnche se ufficialmente gli Shar\u012bf successivi si professarono di scuola sciafeita, a cui anche la maggior parte dei meccani apparteneva, per molto tempo rimase la voce che segretamente essi seguissero insegnamenti zayditi. Ancora all'inizio del XIX secolo, quando Jean Louis Burckhardt visit\u00f2 la Mecca, gli fu raccontato che gli Shar\u012bf della Mecca viventi evitassero le discussioni giurisprudenziali nelle quali gli insegnamenti zayditi erano deprecati, e che gli Shar\u012bf al di fuori della citt\u00e0 ammettessero anche apertamente la loro affiliazione agli Zayditi.\nSotto il dominio ottomano (1517\u20131798).\nRelazione con il potere ottomano.\nDopo che nel 1517 gli Ottomani ebbero conquistato il Cairo, lo Shar\u012bf Barak\u0101t (reg. 1497\u20131525) invi\u00f2 suo figlio Ab\u016b Numayy II, ancora molto giovane, in Egitto, che offr\u00ec la sottomissione al Sultano ottomano Selim I a nome di suo padre. Il Sultano accett\u00f2 questa soluzione, e gli Shar\u012bf furono inoltre riconosciuti come principi vassalli. Il territorio degli Shar\u012bf non fu integrato completamente come un Vil\u00e2yet dello Stato ottomano, ma rimase \u201cuno Stato nello Stato\". Quando uno Shar\u012bf moriva, la Porta insediava solitamente come successore colui che gli abitanti della Mecca desideravano. L\u2018investitura si svolgeva con l\u2019invio di una veste d'onore cerimoniale e di un certificato di nomina \"(Em\u0101ret Ber\u0101t\u0131)\". Nel certificato di nomina dello Shar\u012bf al-\u1e24asan ibn Ab\u012b Numayy del 1566 gli veniva concessa l\u2019autorit\u00e0 sulla Mecca, Gedda, Medina, Yanbu\u02bf, Khaybar, Haly e tutti i territori dell\u2019Hijiaz \u201cda Khaybar ad Haly ed al Najd\u201c. Tuttavia nella seconda met\u00e0 del XVI secolo gli Ottomani insediarono un proprio governatore a Jedda, con il quale lo Shar\u012bf dovette condividere il governo della citt\u00e0.\nAd eccezione di ci\u00f2, gli Shar\u012bf godettero di ampia autonomia sul proprio territorio. In una lettera di nomina del Sultano per lo Shar\u012bf Ab\u016b \u1e6c\u0101lib ibn al-\u1e24asan, dell\u2018anno 1601, si comunica che a questi era concessa \u201dla giurisdizione su quei luoghi\u201d (\"im\u0101rat tilka l-ma\u02bf\u0101hid\"), \u201ccomprese tutte le truppe, alte e basse, come pure i funzionari e dignitari, distretti e ranghi\u201d. Alla fine del documento si dice: \u201dnoi lo abbiamo insediato, affinch\u00e9 egli vi occupi il nostro proprio posto e per concedergli il potere di abrogare e di chiudere contratti come pure il distintivo imperiale\". Alla Mecca lo Stato ottomano era presente, al di fuori della stagione del pellegrinaggio, soltanto con un Q\u0101d\u012b e una piccola unit\u00e0 di soldati egiziani, anche se lo Shar\u012bf esercitava spesso anche le funzioni giudiziarie, cos\u00ec che l\u2019ufficio di \"Q\u0101d\u012b\" era solitamente ridotto a una \u201cinutile oziosit\u00e0\u201d. D\u2019altra parte, alcuni compiti concernenti i luoghi sacri della Mecca lo Shar\u012bf doveva esercitarli insieme al governatore ottomano di Jedda, che ne era responsabile come amministratore (\"mutawall\u012b\") di tutte le fondazioni pie per la gestione dei luoghi santi, cosa che era espressa nel suo titolo di \u201cSceicco dell\u2019Haram\u201c (\"shaykh al-\u1e25aram\"). Al tempo del pellegrinaggio il governatore di Jedda era anche regolarmente presente alla Mecca.\nAnche nell\u2019epoca ottomana gli Shar\u012bf poterono contare su una relativamente grande forza di alleati beduini. Nell\u2018anno 1585 essa comprendeva \u2013 uomini. Con questi combattenti essi intrapresero pi\u00f9 volte nel XVI e XVII secolo avanzate nel Najd e nelle oasi dell\u2019area centrarabica, per poter controllare anche l\u2019interno della Penisola arabica. Secondo il parere del potere centrale ottomano, con i loro combattenti gli Shar\u012bf dovevano impedire ogni attacco dei beduini alle carovane dei pellegrini, tuttavia gli Shar\u012bf spesso si servirono dei loro combattenti anche quando vennero in conflitto con i comandanti di carovane ottomani.\nSecondo il protocollo ufficiale, descritto da Ignatius Mouradgea d\u2019Ohsson, lo Shar\u012bf doveva prendere in consegna la carovana di pellegrini in arrivo alla testa del suo esercito di beduini. Mentre i pellegrini completavano i riti di pellegrinaggio alla Mecca, al monte \u02bfAraf\u0101t e a Min\u0101, le sue truppe, armate con fucili, pistole, lance e giavellotti, dovevano costruire un cordone di sicurezza, che difendeva i pellegrini da pericoli esterni. Inoltre queste truppe dovevano fungere anche come polizia interna e mantenere l\u2019ordine tra i pellegrini stessi. In ogni \"\u1e24ajj\" la cerimonia di insediamento era ripetuta con il dono della veste onoraria e la consegna di un documento di conferimento agli Shar\u012bf. Colui che portava la veste onoraria era chiamato \"Kaftan A\u011fas\u0131\" (\"Kaftan-Agha\"). Al contrario lo Shar\u012bf inviava annualmente con il \"M\u00fcjdeci Ba\u015f\u0131\" (\u201dmessaggero di pace\u201c) un documento di risposta al sultano, che di regola gli veniva consegnato nel giorno del Mawlid nella Moschea Blu. Lo Shar\u012bf indossava la sua veste onoraria principalmente durante gli eventi ufficiali. Egli si distingueva dagli altri Shar\u012bf anche per la forma del suo turbante, che era ornato con nappe i cui fili d\u2019oro cadevano sulle sue spalle.\nCome base finanziaria, gli Shar\u012bf nell\u2019epoca ottomana aumentarono ancora le entrate doganali del porto di Jedda, con la disposizione tuttavia che dovessero ripartirle con il governatore ottomano. Un rapporto britannico dell\u2018anno 1787 sul commercio nel mar Rosso afferma che sia lo Shar\u012bf di Jedda, sia lo Shar\u012bf della Mecca avevano imposto elevate tasse sui beni importati dalle Indie da mercanti e pellegrini. Inoltre il sultano pagava elevati stipendi a tutti gli Shar\u012bf.\nScambio di legazioni con gli imperatori Moghul indiani.\nDalla met\u00e0 del XVI secolo fino alla met\u00e0 del XVIII secolo gli Shar\u012bf intrattennero anche relazioni pi\u00f9 strette con i regnanti moghul. Ad esempio, l'imperatore moghul Akbar I (reg. 1565\u20131605) invi\u00f2 agli Shar\u012bf della Mecca nell'anno 1577, assieme alla carovana di pellegrini rupie e altri copiosi doni come ricompensa perch\u00e9 questi aveva inviato in India un\u2019impronta del piede del profeta Maometto. Nel 1580 di nuovo Akbar invi\u00f2 tessuti pregiati per gli Shar\u012bf e gli altri dignitari meccani, e nel 1582 li incaric\u00f2 della distribuzione di fondi per gli abitanti bisognosi di Mecca e Medina. Negli anni seguenti tuttavia le relazioni sceriffali-moghul peggiorarono, perch\u00e9 il sultano ottomano Murad III ordin\u00f2 agli Sherif di impedire ai pellegrini indiani un\u2019ulteriore permanenza alla Mecca e di bandire la distribuzione di elemosine dall'India alla Mecca. Ci\u00f2 port\u00f2 Akbar ad interrompere le relazioni con gli sherif. Nel 1607, dopo l\u2019ascesa al potere di Jahangir, lo Shar\u012bf Idr\u012bs ibn al-\u1e24asan invi\u00f2 una legazione in India per avviare nuovamente relazioni amichevoli con l\u2019impero Moghul. L\u2019inviato sceriffale, che portava in dono una tenda della porta della Ka\u02bfba, ottenne dunque udienza da Jahangir e pot\u00e9 fare ritorno alla Mecca con regali per gli Shar\u012bf del valore di rupie, anche se il nuovo regnante moghul non mostr\u00f2 alcun interesse ad una cura delle relazioni con i regnanti dell'Hijaz.\nA uno stretto intensificarsi delle relazioni moghul-sceriffali si giunse tuttavia durante il regno di Sh\u0101h Jah\u0101n (reg. 1627\u20131658). L\u2018imperatore Moghul non solo riprese la tradizione della carovana annuale per il \u1e24ajj, ma invi\u00f2 anche pi\u00f9 volte legazioni alla Mecca con regali e donativi per lo Shar\u012bf Zayd ibn Mu\u1e25sin (reg. 1631\u20131667), vale a dire nel 1637, nel 1645, nel 1650 e nel 1653. A sua volta lo Shar\u012bf mand\u00f2 nel 1643 un inviato in India, che consegn\u00f2 in dono a Sh\u0101h Jah\u0101n una chiave della Ka\u02bfba, e pertanto ricevette doni da Sh\u0101h Jah\u0101n. Complessivamente Shah Jahan nel corso del suo regno fece pagamenti agli Sherif per un valore di pi\u00f9 di rupie. Aurangzeb, che nel 1658 detronizz\u00f2 suo padre Shah Jahan e prese il potere nell'impero Moghul, l'anno seguente invi\u00f2 una legazione nell\u2019Hegiaz con un donativo di oltre 600\u2019000 Rupie per le famiglie sceriffali di Mecca. Lo Shar\u012bf Zayd decise tuttavia di non accettare il denaro, perch\u00e9 considerava il regno di Aurangzeb come illegittimo. Soltanto nel 1662, quando una nuova delegazione moghul giunse presso di lui, egli accett\u00f2 il dono. Per ringraziarlo, egli stesso invi\u00f2 una delegazione ad Aurangzeb, che gli consegn\u00f2 in dono tre cavalli arabi e della tomba del Profeta a Medina.\nI successori dello Shar\u012bf Zayd mandarono nei decenni seguenti ancora molte altre delegazioni ad Aurangzeb, tuttavia l\u2019imperatore Moghul si mostr\u00f2 non pi\u00f9 cos\u00ec generoso verso queste opportunit\u00e0; in seguito espresse persino apertamente la sua indignazione per l\u2019avidit\u00e0 degli Shar\u012bf. Una legazione, che lo Shar\u012bf Barak\u0101t ibn Mu\u1e25ammad (reg. 1672\u20131682) mand\u00f2 ad Aurangzeb all'inizio dell\u2018anno 1680, dopo una lunga inutile attesa di un'udienza da parte dell\u2019imperatore, prosegu\u00ec il viaggio per Banda Aceh, dove fu ricevuta dalla sultana di Aceh, che si sent\u00ec molto onorata dalla visita dalla Mecca e ricompens\u00f2 generosamente gli inviati. Nel 1683 la delegazione torn\u00f2 indietro alla Mecca carica di tre \"qint\u0101r\" di oro, tre \"ratl\" di canfora, incenso e cinque lampade d\u2019oro per la Ka\u02bfba.\nLe relazioni con gli Imperatori moghul migliorarono nuovamente dopo la morte di Aurangzeb. Gli Imperatori Moghul Bah\u0101dur Sh\u0101h I (reg. 1707\u20131712) e Farrukh Siyar (reg. 1713\u20131719) fecero arrivare agli Shar\u012bf sussidi annuali del valore di rupie. In seguito per motivi economici gli Imperatori Moghul non poterono pi\u00f9 mantenere il loro sostegno finanziario agli Shar\u012bf in questa entit\u00e0, tuttavia le relazioni moghul-sceriffali restarono amichevoli fino alla met\u00e0 del XVIII secolo.\nRapporto con la nobilt\u00e0 meccana e con i beduini.\nNel XVI e XVII secolo viveva alla Mecca un numero di antiche famiglie nobiliari, ai cui parenti erano tradizionalmente riservati molti degli uffici liturgici e giuridici della Mecca. Le pi\u00f9 importanti tra queste famiglie, che furono chiamate \"Dhaw\u016b l-buy\u016bt\u0101t\", erano i Ban\u016b Zah\u012bra, i \u1e6cabariyy\u016bn ed i Zamzamiyy\u016bn. Esse formavano in certo modo una sorta di nobilt\u00e0 cittadina. Queste famiglie legittimavano il loro primato nella Citt\u00e0 Santa in base all\u2019anzianit\u00e0 e a un\u2019ascendenza nobile. \u02bfAl\u012b al-\u1e6cabar\u012b (morto nel 1660), un membro dei \u1e6cabariyy\u016bn che scrisse una propria opera storica sulla Mecca, tratt\u00f2 in un intero capitolo le regole (\"qaw\u0101\u02bfid\") che gli Sherif erano tenuti a rispettare nei riguardi dei \"Dhaw\u016b l-buy\u016bt\u0101t\", tra le quali vi era ogni sorta di onori, come ad esempio che lo Shar\u012bf regnante dovesse riservare ai membri di queste famiglie determinati posti nelle riunioni, o partecipare ai loro funerali in caso di morte, ma anche il dovere di selezionare tra le loro file determinati ruoli amministrativi e di protocollo. Al-Tabar\u012b attribu\u00ec allo Sherif persino il dovere di scegliersi nella cerchia dei \"Dhaw\u016b l-buy\u016bt\u0101t\" un \u201ccompagno\u201d (\"mu\u1e63\u0101\u1e25ib\"), il quale doveva stargli costantemente vicino e leggergli ad alta voce libri scientifici e letterari. Egli addusse quale motivazione di ci\u00f2 il fatto che suo padre \u02bfAbd al-Q\u0101dir al-\u1e6cabar\u012b (morto nel 1623) aveva ricevuto questo compito dallo Shar\u012bf al-\u1e24asan ibn Ab\u012b Numayy (reg. 1566\u20131601).\nGli Shar\u012bf coltivavano i rapporti con i beduini dei dintorni, al punto che essi allontanavano tutti i bambini dalla madre, poco tempo dopo la nascita, anche i figli dello Shar\u012bf regnante, e li affidavano a una trib\u00f9 beduina del deserto, per farli crescere da loro. I bambini ritornavano nelle loro famiglie solo a dieci-dodici anni o anche pi\u00f9 tardi. Tale costume, che si fa risalire allo stesso Profeta Maometto, aveva il vantaggio di rendere familiari gli Shar\u012bf fin da bambini con la lingua e gli usi dei beduini e di creare legami duraturi con queste famiglie. Per tutta la loro vita gli allievi sceriffali mostravano rispetto e amicizia per la loro ex famiglia affidataria e la trattavano come propri parenti. Spesso addirittura preferivano i loro genitori affidatari ai loro veri genitori, che a volte non avevano mai visto. I figli dello Shar\u012bf regnante erano solitamente cresciuti nella trib\u00f9 degli \u02bfUdw\u0101n; le altre famiglie sceriffali mandavano prevalentemente i loro bambini negli accampamenti degli Hudhayl, dei Thaq\u012bf o dei Ban\u016b Sa\u02bfd o a volte anche dei Quraysh o degli \u1e24arb. Molti Shar\u012bf erano inoltre sposati con donne delle trib\u00f9 beduine dei dintorni.\nRivalit\u00e0 tra diversi clan sceriffali.\nDal 1631 rivaleggiarono per il potere sulla Citt\u00e0 santa e il suo entroterra tre diversi clan di ascendenza sceriffale: i Dhaw\u016b \u02bfAbdall\u0101h, i Dhaw\u016b Barak\u0101t ed i Dhaw\u016b Zayd. \nDal 1631 al 1671 furono i Dhaw\u016b Zayd a nominare gli emiri della Mecca, finch\u00e9 nel 1672 lo studioso magrebino Muhammad ibn Sulaim\u0101n, in qualit\u00e0 di inviato ottomano, insedi\u00f2 al potere i Dhaw\u016b Barak\u0101t, ma imponendo loro fin dal principio la condizione che consegnassero i tre quarti degli introiti alle altre famiglie sceriffali. Nel 1683, quando la delegazione inviata da Barak\u0101t ibn Muhammad torn\u00f2 da Aceh carica di doni, per la loro ripartizione si giunse a scontri violenti, in quanto lo Shar\u012bf Sa\u02bf\u012bd ibn Barak\u0101t non acconsent\u00ec a consegnarne i tre quarti alle altre famiglie sceriffali.\nNel 1684 tornarono al potere i Dhaw\u016b Zayd, che imposero quasi tutti gli Shar\u012bf della Mecca in carica nel seguente XVIII secolo, con qualche interruzione ad opera dei Dhaw\u016b Barak\u0101t. Tuttavia il potere dei Dhaw\u016b Zayd fu costantemente minacciato dalle altre famiglie sceriffali. Cos\u00ec, verso il 1740, un clan sceriffale risalente allo Shar\u012bf al-Hasan II ibn \u02bfAjl\u0101n (1394\u20131425), che viveva a cinque giornate di viaggio a sud di Mecca, avanz\u00f2 inaspettatamente pretese sul governo della Citt\u00e0 Santa e prese a vessare i pellegrini provenienti dallo Yemen. Per combattere contro tali Dhaw\u016b l-Hasan, lo Shar\u012bf Mas\u02bf\u016bd bin Sa\u02bf\u012bd invi\u00f2 nel 1742 un esercito sceriffale nel sud, comandato da suo nipote. Esso assedi\u00f2 le fortezze dei Dhaw\u016b l-Hasan, che furono messi in fuga verso i monti dei Ban\u016b Sulaym. L\u2019esercito sceriffale li insegu\u00ec e pot\u00e9 infine catturare il capo dei Dhaw\u016b l-Hasan, un tale \u02bfAss\u0101f, e i suoi pi\u00f9 stretti seguaci, che furono condotti in catene alla Mecca e da l\u00ec gettati in prigione, dove rimasero fino alla morte, di vaiolo.\nNel 1770 i Dhaw\u016b Barak\u0101t intrapresero un ultimo tentativo di recuperare il potere alla Mecca: col sostegno dell\u2019emiro mamelucco d'Egitto Ali Bey al-Kabir, che invi\u00f2 alla Mecca truppe guidate dal bey Ab\u016b dh-Dhahab, un esponente di tale famiglia, \u02bfAbdall\u0101h ibn Husain, riusc\u00ec nel giugno di quell'anno a riportare la Citt\u00e0 santa in suo potere. Tuttavia gi\u00e0 ad ottobre, ritiratesi le truppe egiziane dalla Mecca, venne estromesso da Ahmad ibn Sa\u02bf\u012bd, esponente dei Dhaw\u016b Zaid.\nSecondo il resoconto dell'etnografo Jean Louis Burckhardt, fino al regno di Sur\u016br ibn Mus\u0101\u02bfid (1773\u20131788) le diverse famiglie sceriffali della Mecca conservarono un grande potere sui propri territori: ciascun capofamiglia ospitava in casa propria da 30 a 40 schiavi armati e aveva inoltre potenti amici tra i beduini; molti di loro percepivano dallo Shar\u012bf regnante compensi per uffici sinecura, cio\u00e8 senza l'obbligo di rispettarli; alcuni, poi, col loro seguito e gli schiavi, si davano al banditismo, derubando i pellegrini diretti alla Mecca. Solo Sur\u016br, cos\u00ec racconta Burckhardt, ebbe ragione delle famiglie sceriffali e si incaric\u00f2 di stabilire alla Mecca uno Stato di diritto: rafforz\u00f2 le fortificazioni della Citt\u00e0 santa, si acquist\u00f2 una grande armata di schiavi e beduini con i proventi delle proprie attivit\u00e0 commerciali in Yemen, e costrinse all'esilio le pi\u00f9 potenti famiglie sceriffali. I Dhaw\u016b Barak\u0101t, sconfitti, si ritirarono in Yemen e, in parte, nelle valli dell'Hegiaz. Il poeta francese Charles Didier ha paragonato Sur\u016br, per il suo rafforzamento del potere dello Shar\u012bf-emiro a discapito delle famiglie locali, al re Luigi XI e al ministro Richelieu.\nPrimi scontri con i wahhabiti.\nNel corso del XVIII secolo divenne sempre pi\u00f9 manifesto nella Mecca il movimento riformistico radicale dei wahhabiti. Gi\u00e0 lo Shar\u012bf Mas\u02bf\u016bd ibn Sa\u02bf\u012bd (reg. 1734\u20131759) era preoccupato di questo movimento ed invi\u00f2 un documento alla Sublime Porta, nel quale la informava sulla presenza dell\u2019eretico Muhammad ibn \u02bfAbd al-Wahh\u0101b nel Najd. A causa del loro insegnamento, considerato eretico dagli Shar\u012bf e dalla Sublime Porta, i wahhabiti erano teoricamente esclusi dal prendere parte all\u2019Hajj. A partire dal 1760 i wahhabiti, appoggiati dall\u2019emiro saudita di Dir\u02bf\u012bya nel Najd, cominciarono a mandare delegazioni agli Shar\u012bf, per chiedere il permesso di prendere parte al pellegrinaggio, con esito alterno.\nNel 1790 lo Shar\u012bf Gh\u0101lib, in carica dal 1788, ricev\u00e9 alla Mecca l'ennesima delegazione wahhabita, che tuttavia non riusc\u00ec a convincerlo dell\u2019ortodossia del loro insegnamento. Gh\u0101lib sentiva minacciata la propria sfera di influenza dai wahhabiti, che da alcuni anni avevano convertito anche due trib\u00f9 beduine higiazene nelle immediate vicinanze della Mecca. Nel 1791 invi\u00f2 delle truppe nel Najd, guidate da suo fratello \u02bfAbd al-\u02bfAz\u012bz ibn Mus\u0101\u02bfid, che assediarono un villaggio wahhabita. Questa battaglia fu il preludio di un maggiore scontro militare, perch\u00e9 i wahhabiti risposero all'assedio con una chiamata al Jih\u0101d, che fu ascoltata da molti loro seguaci.\nNella primavera del 1793 Gh\u0101lib invi\u00f2 una delegazione ad Istanbul, per avvisare la Sublime Porta della presenza dei wahhabiti, ma l\u00ec non fu dato alcun tipo di attenzione alla faccenda. Sebbene alle truppe sceriffali si fossero congiunte diverse fazioni beduine che avevano abbandonato la fedelt\u00e0 ai wahhabiti, nel 1796-97 i wahhabiti poterono conquistare B\u012bsha e Ranya, due localit\u00e0 strategicamente importanti dell\u2019Hegiaz orientale fino ad allora appartenute al territorio degli Shar\u012bf. Nella primavera del 1798 Saud ibn Abd al-Aziz, figlio dell\u2019emiro di Dir\u02bf\u012bya, inflisse a Gh\u0101lib una pesante sconfitta presso Churma. Lo Shar\u012bf si vide infine costretto a entrare in negoziati con l\u2019emiro di Dir\u02bf\u012bya, Abd al-Aziz ibn Muhammad. Nel 1799 fu concluso un accordo per una tregua, che stabil\u00ec le sfere di influenza delle due parti e concesse ai wahhabiti l\u2019accesso alle citt\u00e0 di Mecca e Medina.\nLo sharif Gh\u0101lib tra francesi, britannici e wahhabiti (1798\u20131813).\nGh\u0101lib fu un regnante sceriffale particolarmente ricco e ambizioso. Egli possedeva estesi possedimenti nel circondario della Mecca e di Ta'if e una piccola flotta mercantile, adibita al commercio del caff\u00e8 fino ai porti dell\u2019India. A Gedda possedeva parecchie case e caravanserragli, che affittava agli stranieri. Inoltre egli pot\u00e9 trattenere interamente per s\u00e9 le entrate doganali del porto di Gedda, che in realt\u00e0 avrebbe dovuto dividere con gli Ottomani. Altri mercanti che utilizzavano con le loro navi i porti di Gedda o Yanbu\u02bf dovevano pagargli un elevato dazio doganale. All\u2019apice del suo potere la sua entrata annua era circa 350.000 sterline. Con i suoi averi Gh\u0101lib costitu\u00ec un esercito, che consisteva di 400 yemeniti, 400 beduini Y\u0101fi\u02bf, 400 hadramiti, 400 magrebini e 400 afgani.\nGh\u0101lib ricerc\u00f2 anche maggiore indipendenza dalla Sublime Porta. Stabil\u00ec nei diversi distretti dell\u2018Hegiaz dei governatori, che portavano il titolo di Visir. Egli costrinse i pasci\u00e0 ottomani che accompagnavano le carovane di pellegrini a riconoscere la sua supremazia su tutti gli affari, e sparse la voce in tutto l\u2018Hegiaz che egli fosse superiore in rango ad ogni funzionario ottomano e chelo stesso Sultano di Costantinopoli, secondo una rigida etichetta, dovesse stare in piedi dinanzi a lui e rendergli omaggio. Dopo che nel 1798 Napoleone Bonaparte ebbe occupato l\u2019Egitto, Gh\u0101lib consider\u00f2 ci\u00f2 come una favorevole opportunit\u00e0 per svincolarsi dalla supremazia ottomana. Ali Bey al-Abbasi, che visit\u00f2 la Mecca all\u2019inizio del XIX secolo, osserv\u00f2 che gli Ottomani alla Mecca \u201cnon possono immischiarsi in niente che riguardi l\u2019amministrazione, che \u00e8 interamente nelle mani dello Sherif, il quale vi governa come un sultano indipendente\u201d. Al contrario Gh\u0101lib svilupp\u00f2 un rapporto amichevole con i francesi e ricevette anche inviati francesi alla sua corte. I francesi si impegnarono con lui a mantenere le sovvenzioni egiziane per la Mecca.\nTemendo che Gh\u0101lib potesse fare causa comune con i francesi, il governo britannico in India invi\u00f2 all\u2019inizio del 1800 l\u2018ammiraglio John Blankett a Gedda per prendere contatti con lo Sherif. Gh\u0101lib lo accolse tuttavia in modo piuttosto ostile, poich\u00e9 temeva che i britannici si sarebbero mobilitati per ristabilire la supremazia ottomana sulla Mecca. Quando alla fine del 1800 i piani per un\u2019occupazione britannica dell\u2019Egitto si concretizzarono, i britannici inviarono a Gedda una delegazione, guidata da Home Riggs Popham, per condurre negoziati con Gh\u0101lib per lo stabilimento di una colonia commerciale anglo-indiana a Gedda. Tuttavia i negoziati si rivelarono molto difficili, perch\u00e9 la Mecca dipendeva dai rifornimenti di grano dall\u2019Egitto e lo Sherif immaginava che i francesi sarebbero rimasti a capo dell\u2019Egitto. Poich\u00e9 Gh\u0101lib rest\u00f2 inflessibile nei negoziati anche nella primavera del 1801, il nababbo Mahd\u012b \u02bfAl\u012b, che partecipava ai negoziati dalla parte britannica, avanz\u00f2 la proposta di sostituire Gh\u0101lib con suo fratello, che aveva gi\u00e0 governato per pochi mesi nel 1788, e ci\u00f2 fu approvato dal governo britannico in India. Tuttavia, il ritiro delle truppe francesi dall\u2019Egitto fece s\u00ec che il piano non venisse pi\u00f9 realizzato.\nNel frattempo, Gh\u0101lib si trov\u00f2 sempre pi\u00f9 a dover affrontare gli attacchi di milizie wahabite nel suo territorio. Per negoziare di nuovo la pace del 1799, nel 1801 egli invi\u00f2 a Dir\u02bf\u012bya il suo Visir e cognato \u02bfUthm\u0101n ibn \u02bfAbd al-Rahm\u0101n al-Mud\u0101yif\u012b, che tuttavia si mise al servizio dell\u2019emiro saudita. Col sostegno dell\u2019emiro wahabita di B\u012bsha, \u02bfUthm\u0101n conquist\u00f2 la citt\u00e0 di Ta'if nel febbraio 1083 e successivamente Qunfudha. Nel frattempo Saud, che in quell\u2019anno aveva assunto la guida dei wahhabiti, mosse con un esercito verso la Mecca. Gh\u0101lib, dopo aver inutilmente tentato di convincere i capi delle carovane di pellegrini a un intervento contro i wahhabiti, nel marzo 1803, prevedendo una sicura sconfitta, si ritir\u00f2 nella ben fortificata citt\u00e0 di Gedda. Nell\u2019aprile 1803 Saud entr\u00f2 in Mecca senza combattere, vi insedi\u00f2 come emiro il fratello di Gh\u0101lib, \u02bfAbd al-Mu\u02bf\u012bn, e vi stazion\u00f2 una piccola guarnigione di wahhabiti; mosse quindi verso Gedda, ma non riusc\u00ec a conquistare la citt\u00e0 e si ritir\u00f2 con il suo esercito nel suo paese di origine. Gh\u0101lib continu\u00f2 la resistenza contro i wahhabiti, e nel luglio 1803 riconquist\u00f2 la Mecca.\nPresto i rapporti di forza mutarono nuovamente a favore di Saud, che nel 1804 riusc\u00ec a conquistare Medina. Dopo un assedio della Mecca di diversi mesi da parte di \u02bfUthm\u0101n, Gh\u0101lib si arrese finalmente nel febbraio 1806. Tutti i soldati dello Sherif dovettero lasciare la Mecca al comando di Saud, e la sua autorit\u00e0 fu annullata. Gh\u0101lib dovette accettare la supremazia dell\u2019emiro di Dir\u02bf\u012bya e riconoscere il wahhabismo come unica dottrina islamica vigente. Secondo diverse fonti europee, egli stesso si convert\u00ec alla fede wahhabita. Nell\u2018ottobre 1806, tuttavia, pot\u00e9 tornare alla Mecca, dove fece erigere per s\u00e9 una nuova fortezza sul monte Hind\u012b. Gh\u0101lib rimase ancora in carica come emiro della Mecca, si dedic\u00f2 al commercio marittimo e invi\u00f2 navi verso Mokha, Mascate e Surat in India. Inoltre egli pot\u00e9 espandere il suo governo su Suakin e Massaua sulla costa africana del Mar Rosso.\nInterregno egiziano (1813\u20131840).\nNell\u2018anno 1811 il vicer\u00e9 egiziano Mehmet Ali si volse per ordine del sultano ottomano nella guerra contro i wahhabiti. Nel 1813 egli entr\u00f2 alla Mecca, combatt\u00e9 Gh\u0101lib e lo esili\u00f2 in Egitto e successivamente a Salonicco, dove egli mor\u00ec di peste nel 1816. Allora come nuovo emiro fu nominato nel 1813 Yahy\u0101 ibn Sur\u016br, un nipote di Gh\u0101lib. Il pasci\u00e0 gli assegn\u00f2 uno stipendio di 800 piastre, con il quale avrebbe dovuto sostenere le sue truppe e la sua famiglia, e attribu\u00ec a s\u00e9 tutte le altre fonti di reddito dell\u2019emirato, tra cui le entrate doganali del porto di Gedda. Il nuovo emiro divenne un pasci\u00e0 egiziano di secondo piano ed esercit\u00f2 la sovranit\u00e0 soltanto nominalmente. Per le relazioni con i beduini e sherif era ora responsabile Shanbar ibn Mub\u0101rak, che proveniva dalla famiglia sceriffale dei Man\u0101\u02bfima, da secoli lontana dal governo. Anche sul piano della giurisprudenza l\u2019influsso degli sherif si ridusse. Tutti i processi venivano ora decisi da tribunali regolari. Il Q\u0101d\u012b della Mecca nominato da Mehmet Ali presiedeva anche i tribunali di Gedda e Ta'if.\nJean Louis Burckhardt, che visit\u00f2 la Mecca nel 1814, d\u00e0 nel suo diario di viaggio una descrizione dell\u2019abbigliamento che lo sherif regnante e gli altri sherif meccani indossavano al suo tempo: \"lo Sherif si veste allo stesso modo di tutti i capi delle famiglie sceriffali della Mecca, egli indossa abitualmente una gonna di seta indiana, su essa un bianco abaya della pi\u00f9 pregiata manifattura di al-Hasa sul golfo Persico, uno scialle di cashmere sulla testa ed ai piedi pantofole gialle o a volte sandali.\" Burckhardt indica che gli sherif della Mecca, come segno di distinzione rispetto ai non sherif, non indossavano alcun turbante verde, bens\u00ec un alto berretto di lana di colore verde, attorno al quale ponevano lo scialle di cashmere o di mussola bianca. Se lo sherif regnante cavalcava, lo accompagnava un cavaliere con un parasole di foggia cinese con nappe di seta, che teneva sempre sulla sua testa quando il sole lo molestava. Questo era l'unico segno nobiliare attraverso il quale lo sherif si distingueva quando appariva in pubblico. Tuttavia al tempo in cui Burckhardt si stabil\u00ec alla Mecca, vi erano rimasti soltanto pochi sherif da vedere: 300 di loro erano stati esiliati assieme a Gh\u0101lib in Egitto, altri si erano rifugiati presso i wahhabiti o nello Yemen. I pochi che erano rimasti nell'Hegiaz erano occupati come comandanti dell'esercito di Mehmet Ali o da questi incorporati in un piccolo corpo di beduini guidato dallo sherif R\u0101jih.\nPer minare il potere dei Dhaw\u016b Zaid, Mehmet Ali promosse i Dhaw\u016b \u02bfAbdall\u0101h e nel 1827 nomin\u00f2 uno di loro, Muhammad ibn \u02bfAbd al-Mu\u02bf\u012bn, come nuovo emiro di Mecca. Anche i successivi sherif della Mecca furono quasi tutti discendenti di Muhammad ibn \u02bfAbd al-Mu\u02bf\u012bn. Dal nome di suo nonno \u02bfAun ibn Muhsin gli appartenenti a questo ramo della famiglia dei Dhaw\u016b \u02bfAbdall\u0101h furono indicati come Dhaw\u016b \u02bfAun. Dopo un conflitto con il governatore egiziano Ahmad Pasci\u00e0, tuttavia, Muhammad ibn \u02bfAbd al-Mu\u02bf\u012bn fu trasferito al Cairo nel 1836 e l\u00ec imprigionato. Nel periodo fino al 1840 l'Hegiaz rimase sotto la diretta sovranit\u00e0 egiziana.\nSecondo dominio ottomano (1840\u20131914).\nIl nuovo atteggiamento verso l\u2019autorit\u00e0 ottomana.\nDopo che nel 1840 con la Convenzione di Londra gli Ottomani ebbero riottenuto la sovranit\u00e0 sull\u2019Hegiaz, essi ristabilirono lo sherif Muhammad ibn \u02bfAbd al-Mu\u02bf\u012bn nel suo ufficio. Inoltre inviarono un caimacam a Gedda, al di sopra del cui ufficio stabilirono lo sherif.\nPer assicurare il buon comportamento dello sherif in carica, le autorit\u00e0 ottomane tennero i suoi figlii come ostaggi ad Istanbul. La permanenza nella capitale serv\u00ec anche affinch\u00e9 i futuri regnanti sceriffali facessero conoscenza delle dogane ottomane e della politica interna ed estera dell'impero. Come indicato dallo studioso tunisino Muhammad Bairam (1840\u20131889), i figli dello sherif ebbero durante il loro soggiorno ad Istanbul il rango di Visir e furono anche membri del Consiglio della Shura dello Stato. I figli dello sherif Muhammad ibn \u02bfAbd al-Mu\u02bf\u012bn furono insigniti dal 1848 uno dopo l\u2019altro anche del titolo di pasci\u00e0.\nAltri membri della famiglia sceriffale erano dunque tenuti in grande onore ad Istanbul, sia per tenere lontani dallo sherif regnante sgradevoli rivali, sia anche per avere a disposizione un rapido sostituto nel caso in cui lo sherif si fosse dimostrato inaffidabile. Nel 1851, ad esempio, gli Ottomani sostituirono lo sherif Muhammad ibn \u02bfAbd al-Mu\u02bf\u012bn con \u02bfAbd al-Muttalib ibn Gh\u0101lib, della famiglia rivale dei Dhaw\u016b Zaid. E quando nel 1855, a causa dell'abolizione della tratta degli schiavi, si giunse ad una rivolta alla Mecca, alla cui guida si pose \u02bfAbd al-Muttalib, ristabilirono nel 1856 di nuovo Muhammad ibn \u02bfAbd al-Mu\u02bf\u012bn, dei Dhaw\u016b \u02bfAun, che nel frattempo aveva vissuto in esilio ad Istanbul.\nLo scrittore svizzero Charles Didier, che nel 1854 visit\u00f2 lo sherif \u02bfAbd al-Muttalib a Ta'if e nel 1857 ne pubblic\u00f2 un resoconto, riteneva che il vero sceriffato fosse gi\u00e0 finito con Gh\u0101lib, perch\u00e9 tutti i seguenti Sherif-Emiri (come venivano denominati dalla Porta) erano soltanto funzionari del governo ottomano e avevano conservato soltanto \"una parvenza di potere\". Ricerche pi\u00f9 recenti hanno nel frattempo indicato che l'autonomia degli sherif durante il secondo impero ottomano and\u00f2 soggetta a grandi fluttuazioni. Nel 1869 gli Ottomani, nel corso della politica di Tanzimat, istituirono alla Mecca e nelle altre citt\u00e0 dell'Hegiaz un Consiglio comunale \"(ma\u01e7lis id\u0101ra)\" ed un Consiglio di giustizia \"(ma\u01e7lis at-tamy\u012bz)\". Tuttavia questi corpi sembrano essere esistiti soltanto formalmente.\nI britannici, i Dhaw\u016b \u02bfAun e la visione di un califfato sceriffale.\nA differenza dei Dhaw\u016b Zaid, i Dhaw\u016b \u02bfAun, che regnarono alla Mecca dal 1856, furono in buoni rapporti con britannici ed europei. Il figlio di Muhammad ibn \u02bfAbd al-Mu\u02bf\u012bn, \u02bfAbdall\u0101h ibn Muhammad, che regn\u00f2 dal 1858 al 1877, apr\u00ec l\u2019Hegiaz al commercio europeo. Un comportamento particolarmente favorevole ai britannici mostr\u00f2 lo sherif al-Husain ibn Muhammad (regno 1877\u20131880). Quando l'emiro afgano Shir Ali Khan diede problemi ai britannici, non volendo tollerare alcuna presenza britannica a Kabul, il console britannico a Gedda James Zohrab pot\u00e9 ottenere una proclamazione di al-Husain nella quale questi esortava Shir Ali Khan a una collaborazione con i britannici. Inoltre al-Husain si adoper\u00f2 per gli interessi dei musulmani delle Indie britanniche che giungevano alla Mecca per l\u2019Hajj. Poich\u00e9 a quel tempo il sultano ottomano era molto indebolito a seguito della sconfitta nella guerra russo-ottomana, grandi speranze si diressero su al-Husain. Lo scrittore britannico Wilfrid Scawen Blunt indica che gli arabi a quel tempo parlavano apertamente di eleggere califfo al-Husain al posto del sultano.\nTuttavia al-Husain venne ucciso da un afgano vestito da derviscio nel marzo 1880. I diplomatici britannici ricondussero ci\u00f2 all\u2019atteggiamento filocristiano e filobritannico di al-Husain, in particolare perch\u00e9 gli ottomani poco dopo fecero annunciare di voler ristabilire come sherif l'antibritannico \u02bfAbd al-Muttalib dei Dhaw\u016b Zaid. Secondo Blunt prevalse l'impressione generale che l'assassino di al-Husain provenisse dalla Turchia, e molti ritennero che la \u201cStamboul Camarilla\u201c e il sultano avessero organizzato l\u2019omicidio in combutta. Sebbene Mahmud Nedim Pasci\u00e0 ed anche Austen Henry Layard, ambasciatore britannico ad Istanbul, non attendessero il reinsediamento di \u02bfAbd al-Muttalib in virt\u00f9 del suo ruolo nella rivolta del 1855, il sultano non si fece dissuadere dal suo proposito, ed \u02bfAbd al-Muttalib, a quasi 90 anni di et\u00e0, pot\u00e9 nuovamente assumere il suo ufficio in maggio.\nJames Zohrab sottoline\u00f2 a quel tempo con lettere al governo britannico che fosse un dovere dell\u2019Inghilterra sostenere la famiglia degli \u02bfAun, che aveva da sempre dato una mano in difesa dei britannici nell\u2019Hegiaz. Zohrab richiese anche che i britannici non dovessero pi\u00f9 lasciare al sultano ottomano la prerogativa di scegliere lo sherif, con l\u2019argomento che l\u2019Inghilterra aveva quattro volte pi\u00f9 musulmani sotto il suo dominio che il sultano. Blunt sognava nel 1881 un \u201ctrasferimento della sede del potere spirituale da Costantinopoli alla Mecca\u201c e sottoline\u00f2 che in considerazione del declino dell'impero ottomano la \u201cmassa dei maomettani\u201d cercava nella famiglia sceriffale di Mecca un rappresentante della propria guida suprema e del califfato. La famiglia sceriffale avrebbe dovuto soppiantare gli ottomani come \u201cnuova dinastia\u201c e con ci\u00f2 permettere il raggiungimento di una \u201cteocrazia musulmana\u201d. Politicamente, cos\u00ec riteneva Blunt, il \u201dcaliffo della Mecca\u201c sarebbe stato meno influente di quello nel Bosforo, ma religiosamente avrebbe avuto una posizione molto stabile, perch\u00e9 discendeva dai Quraysh. Blunt collegava al futuro califfato meccano la speranza che esso avrebbe contribuito a una \u201criconciliazione degli scismatici, degli Ibaditi e degli sciiti con l\u2019ortodossia (sunnita)\u201c e ad una generale riforma dell\u2019Islam. Tuttavia egli pensava che solo uno sherif dei \u201cliberali\u201d Dhaw\u016b \u02bfAun avrebbe potuto realizzare questo ruolo.\nL\u2019iniziativa di Osman Pasci\u00e0 per contrastare gli Sherif.\n\u02bfAbd al-Muttalib scrisse nel 1881 una lettera alla Sublime Porta, nella quale egli accusava i Dhaw\u016b \u02bfAun di preparare una rivolta. Contemporaneamente giunsero voci che \u02bfAbd al-Muttalib complottasse contro l\u2019impero ottomano assieme a Muhammad al-Mahd\u012b as-San\u016bs\u012b, il capo dell\u2019ordine della San\u016bs\u012bya. Il sultano ottomano invi\u00f2 dunque il giovane generale Topal Osman Nuri Pasci\u00e0 con 2000 soldati in una \u201cmissione speciale\u201c nell'Hegiaz. Scopo di questa missione era un contenimento dei poteri e privilegi dello sherif. Un aiutante di campo del generale alla Mecca nel novembre 1881 fece proclamare alla Mecca che lo sherif non avesse pi\u00f9 alcuna responsabilit\u00e0 di giurisdizione sulla Mecca e che la responsabilit\u00e0 per i beduini fosse trasferita al governatore ottomano. Osman Nuri Pasci\u00e0, dopo il suo arrivo nominato governatore dell\u2019Hegiaz, vi assunse tutti i ruoli governativi e invi\u00f2 nel febbraio 1882 un memorandum generale alla Sublime Porta per una riduzione dei poteri dello sherif. Osman Pasci\u00e0 vi suggeriva che lo Sherif non dovesse avere pi\u00f9 alcuna funzione giudiziaria e non dovesse pi\u00f9 possedere un proprio esercito, tranne un piccolo numero di forze zabtiya, che gli era stato assegnato dal V\u00e2l\u00ee ottomano. Inoltre, che lo Sherif dovesse lasciare al V\u00e2l\u00ee ottomano un ampio numero di altri compiti: la cura degli affari dell'haram e delle opere pie nell\u2018Hegiaz, il diritto di nomina dei Muft\u012b delle quattro scuole giuridiche, del capo degli Sherif \"(naq\u012bb al-a\u0161r\u0101f)\", del Mu\u1e25tasib, dei capi delle corporazioni, dei capi dei diversi quartieri cittadini e degli sceicchi delle diverse trib\u00f9 beduine. Tutte queste persone avrebbero dovuto essere stabilite dal V\u00e2l\u00ee. Solo per la distribuzione delle donazioni annuali alle trib\u00f9 beduine e per l'arbitrato nelle contese tra queste trib\u00f9 lo sherif avrebbe dovuto ancora avere voce in capitolo. Lo scopo di Osman Pasci\u00e0 era di spogliare lo sherif del suo potere temporale e ridurlo al ruolo di un \"sommo sacerdote\".\nIl memorandum di Osman Pasci\u00e0 fu recepito positivamente dalla Sublime Porta, e il sultano ordin\u00f2 che queste limitazioni del potere sceriffale avrebbero dovuto essere menzionate in ogni futura lettera di nomina di uno sherif. Lo sherif \u02bfAbd al-Muttalib cerc\u00f2 di sottrarsi alla pressione incalzante chiedendo nel giugno 1882 di essere destituito del suo ruolo di emiro della Mecca e il permesso di ritirarsi a Medina. Osman Pasci\u00e0 tuttavia non acconsent\u00ec a ci\u00f2, avendo il sospetto che \u02bfAbd al-Muttalib volesse allearsi con gli \u0100l Rash\u012bd di Ha'il e mettersi sotto protettorato britannico. Quando alla fine di agosto 1882 furono intercettati dei corrieri con lettere di \u02bfAbd al-Muttalib che rafforzavano tale sospetto, Osman Pasci\u00e0 lo accus\u00f2 di intenzioni ribelli, lo depose e lo fece arrestare. Come nuovo sherif fu stabilito in settembre \u02bfAun al-Raf\u012bq, un altro figlio di Muhammad ibn \u02bfAbd al-Mu\u02bf\u012bn. I britannici furono molto sollevati per la deposizione di \u02bfAbd al-Muttalib, anche perch\u00e9 vedevano in lui un alleato del loro nemico A\u1e25mad \u02bfOr\u0101b\u012b.\nPer distruggere la base di potere degli sherif a Gedda, Osman Pasci\u00e0 fece prendere prigioniero il loro agente locale \u02bfUmar Nas\u012bf e condannarlo a 15 anni di carcere. Nel 1884 Osman Pasci\u00e0 assunse l\u2019antico titolo di \u201dsceicco dell\u2018Haram\u201c \"(\u0161ai\u1e2b al-\u1e25aram)\" e fu elevato dal sultano a mush\u012br (\"generale\"). Cos\u00ec egli condusse gli \u02bfulam\u0101 e i funzionari dell'Haram completamente sotto il proprio controllo. Secondo rapporti del consolato britannico in Gedda \"la parola di Osman Pasci\u00e0 era legge in tutti gli affari grandi e piccoli.\" \u02bfAun al-Raf\u012bq, il nuovo Sherif, era consapevole della perdita di potere del suo ufficio e si ritir\u00f2 quasi completamente dalla vita pubblica. Egli riceveva soltanto una visita generale il venerd\u00ec, mentre gli altri giorni rimaneva disponibile solo per gli amici. Un'opposizione venne tuttavia dagli studiosi e dai notabili, che non erano d'accordo che il governatore ottomano si fosse appropriato dei poteri dello Sherif. Otto di loro furono inviati in esilio da Osman Pasci\u00e0. Inoltre Osman Pasci\u00e0 si serv\u00ec del proprio controllo degli stipendi di studiosi e sherif per esercitare pressione su di loro.\nLa restaurazione dello Sceriffato dopo il ritiro di Osman Pasci\u00e0.\nOsman Pasci\u00e0 non esercit\u00f2 pressione solo sugli studiosi e notabili locali, ma cerc\u00f2 anche di intimidire le trib\u00f9 beduine. Nell'estate 1883 si giunse a uno pi\u00f9 grande scontro tra la pi\u00f9 potente di loro, i Ban\u016b Harb, che controllavano la strada tra la Mecca e Medina, e le truppe di Osman, durante il quale egli imped\u00ec le consegne annuali di grano alla trib\u00f9. Questa politica rese Osman Pasci\u00e0 molto sgradito nell\u2019Hegiaz, cos\u00ec che si form\u00f2 alla Mecca un\u2019opposizione contro di lui. Alla fine del 1885 le tensioni proseguivano, quando Osman Pasci\u00e0 annunci\u00f2 nel consiglio comunale della Mecca il suo piano di voler introdurre un nuovo sistema di amministrazione dei quartieri con sindaci eletti (Mukhtar). Egli respinse le obiezioni contro questo piano con l\u2019osservazione che \u201cla Mecca non fosse migliore di Istanbul\u201c. In risposta a ci\u00f2 furono affisse delle note alle porte della Santa Moschea, in cui una \u201dunione islamica\u201c malediva Osman Pasci\u00e0 e ne invocava l'assassinio.\nLo Sherif \u02bfAun al-Raf\u012bq si pose allora a capo del movimento di opposizione contro Osman Pasci\u00e0 e invi\u00f2 molte lettere e telegrammi a Istanbul, in cui si lamentava del comportamento irrispettoso del governatore ottomano nei confronti degli studiosi e delle trib\u00f9 beduine. Contemporaneamente 27 importanti studiosi e sherif inviarono una petizione al sultano in cui si lamentavano del comportamento repressivo del governatore ed en passant minacciavano di emigrare dall\u2019Hegiaz. Infine nell\u2019autunno 1886 lo sherif si ritir\u00f2 a Medina e da l\u00ec invi\u00f2 una legazione alla Sublime Porta che richiedeva di deporre o lui o il W\u0101l\u012b, perch\u00e9 gli era impossibile un ritorno alla Mecca fintanto che Osman continuasse a restarvi. La lotta per il potere tra le due parti termin\u00f2 quando alla fine del 1886 il sultano trasfer\u00ec Osman Pasci\u00e0 ad Aleppo. La misura fu un segno del fallimento della politica ottomana volta a ridurre il potere dello sherif.\n\u02bfAun al-Raf\u012bq usc\u00ec rafforzato dalla lotta per il potere. Dopo il suo ritorno alla Mecca fece incidere sopra la porta del suo palazzo le parole: \u201cUfficio del nobile emirato e del sublime governo\u201c \"(D\u0101\u02beirat al-am\u0101ra al-\u01e7al\u012bla wa-l-\u1e25uk\u016bma as-san\u012bya)\". A causa del suo stretto legame con le trib\u00f9 beduine del circondario continu\u00f2 ad avere un ruolo importante nell\u2019organizzazione delle carovane di pellegrini. Egli aveva un\u2019influenza decisiva nella scelta delle strade cos\u00ec come nello stabilire i prezzi di nolo dei cammelli. Egli stabil\u00ec un ufficiale dell\u2019Hajj \"(ma\u02bem\u016br al-\u1e25a\u01e7\u01e7)\" per l\u2019accompagnamento delle carovane cos\u00ec come un tassatore \"(muqauwim)\" per la fornitura dei cammelli necessari. Inoltre durante il pellegrinaggio il Grande Sceriffo pot\u00e9 rinsaldare relazioni con rilevanti personalit\u00e0 musulmane. \u201cPrincipi musulmani dall\u2019India, emiri dall\u2019Arabia, grandi sceicchi da diverse trib\u00f9 e persone di alto rango sono suoi ospiti durante queste feste religiose\u201c, scrive un osservatore arabo contemporaneo. Ancora fino alla fine del diciannovesimo secolo veniva annualmente portato alla Mecca con la carovana siriana un documento di investitura da parte del sultano ottomano verso lo sherif, che poi veniva letto pubblicamente durante il pellegrinaggio a Min\u0101. A questa cerimonia partecipavano abitualmente il W\u0101l\u012b, il comandante militare ottomano ed i notabili e gli studiosi della citt\u00e0. Poi allo sherif veniva donata una veste d\u2019onore del sultano, ed i presenti si congratulavano con lui. Inoltre lo sherif ottenne retribuzioni fisse dalla \"Surra\" egiziana nell\u2019ammontare di 479,50 lire egiziane. La principale fonte di reddito dello sherif erano tuttavia le tasse che questi otteneva sui cammelli dell\u2018Hegiaz.\nTuttavia nel corso del tempo \u02bfAun al-Raf\u012bq si trasform\u00f2 sempre pi\u00f9 in un tiranno dispotico e sfruttatore, cui tutti si arresero impotenti. Come Uthman Pasci\u00e0 prima di lui, anch'egli si comport\u00f2 duramente e senza rispetto verso studiosi, sherif e sceicchi beduini, e trattenne per s\u00e9 stipendi e forniture di grano destinate dal governo ottomano a questa cerchia. Inoltre impose ai pellegrini elevate tasse ed imposte che furono percepite come arbitrarie. Di queste faceva parte anche il pagamento di \u201dofferte\u201c per la ferrovia dell\u2019Hegiaz. Come \u00e8 stato riportato, egli faceva restare i pellegrini alla Mecca fintanto che avessero speso tutti 1 riyal; coloro che rifiutavano il pagamento li faceva arrestare. Inoltre egli esigeva imposte dai \"mutauwif\u016bn\" per la loro autorizzazione, per essere abilitati a prendersi cura dei pellegrini di un certo territorio, ed introdusse licenze per tutti coloro che erano occupati nel \u201csettore dei servizi per l\u2019Hajj\u201d. In questo modo il pellegrinaggio divenne pi\u00f9 costoso per i pellegrini, mentre contemporaneamente le strade divennero pi\u00f9 insicure a causa delle cattive relazioni dello sherif con gli sceicchi beduini.\nPertanto all'appressarsi del XX secolo si erano accumulate in Egitto, India e Asia del Sud Est doglianze contro \u02bfAun al-Raf\u012bq. Nonostante queste lamentele il sultano ottomano Abdul Hamid II si tenne tuttavia stretto lo sherif. Ibr\u0101h\u012bm al-Muwailih\u012b, un noto giornalista egiziano, espresse il sospetto che il sultano facesse ci\u00f2 per rendere in tal modo manifesti \u201ci misfatti dei successori del Profeta\u201c, affinch\u00e9 gli uomini si allontanassero da loro. Cos\u00ec egli si poteva difendere da quel detto, che ancora veniva costantemente ripetuto, secondo cui gli imam dovessero appartenere ai Quraysh. \"Al-Jaw\u0101'ib\", un giornale pubblicato da Chal\u012bl Mutr\u0101n, rifer\u00ec che uno dei cortigiani avesse suggerito al sultano di deporre \u02bfAun al-Raf\u012bq, ma egli avesse rifiutato di farlo con la motivazione di volerlo lasciare come \u201cun monito ed un esempio\u201c per coloro che trovassero sgradevole la \u201dtirannia del califfo dei turchi\u201d, affinch\u00e9 conoscessero come sarebbe la \u201dtirannia del califfo degli arabi\u201d.\nLo sviluppo delle relazioni tra sherif e britannici.\nNonostante \u02bfAun al-Raf\u012bq appartenesse ai Dhaw\u016b \u02bfAun, il suo atteggiamento verso i britannici fu nondimeno negativo. La sua nomina a sherif nel settembre 1882 era stata effettivamente molto ben accolta da parte britannica;tuttavia le alte aspettative si tramutarono presto in delusione, in quanto \u02bfAun al-Raf\u012bq evitava i contatti con i britannici ed estorceva elevate somme di denaro ai pellegrini dell\u2019India britannica. Nel 1895 le relazioni tra britannici e sherif sperimentarono un punto di minimo quando Abdur Razzack, da molti anni viceconsole britannico a Gedda, venne assassinato dai beduini presso la citt\u00e0, e lo sherif non intraprese alcun tipo di sforzo per risolvere il crimine. Precedentemente si era giunti a proteste violente dei pellegrini e della popolazione locale per effetto dell\u2019introduzione di disinfettorii da parte delle autorit\u00e0 ottomane. In questo frangente l'Alto commissario ottomano in Egitto, Ahmed Muhtar Pasci\u00e0, sugger\u00ec di deporre l\u2019emiro e trasferire tutti i poteri nell\u2019Hegiaz al governatore ottomano.\nSolo all\u2019inizio del XX secolo le relazioni tra lo sherif e i britannici migliorarono di nuovo, ci\u00f2 che fu dovuto anche al fatto che \u02bfAun al-Raf\u012bq si serv\u00ec per due volte della consulenza di medici del consolato britannico. I britannici stabilirono in questo tempo una stretta relazione con il nipote di \u02bfAun, \u02bfAl\u012b B\u0101sha ibn \u02bfAbdall\u0101h, da essi ritenuto suo potenziale successore. Il miglioramento delle relazioni tra sherif e britannici fu osservato con diffidenza da parte ottomana. Salih M\u00fcnir Pasci\u00e0, l\u2019ambasciatore ottomano a Parigi, espresse nell\u2019agosto 1903 il sospetto che i britannici puntassero a svincolare gradualmente l\u2019Arabia, con il Najd e l\u2019Hegiaz, dal dominio del governo ottomano, a trasferire il califfato agli sherif, che poi sarebbero rimasti sotto influenza britannica, ed a condurre infine l\u2019Arabia, il Najd e l\u2019Iraq sotto la protezione britannica e renderle colonie, come gi\u00e0 avevano fatto precedentemente con Aden ed altri territori.\nPer iniziativa britannica, nel 1905 \u02bfAl\u012b B\u0101sha venne nominato come nuovo Grande Sceriffo. Tuttavia appena tre anni dopo venne deposto a causa del suo atteggiamento ostile nei confronti del nuovo governo dei Giovani Turchi, ma fu rimpiazzato da un altro nipote di \u02bfAun, che non era meno filobritannico di lui, cio\u00e8 Husain ibn \u02bfAl\u012b. Questo Grande Sceriffo, che prima del suo insediamento in carica nel novembre 1908 aveva vissuto molti anni ad Istanbul, cerc\u00f2 di incrementare l\u2019influenza dello Sceriffato sulla penisola arabica, e appena dopo l\u2019entrata in carica invi\u00f2 delegazioni nella provincia di 'Asir e verso la provincia di al-Qasim, per prendere contatti con le trib\u00f9 che vi abitavano. Come i suoi due predecessori, Husain si oppose ai tentativi di centralizzazione ottomani e fece tutto ci\u00f2 che era in suo potere per impedire un\u2019estensione della ferrovia dell\u2019Hegiaz al di l\u00e0 di Medina fino alla Mecca.\nIl ruolo dello sherif Husain durante la prima guerra mondiale.\nNel settembre 1914, poco dopo lo scoppio della prima guerra mondiale, lo sharif divenne un importante tema di politica internazionale, in quanto i britannici ambivano a rendere gli sherif indipendenti dal califfato ottomano e se possibile ad elevarli a califfi, e questo desiderio era condiviso anche da alcuni arabi di tendenza panarabista.\nDei piani britannici venne a conoscenza anche il tedesco Max von Oppenheim, futuro principale organizzatore della propaganda della Jih\u0101d tedesca, tuttavia egli li consider\u00f2 irrealistici poich\u00e9, pur riconoscendo che lo sherif Husain avesse una certa influenza nel mondo islamico, riteneva che sarebbe rimasto leale al governo ottomano. \nAnche il diplomatico tedesco Curt Max Pr\u00fcfer sottovalut\u00f2 la situazione, ritenendo che il governatore ottomano nell\u2019Hegiaz avrebbe tenuto lo sherif sotto controllo. Egli rivel\u00f2 ad Oppenheim che lo sherif era completamente dalla parte dei britannici, ma \u00abfortunatamente senza potere e in mano nostra\u00bb. Una valutazione differente venne da Bernhard Moritz, che, recatosi a Gedda per stabilirvi un ufficio di propaganda e informazione del Reich tedesco, fu arrestato dallo sharif alla fine del 1914 e, dopo essere stato rilasciato, nel gennaio 1915 rifer\u00ec ai suoi superiori a Berlino delle ambizioni di potere dello sharif e della perdita di controllo ottomano nell\u2019Hegiaz, spingendo il console tedesco a Damasco a cercare di riunire alla guida turca, come contrappeso allo sharif, gli \u0100l Sa\u02bf\u016bd e gli Al Rashid, ma invano.\nNel maggio 1915 von Oppenheim incontr\u00f2 a Costantinopoli Faysal, il figlio dello sherif, il quale gli assicur\u00f2 che suo padre non collaborava con i britannici e lo convinse della lealt\u00e0 dello sherif verso gli imperi centrali. Hans von Wangenheim, ambasciatore tedesco a Costantinopoli, dichiar\u00f2 in una lettera del 22 maggio al cancelliere del Reich Theobald von Bethmann Hollweg che grazie all'abilit\u00e0 di negoziazione di Oppenheim fosse divenuta superflua la sostituzione dello sharif e fossero anche migliorate le relazioni tra questi e i turchi; tuttavia mise in guardia il cancelliere da ulteriori attivit\u00e0 di propaganda in Hegiaz, che avrebbero potuto aumentare la contrariet\u00e0 dello sharif.\nIl ministro della guerra turco Enver Pasci\u00e0 espresse a Faysal, in occasione della sua partenza da Costantinopoli, la richiesta che suo padre inviasse un contingente beduino in aiuto di turchi e tedeschi per un nuovo attacco contro l\u2018Egitto, ma lo sherif ignor\u00f2 la richiesta; nell'autunno 1915 Max von Oppenheim, che viaggiava in Hegiaz in abiti da beduino, fu espulso dallo sharif e dovette far ritorno a Damasco. \nA met\u00e0 febbraio 1916 lo sharif e i britannici condussero a termine le trattative per un'alleanza e lo sharif inizi\u00f2 i preparativi per una sollevazione araba contro il califfo turco. All\u2019inizio di aprile egli pretese dal governo ottomano: il rilascio di diversi prigionieri politici arabi detenuti in Siria; lo stabilimento in Siria ed Iraq di un\u2019amministrazione turca decentrata; il riconoscimento della propria sovranit\u00e0 ereditaria sull\u2019Hegiaz e la conferma del suo status e dei suoi privilegi. Il sultano ottomano non acconsent\u00ec e, quando Husain apprese che una spedizione turco-tedesca (missione Stotzingen) voleva attraversare l\u2019Hegiaz diretta in Yemen, proclam\u00f2 ufficialmente la rivolta araba il 5 giugno 1916.\nIl sultano Mehmet V lo depose in luglio e nomin\u00f2 come suo successore lo sharif \u02bfAl\u012b Haidar Pasci\u00e0, dei Dhaw\u016b Zaid, che viveva ad Istanbul. \u02bfAl\u012b Haidar Pasci\u00e0, con un seguito di soldati ottomani, si rec\u00f2 da Fakhreddin Pasci\u00e0 a Medina e vi fece una dichiarazione pubblica in cui accus\u00f2 Husain di vendersi ai britannici e di consegnare le citt\u00e0 sante a una potenza cristiana. Una pianificata riconquista ottomana della Mecca tuttavia fall\u00ec e il 28 ottobre 1916 lo sherif Husain, su iniziativa del figlio \u02bfAbdall\u0101h, si proclam\u00f2 \u201cre delle terre arabe\u201c. I britannici lo riconobbero soltanto come re dell\u2018Hegiaz, ma nondimeno gli diedero sostegno militare. \nNel 1917 \u02bfAl\u012b Haidar Pasci\u00e0 a causa della situazione disperata fece ritorno, via Siria, a Istanbul, ma da parte ottomana continu\u00f2 ad essere considerato il legittimo emiro della Mecca. Nell\u2019ottobre 1918 le truppe di Husain, con l\u2019aiuto di un piccolo staff di consiglieri militari britannici, tra cui T. E. Lawrence, e di un gruppo di ex ufficiali ottomani, presero Damasco muovendo dall'Iraq. Dopo l'armistizio di Mudros il figlio di Husain, Faysal, che aveva comandato una parte delle truppe arabe, fond\u00f2 a Damasco un governo nazionale arabo, da cui in seguito deriv\u00f2 il regno di Siria. Considerata la nuova situazione politica, l\u20188 maggio 1919 la Sublime Porta rimosse dall'incarico lo sharif \u02bfAl\u012b Haidar Pasci\u00e0 e abol\u00ec il titolo di \u201demiro della Mecca\u201d (\"(em\u00eer-i Mekke)\").\nProclamazione del califfato e fine.\nHusayn, i cui figli Faysal e \u02bfAbdall\u0101h avevano ottenuto la sovranit\u00e0 sull'Iraq e sulla Transgiordania nel 1921, dopo l\u2019abolizione del califfato da parte di Atat\u00fcrk nella primavera del 1924 si proclam\u00f2 egli stesso califfo. In tal modo tuttavia egli si isol\u00f2 da gran parte del mondo islamico, perch\u00e9 il suo califfato non venne riconosciuto quasi da nessun Paese islamico, ad eccezione di quelli governati da lui e dai suoi figli, ed il suo peggior avversario, l\u2019emiro saudita Abd al-Aziz ibn Saud, attacc\u00f2 l\u2019Hegiaz con i suoi guerrieri wahhabiti. Dopo la perdita della Mecca, nel 1924 Husayn cedette il titolo di re a suo figlio Ali ibn Hussein, ma gli \u0100l Sa\u02bf\u016bd non vollero accettare nessun re hascemita, ed anche Ali fu costretto all\u2019abdicazione il 20 dicembre 1925. L\u20188 gennaio 1926 Abd al-Aziz ibn Saud si incoron\u00f2 nuovo \"re dell\u2019Hegiaz\". \nL\u2018ex sharif \u02bfAl\u012b Haidar Pasci\u00e0 mor\u00ec a Beirut nel 1935. Ancor oggi in Arabia saudita vivono molte famiglie sceriffali appartenenti ai Dhaw\u016b Zaid. Della loro cura finanziaria si giova una quantit\u00e0 di fondazioni familiari alla Mecca e nel circondario, alcune delle quali risalenti al XIX secolo."}
{"id": "3879205", "revid": "729019", "url": "https://it.wikipedia.org/wiki?curid=3879205", "title": "Stazione di Sixmilebridge", "text": "Sixmilebridge \u00e8 una stazione ferroviaria della Western Railway Corridor che fornisce servizio a Sixmilebridge, contea di Clare, Irlanda.\nStoria.\nFu aperta il 17 gennaio 1859 e chiusa il 17 giugno 1963.\nIl servizio viaggiatori \u00e8 stato riattivato il 29 marzo 2010, nell'ambito della riapertura del tronco Athenry\u2013Limerick della Western Railway Corridor.\nMovimento.\nLa stazione \u00e8 servita dalle seguenti relazioni locali gestite dalla Iarnr\u00f3d \u00c9ireann (I\u00c9):\nI treni passano con intervalli tra i quaranta e i novanta minuti per direzione."}
{"id": "3879206", "revid": "287204", "url": "https://it.wikipedia.org/wiki?curid=3879206", "title": "Cizkrajice", "text": ""}
{"id": "3879209", "revid": "106211109", "url": "https://it.wikipedia.org/wiki?curid=3879209", "title": "Place de la Sorbonne", "text": "Place de la Sorbonne (letteralmente \u201c\"Piazza della Sorbona\"\u201d) \u00e8 una piazza parigina nel quartiere latino della citt\u00e0, che porta il nome dell'omonima universit\u00e0 che l\u00ec si trova. La piazza si trova sulla riva sinistra della Senna.\nTutto intorno alla piazza si trovano locali e librerie."}
{"id": "3879212", "revid": "400694", "url": "https://it.wikipedia.org/wiki?curid=3879212", "title": "Calciatori della nazionale italiana", "text": "Con il termine calciatori della nazionale italiana si intendono tutti i giocatori che hanno rappresentato in almeno una partita la Nazionale A della Federazione Italiana Giuoco Calcio. \nLista dei calciatori.\nIn questa lista sono raccolti i calciatori che hanno disputato almeno un incontro con la maglia della nazionale italiana. \nIn grassetto i calciatori ancora in attivit\u00e0 e il club di appartenenza.\nClub di appartenenza dei calciatori.\nLa maggioranza dei calciatori che hanno vestito la maglia azzurra proviene dai club italiani. Tra l'altro, fino agli anni novanta dello scorso secolo, non vi era mai stato nessun calciatore azzurro convocato nella selezione italiana, che militasse in quel momento in un club straniero. Il contributo dei vari club italiani alla nazionale, rispecchia pi\u00f9 o meno quella che \u00e8 la tradizione sportiva del Paese: la societ\u00e0 che in assoluto vanta il maggior numero di calciatori forniti alla nazionale, con conseguente maggior numero di presenze, \u00e8 la , che distanzia l' e il che, a loro volta, primeggiano su , e . \nIl massiccio contributo della societ\u00e0 bianconera alla Nazionale A, nel corso dei decenni ha portato a identificare il binomio con vari soprannomi: negli anni trenta, con nove giocatori juventini che fecero parte sul gruppo dei ventidue membri degli azzurri nel secondo campionato mondiale, si parl\u00f2 di \u00abNazio-Juve\u00bb; sul finire degli anni settanta Enzo Bearzot apr\u00ec un nuovo ciclo di grandi risultati per la Nazionale basata sul gruppo dei giovani giocatori della Juventus guidata all'epoca da Giovanni Trapattoni, che divenne il cosiddetto \u00abBlocco-Juve\u00bb; nello scorso decennio infine, con il c.t. Cesare Prandelli, si ebbe tutta la linea difensiva bianconera e si parl\u00f2 di \u00abItal-Juve\u00bb.\nAltri contributi dei club degni di nota furono: quello del \u00abGrande Torino\u00bb, squadra pluricampione d'Italia negli anni quaranta, i cui giocatori erano la colonna portante della Nazionale italiana, arrivando a schierare nove tesserati granata su undici nell'incontro Italia- 5-2 del 27 aprile 1947 a Firenze (la squadra ebbe in seguito il tragico epilogo del 4 maggio 1949, nella sciagura aerea nota come \u00abTragedia di Superga\u00bb in cui l'intera squadra perse la vita); quello della vincitrice del suo primo scudetto nel 1956, che ebbe otto tesserati viola in campo con la maglia azzurra nell'incontro Italia- 2-0 del 15 febbraio 1956 a Bologna.\nNella seguente lista sono raccolti tutti i club che hanno contribuito, con almeno un calciatore, alla storia della Nazionale A e per ognuno di essi \u00e8 riportato il primatista di incontri. In grassetto sono riportati i calciatori ancora in attivit\u00e0.\nTitoli conquistati.\nSono 152 i calciatori azzurri che hanno vinto un titolo ufficiale della FIFA e/o dell'UEFA indossando la maglia della Nazionale italiana. Di questi, 85 hanno conseguito il titolo di \"campione del mondo\" vincendo la Coppa del mondo FIFA, 48 di \"campione d'Europa\" conquistando il campionato europeo UEFA e 22 sono divenuti \"campioni olimpici\" ottenendo la medaglia d'oro nel torneo olimpico di calcio. Nessun calciatore ha mai conquistando pi\u00f9 di due titoli, e hanno vinto due trofei con la maglia della nazionale solamente nove azzurri: Giovanni Ferrari, Guido Masetti, Giuseppe Meazza ed Eraldo Monzeglio sono stati per due volte vincitori del campionato mondiale; Dino Zoff ha conseguito \u2014 unico italiano \u2014 il doppio titolo di campione sia del mondo sia europeo; Sergio Bertoni, Alfredo Foni, Ugo Locatelli e Pietro Rava hanno vinto il campionato mondiale e la medaglia d'oro olimpica.\nDi seguito la lista di tutti i calciatori della Nazionale italiana ad aver conseguito un titolo ufficiale riconosciuto dalla FIFA:"}
{"id": "3879218", "revid": "729019", "url": "https://it.wikipedia.org/wiki?curid=3879218", "title": "Stazione di Ennis", "text": "La stazione di Ennis \u00e8 una stazione ferroviaria della Western Railway Corridor che fornisce servizio a Ennis, contea di Clare, Irlanda.\nStoria.\nLo scalo fu aperto il 2 luglio 1859.\nTra il 1887 e il 1961, dalla stazione si diramava la linea a scartamento ridotto del West Clare.\nIl servizio passeggeri fu soppresso il 5 aprile 1976 per essere brevemente ripristinato nel 1993 o nel 1994. Lo scalo rimase funzionante per il servizio merci durante gli anni novanta del XX secolo.\nIl servizio viaggiatori fu riattivato nel marzo 2010, nell'ambito della riapertura del tronco Athenry\u2013Limerick della Western Railway Corridor.\nStrutture ed impianti.\nCi sono due binari nella stazione, uniti da un ponte pedonale. Un tettuccio copre parte della banchina del binario 1. Entrambi i binari sono dotati di panchine, bidoni e display riportanti gli orari dei treni. Il binario 1 ha anche un punto d'assistenza. Dentro la stazione c'\u00e8 una biglietteria a sportello con portelli e biglietterie automatiche. C'\u00e8 anche una sala d'attesa con distribuzione automatica di cibi e bevande. All'esterno della stazione c'\u00e8 una fermata per autobus.\nMovimento.\nComplessivamente ci sono cinque treni InterCity giornalieri e per direzione sulla relazione Limerick\u2013Galway, che aumentano per quanto riguarda la Limerick-Ennis.\nI treni passano con intervalli tra i quaranta e i novanta minuti per direzione."}
{"id": "3879219", "revid": "481666", "url": "https://it.wikipedia.org/wiki?curid=3879219", "title": "Harold McGrath", "text": "Autore di romanzi e di novelle, scrisse anche per il cinema. Molti dei suoi lavori furono adattati per lo schermo.\nBiografia.\nConosciuto occasionalmente anche con il nome Harold MacGrath, era nato a Syracuse nello Stato di New York nel 1871. Da giovane, lavor\u00f2 come reporter al Syracuse Herald fino alla fine degli anni 1890, quando pubblic\u00f2 il suo primo romanzo, \"Arms and the Woman\".\nSecondo il New York Times, il libro seguente, \"The Puppet Crown\", fu il settimo libro pi\u00f9 venduto negli Stati Uniti nel 1901. Da quel momento in poi, MacGrath si dedic\u00f2 esclusivamente alla scrittura di romanzi popolari rivolti al grande pubblico: storie di amore, avventura, spionaggio, pubblicando una media di un libro all'anno. Nel contempo, scrisse una serie di racconti brevi per importanti riviste quali il \"The Saturday Evening Post\", \"Ladies Home Journal\" e il \"Red Book Magazine\".\nNel 1912, McGrath divent\u00f2 il primo scrittore di fama nazionale a scrivere direttamente per il cinema, assunto dall'American Film Company per un film western di Allan Dwan, il cortometraggio \"The Vengeance That Failed\". Diciotto dei suoi quaranta romanzi furono adattati per lo schermo. Scrisse quattro soggetti per il cinema e tre delle sue storie furono riprese per degli spettacoli teatrali. McGrath era l'autore di \"The Adventures of Kathlyn\", un serial cinematografico di grande successo prodotto dalla Selig nel 1913 che venne ripreso in un film del 1916, interpretato sempre da Kathlyn Williams. Lo scrittore pubblicava i suoi racconti in contemporanea all'uscita di ognuno dei tredici episodi del serial.\nUno dei racconti di McGrath - uscito nel 1913 sul \"The Saturday Evening Post\" - fu usato per \"Un pulcino nella stoppa\", un film interpretato da Douglas Fairbanks nel 1920. Il film fu distribuito dalla nuova compagnia United Artists, fondata da Fairbanks, sua moglie Mary Pickford, Charlie Chaplin e David W. Griffith.\nIl successo fece di Harold MacGrath un uomo facoltoso. Viaggi\u00f2 in tutto il mondo, ma Syracuse rimase sempre la sua casa. Viveva in una villa di campagna nota per il suoi giardini. Poco prima di morire, pubblic\u00f2 il 23 aprile 1932 un articolo intitolato \"The Short Autobiography of a Deaf Man\" su \"The Saturday Evening Post\". Vi raccontava della sordit\u00e0 di cui aveva sofferto fin dai primi anni di vita e che lui aveva sempre tenuta nascosta a tutti, anche al suo datore di lavoro, onde evitare il giudizio di una societ\u00e0 che, all'epoca, considerava il deficit auditivo come prova di carenza intellettuale.\nMor\u00ec qualche mese dopo, nell'ottobre 1932."}
{"id": "3879227", "revid": "729019", "url": "https://it.wikipedia.org/wiki?curid=3879227", "title": "Stazione di Gort", "text": "La stazione di Gort \u00e8 una fermata ferroviaria che fornisce servizio a Gort, contea di Galway, Irlanda. Attualmente la linea che vi passa \u00e8 la Limerick-Galway. Fu aperta il 15 settembre 1869 e chiusa il 5 aprile 1976. Fu riaperta il 29 marzo 2010, nell'ambito della linea gi\u00e0 citata.\nServizi ferroviari.\nLimerick-Galway"}
{"id": "3879232", "revid": "729019", "url": "https://it.wikipedia.org/wiki?curid=3879232", "title": "Stazione di Ardrahan", "text": "La stazione di Ardrahan \u00e8 una fermata ferroviaria che fornisce servizio a Ardrahan, contea di Galway, Irlanda. Attualmente la linea che vi passa \u00e8 la Limerick-Galway. Fu aperta il 15 settembre 1869 e chiusa il 5 aprile 1976. Fu riaperta il 29 marzo 2010, nell'ambito della linea gi\u00e0 citata.\nServizi ferroviari.\nLimerick-Galway"}
{"id": "3879237", "revid": "729019", "url": "https://it.wikipedia.org/wiki?curid=3879237", "title": "Stazione di Craughwell", "text": "La stazione di Craughwell \u00e8 una fermata ferroviaria della Western Railway Corridor che fornisce servizio a Craughwell, contea di Galway, Irlanda.\nStoria.\nFu aperta il 15 settembre 1869 con il nome di Craughwell e fu ribattezzata Craughwell &amp; Loughrea nel 1901. Il servizio viaggiatori fu soppresso il 5 aprile 1976, mentre quello merci fu chiuso il 30 agosto 1982.\nIl servizio ferroviario passeggeri fu ripristinato il 29 marzo 2010, nell'ambito della riapertura del Western Railway Corridor."}
{"id": "3879238", "revid": "767487", "url": "https://it.wikipedia.org/wiki?curid=3879238", "title": "SEB Tartu Grand Prix 2009", "text": "Il SEB Tartu Grand Prix 2009, nona edizione della corsa e valida come evento dell'UCI Europe Tour 2009 categoria 1.1, si svolse il 30 maggio 2009 per un percorso totale di 187,5\u00a0km. Fu vinto dal tedesco Hannes Blank che termin\u00f2 la gara in 4h28'37\" alla media di 41,88\u00a0km/h.\nPartenza con 101 ciclisti, dei quali 37 portarono a termine il percorso."}
{"id": "3879239", "revid": "107897134", "url": "https://it.wikipedia.org/wiki?curid=3879239", "title": "Veszpr\u00e9mi Futball Club", "text": "Il Veszpr\u00e9mi Futball Club, o semplicemente Veszpr\u00e9m, \u00e8 una societ\u00e0 calcistica ungherese con sede nella citt\u00e0 di Veszpr\u00e9m. Milita nella Nemzeti Bajnoks\u00e1g III, la terza serie del calcio ungherese."}
{"id": "3879242", "revid": "793215", "url": "https://it.wikipedia.org/wiki?curid=3879242", "title": "Richard Pacquette", "text": "Carriera.\nClub.\nComincia a giocare nelle giovanili del QPR, con cui debutta in prima squadra nel 2000. Dopo due stagioni, nel 2002 viene ceduto in prestito allo Stevenage Borough. Nel 2003, dopo il rientro al QPR, viene nuovamente ceduto in prestito, al Dag &amp; Red. Nel settembre 2004 viene ceduto a titolo definitivo al Dons. Poco dopo passa a titolo definitivo al Fisher Athletic. Nel novembre 2004 viene acquistato dal Brentford, in cui milita fino a dicembre. Nel dicembre 2005 si trasferisce al Farnborough Town. Nel gennaio 2005 viene acquistato dallo Stevenage Borough. Dopo vari trasferimenti in pochi mesi (Stevenage Borough, St Albans City, Hemel Hempstead Town, Hampton &amp; Richmond Borough) nell'estate del 2005 firma per il Worthing, che nel 2006 lo presta al Thurrock. Nell'estate del 2006 viene acquistato a titolo definitivo dall'Havant &amp; Waterlooville. Nel 2008 viene ceduto in prestito al Maidenhead United, che lo acquista pochi mesi dopo a titolo definitivo. Dopo vari avvicendamenti, nel luglio 2009 passa allo York City. Nel 2010 si accasa all'Eastbourne Borough. Dopo vari trasferimenti, nel 2013 viene acquistato dal Maidenhead United. Nel 2014 passa all'Eastbourne Borough. Nel 2015 si trasferisce all'Hampton &amp; Richmond Borough. Dopo una breve esperienza in prestito al Lewes, nel dicembre 2015 torna all'Hampton &amp; Richmond Borough. Nel 2016, dopo una breve esperienza al Metropolitan Police, si trasferisce al Grays Athletics. In questa squadra per\u00f2 rescinde il contratto dopo appena 1 mese, accasandosi all'Harrow Borough fino a met\u00e0 della stagione successiva.\nSuccessivamente passa al Thamesmead Tow, e dopo 21 presenze e 6 gol in campionato lascia la societ\u00e0 per accasarsi all'Harefield United, dove nella stagione 2021-2022 assume il doppio ruolo di allenatore-giocatore.\nNazionale.\nDebutta in Nazionale il 6 febbraio 2008, in Dominica-Barbados, in cui mette a segno una rete. Ha collezionato in totale, con la maglia della Nazionale, due presenze e una rete."}
{"id": "3879244", "revid": "729019", "url": "https://it.wikipedia.org/wiki?curid=3879244", "title": "Stazione di Crusheen", "text": "La stazione di Crusheen \u00e8 una fermata ferroviaria situata a Crusheen, contea di Clare, Irlanda. Attualmente la stazione \u00e8 chiusa, anche se la Iarnrod Eireann ha ottenuto il permesso per ricostruirla. La linea che vi passer\u00e0 sar\u00e0 la Limerick-Galway. Fu aperta una prima volta il 15 settembre 1869 e chiusa il 5 aprile 1976 ai treni passeggeri e nel 1990 al traffico di merci.\nServizi ferroviari futuri.\nLimerick-Galway"}
{"id": "3879249", "revid": "599013", "url": "https://it.wikipedia.org/wiki?curid=3879249", "title": "Salaparuta rosso", "text": "Il Salaparuta rosso \u00e8 un vino a DOC che pu\u00f2 essere prodotto nel comune di Salaparuta in provincia di Trapani.\nProduzione.\n\"Provincia, stagione, volume in ettolitri\"\nVoci correlate.\nSalaparuta (vino)"}
{"id": "3879252", "revid": "599013", "url": "https://it.wikipedia.org/wiki?curid=3879252", "title": "Salaparuta rosso riserva", "text": "Il Salaparuta rosso riserva \u00e8 un vino a DOC che pu\u00f2 essere prodotto nel comune di Salaparuta in provincia di Trapani.\nTecniche produttive.\nIl Salaparuta rosso riserva deve esser invecchiato per almeno due anni (a partire dal 1\u00ba novembre dell'anno di vendemmia) di cui almeno sei mesi in recipienti di legno\nProduzione.\n\"Provincia, stagione, volume in ettolitri\"\nVoci correlate.\nSalaparuta (vino)"}
{"id": "3879256", "revid": "767487", "url": "https://it.wikipedia.org/wiki?curid=3879256", "title": "Fiona Robinson", "text": ""}
{"id": "3879260", "revid": "76963", "url": "https://it.wikipedia.org/wiki?curid=3879260", "title": "Mick Wingert", "text": "\u00c8 conosciuto per aver doppiato la voce del maestro Po in \"Kung Fu Panda - Mitiche avventure\".\n\u00c8 stato la voce recitante dal 2000, e pu\u00f2 essere ascoltato in molti spot pubblicitari, video giochi, spettacoli televisivi e film."}
{"id": "3879261", "revid": "729019", "url": "https://it.wikipedia.org/wiki?curid=3879261", "title": "Ferrovia Manulla-Ballina", "text": "La ferrovia Manulla-Ballina \u00e8 una linea ferroviaria della Repubblica d'Irlanda che collega la stazione di Manulla Junction, posta sulla linea Westport-Portarlington, a Ballina, entrambe nella contea di Mayo.\n\u00c8 gestita dalla Iarnr\u00f3d \u00c9ireann (I\u00c9).\nStoria.\nIl 1\u00ba maggio 1868 fu aperto il primo tronco tra Foxford e Manulla, poi prolungato cinque anni dopo fino a Ballina. Nel 1894 fu attivato il prolungamento per Killala che fu soppresso nel 1934.\nCaratteristiche.\nLa linea \u00e8 una ferrovia a binario semplice non elettrificato. Lo scartamento adottato \u00e8 quello \"standard\" irlandese di 1600 mm.\nTraffico.\nIl servizio \u00e8 coperto da treni locali, espletati dalla I\u00c9, lungo la linea i quali sono in coincidenza a Manulla Junction con gli InterCity della Dublino Heuston\u2013Westport. I treni impiegati sono del tipo classe 2700. \u00c8 presente anche un InterCity il venerd\u00ec sulla relazione Dublino Heuston\u2013Ballina che impiega treni classe 22000.\nIl traffico merci \u00e8 relativo al trasporto di legname da Mayo a Waterford. Il traino \u00e8 effettuato da locomotive 071 o 201."}
{"id": "3879266", "revid": "889336", "url": "https://it.wikipedia.org/wiki?curid=3879266", "title": "Santiago Gonz\u00e1lez", "text": "In doppio ha un passato da numero 23 mondiale e ha raggiunto la finale al Roland Garros 2017 con Donald Young.\nCarriera.\n2010\u20132012.\nTennista specializzato nel doppio ha cominciato ad ottenere ottimi risultati nel 2010. In quell'anno infatti arrivano le prime due finali (Belgrado vinta e Newport persa) insieme allo statunitense Travis Rettenmaier. Sempre nel 2010 entra per la prima volta nella top-100 chiudendo l'anno al cinquantesimo posto.\nNel 2011 le finali aumentano, in aprile conquista il Torneo God\u00f3 insieme a Scott Lipsky, il mese successivo si presenta in finale a Nizza con David Marrero ma vengono sconfitti da Eric Butorac e Jean-Julien Rojer. Infine in agosto vince il torneo di Kitzb\u00fchel insieme a Daniele Bracciali.\nIl 2012 comincia con il suo primo quarto di finale in un torneo dello Slam, in coppia con il tedesco Christopher Kas superano infatti i primi tre turni degli Australian Open eliminando anche la testa di serie numero cinque formata da J\u00fcrgen Melzer e Philipp Petzschner ma si devono arrendere a Maks Mirny e Daniel Nestor in tre set. Nella stessa annata accede alla sua prima finale in uno Slam, nel doppio misto degli Open di Francia in coppia con la polacca Klaudia Jans-Ignacik, ma viene sconfitto dalla coppia indiana formata da Sania Mirza e Mahesh Bhupathi per 7-63, 6-1.\n2013\u20132014: finali in doppio misto agli US Open.\nSia nel 2013 che nel 2014 arriva in finale in doppio misto agli US Open con Abigail Spears, perdendo entrambe le volte. In questi due anni vince quattro ATP.\n2015\u20132016.\nTra il 2015 e il 2016 raggiunge quattro finali ATP in coppia con Mariusz Fyrstenberg, vincendone due, oltre che un torneo Challenger.\n2017: finale al Roland Garros.\nNel 2017 non vince nessun torneo ATP ma raggiunge tre finali. La pi\u00f9 importante \u00e8 quella del Roland Garros insieme a Donald Young, persa contro Michael Venus e Ryan Harrison per 7-6, 6-7, 6-3. A marzo vince il torneo Challenger Jalisco Open di Guadalajara con Artem Sitak.\n2018.\nNel 2018 gioca due finali ATP 250 con Marcelo Demoliner, vincendo ad Antalia (erba) e perdendo ad Anversa (indoor).\n2019.\nNel 2019 Gonz\u00e1lez e Aisam-ul-Haq Qureshi vincono l'ATP di Houston e due tornei Challenger su erba.\n2020.\nI risultati migliori arrivano a inizio anno: arriva in finale a Doha con Luke Bambridge e ai quarti di finale agli Australian Open. Non conquista nessun torneo durante l'anno.\n2021: tre titoli ATP.\nNel 2021 si impone a Stoccarda insieme a Marcelo Demoliner e a Nur-Sultan e Stoccolmaa con Andres Molteni, con cui vince anche un Challenger. \u00c8 la prima volta che Gonz\u00e1lez vince tre titoli ATP nello stesso anno."}
{"id": "3879268", "revid": "1442080", "url": "https://it.wikipedia.org/wiki?curid=3879268", "title": "Neu Ulm Challenger 1990 - Doppio", "text": "Il doppio del torneo di tennis Neu Ulm Challenger 1990, facente parte dell'ATP Challenger Series, ha avuto come vincitori Il tabellone di doppio del Neu Ulm Challenger 1990, torneo di tennis che faceva parte del circuito ATP Challenger Series nell'ambito dell'ATP Challenger Series 1990, \u00e8 stato vinto da Massimo Cierro e Simone Colombo (tds n. 2). In finale hanno sconfitto la coppia formata da George Cosac e Vojt\u011bch Fl\u00e9gl con il punteggio di 0-6, 6-2, 6-1."}
{"id": "3879271", "revid": "124808", "url": "https://it.wikipedia.org/wiki?curid=3879271", "title": "MI High", "text": ""}
{"id": "3879273", "revid": "729019", "url": "https://it.wikipedia.org/wiki?curid=3879273", "title": "Stazione di Manulla Junction", "text": "La stazione di Manulla Junction \u00e8 una stazione ferroviaria della Westport\u2013Portarlington e della Manulla-Ballina che fornisce servizio nella contea di Mayo, Irlanda. La stazione funge solo da nodo ferroviario tra queste due linee e nessuno pu\u00f2 accedervi dall'esterno o lasciarla.\nStoria.\nLa stazione fu aperta il 1\u00ba maggio 1868\nStrutture ed impianti.\nLa stazione \u00e8 dotata di due binari."}
{"id": "3879275", "revid": "1543377", "url": "https://it.wikipedia.org/wiki?curid=3879275", "title": "Guerra di Falco Nero", "text": "La guerra di Falco Nero (\"Black Hawk War\") fu una delle guerre indiane svoltasi nel 1832 nel Midwest.\nSi chiama in questo modo in onore del capo indiano Falco Nero (\"Black Hawk\"), il capo di guerra delle trib\u00f9 amerinde Sauk, Meskwaki e Kickapoo, la cosiddetta \"British Band\", che si trovava in lotta con l'esercito di terra statunitense e la milizia dell'Illinois e del Territorio del Michigan (attualmente Wisconsin) per il possesso delle terre della regione. A questa guerra, come afferma lo storico Tiziano Bonazzi, partecip\u00f2 anche un giovanissimo Abraham Lincoln, in servizio nella milizia dell'Illinois."}
{"id": "3879280", "revid": "599013", "url": "https://it.wikipedia.org/wiki?curid=3879280", "title": "SEB Tartu Grand Prix 2010", "text": "Il SEB Tartu Grand Prix 2010, decima edizione della corsa e valida come evento dell'UCI Europe Tour 2010 categoria 1.1, si svolse il 29 maggio 2010 per un percorso totale di 187\u00a0km. Fu vinto dall'estone Tanel Kangert che termin\u00f2 la gara in 4h27'46\" alla media di 41,902\u00a0km/h.\nAl traguardo 45 ciclisti portarono a termine il percorso."}
{"id": "3879282", "revid": "729019", "url": "https://it.wikipedia.org/wiki?curid=3879282", "title": "Stazione di Foxford", "text": "La stazione di Foxford \u00e8 una fermata ferroviaria della Manulla-Ballina che fornisce servizio a Foxford, nella contea di Mayo, Irlanda.\nStoria.\nLa stazione fu aperta il 1\u00ba maggio 1868, chiusa nel 1963 e riaperta nel 1988 per fare parte della linea attuale.\nStrutture e impianti.\nLa fermata \u00e8 dotata di un binario funzionante mentre l'altro, soppresso, \u00e8 comunque visibile.\nServizi.\nLa fermata dispone di:"}
{"id": "3879285", "revid": "1906976", "url": "https://it.wikipedia.org/wiki?curid=3879285", "title": "Tutto il mondo \u00e8 paese", "text": "Tutto il mondo \u00e8 paese \u00e8 un'espressione proverbiale della lingua italiana.\nSignificato.\nQuesto proverbio sta a indicare il fatto che ogni popolo e ogni nazione hanno dei difetti, che fanno semplicemente parte della natura umana, motivo per cui \u00e8 inutile lamentarsi sempre del paese in cui abitiamo, poich\u00e9 determinate cose, soprattutto scandali politici, casi di malasanit\u00e0, casi di corruzione o altro, accadono in ogni parte del mondo e fanno semplicemente parte della natura umana. "}
{"id": "3879286", "revid": "554814", "url": "https://it.wikipedia.org/wiki?curid=3879286", "title": "Lincoln Continental", "text": "La Lincoln Continental \u00e8 un'automobile prodotta dalla divisione Lincoln della \"Ford\" dal 1940 al 1948 e nuovamente dal 1956 al 2002 e poi ancora dal 2016. Nonostante abbia condiviso alcune caratteristiche con la meno costosa Ford negli anni pi\u00f9 recenti, la Lincoln Continental ha sempre mostrato nel corso della sua lunga storia uno stile specifico proprio dell'auto di lusso, entrando come tale nell'immaginario americano. Su questa limousine Kennedy fu ucciso nel 1963.\nModello di punta della Lincoln durante la maggior parte della sua produzione, il nome di Continental ha sempre ispirato un certo prestigio della linea di produzione. Nel 1980 la Continental \u00e8 stata ridimensionata portandola a competere su una gamma di mercato condivisa anche da aziende europee e giapponesi.\nLa produzione fu interrotta nel 2002, sostituita dalla Lincoln LS e dalla Lincoln MKS.\nPrima generazione (1940-48).\nLa prima Lincoln Continental fu progettata da Edsel Bryant Ford come suo veicolo personale. Nel 1938 Eugene T. \"Bob\" Gregorie ebbe la commissione di un progetto per auto alto di gamma, da presentare entro l'estate dell'anno successivo.\nNel medesimo anno, Edsel Bryant Ford invi\u00f2 un telegramma dicendo che ne voleva produrre almeno un migliaio. Nel 1939, la Continental inizi\u00f2 a chiamarsi \"1940 Continental\". La produzione Continental fu poi sospesa fino al 1946, come altri modelli di Lincoln.\nSeconda generazione (1956-57).\nIl nome \"Continental\" fu recuperato nel 1955 come marchio separato della Ford, con un unico modello: il \"Continental Mark II\", che torn\u00f2 sul mercato nel 1956. Il modello era caratterizzato da uno dei pi\u00f9 elevati controlli di qualit\u00e0 nell'industria automobilistica, e il suo grande lusso e la sua limitata disponibilit\u00e0 lo portarono a rivaleggiare con la Rolls-Royce e a essere uno dei pi\u00f9 cari dell'epoca, costando circa 10.000 dollari contro i 2.000 dollari di una normale Ford.\nNonostante il prezzo elevato, ogni modello fu una rimessa per la Ford, comparabile alle perdite che ebbe della Cadillac con la rivale \"Eldorado Brougham\" quattroporte. Questi tipi di veicoli furono soprattutto dei punti di immagine per le compagnie, cos\u00ec come un ambito di prova per nuove idee e concetti.\nFurono costruite solo 2.996 unit\u00e0 di \"Continental Mark II\", incluse due convertibili. Fu venduta per due anni ma nonostante la sua limitata diffusione divenne parte integrande dell'immaginario collettivo (molti vip ne acquistarono una fra i quali Frank Sinatra, Elvis Presley, Nelson Rockefeller ed Henry Kissinger) che nel cinema: il film del 1956 \"High Society\" la vide protagonista in molte scene, mentre nel film drammatico del 1957 \"Piombo rovente\" appare come la macchina del giornalista J.J. Hunsecker, interpretato da Burt Lancaster.\nTerza generazione (1958\u201360).\nLa Lincoln Continental Mark III apparve nel 1958. Un esemplare della versione convertibile modificata con vernice dorata con delle grosse corna di toro, la fanaleria \u00e8 pi\u00f9 ricca infatti si possono notare vari fendinebbia non presenti nella versione originale di dubbia utilit\u00e0 fu usata nel film \"Nati con la camicia\" del 1983 con Bud Spencer e Terence Hill. Nonostante la recessione che iniziava a colpire gli Stati Uniti vendette pi\u00f9 esemplari del precedente modello. Nel 1959 fu prodotto il \"Mark IV\", l'anno successivo il \"Mark V\".\nQuarta generazione (1961-1969).\nNel 1961 per la prima volta i nomi \"Lincoln\" e \"Continental\" comparvero assieme fuori dalla serie \"Mark\"; Oltre a rimpiazzare la \"Continental Mark V\", la Continental del 1961 rimpiazz\u00f2 la Lincoln Capri e la Lincoln Premiere, consolidando la Lincoln come una linea di singolo prodotto. La Continental fu riprogettata da Elwood Engel; prevista essere originariamente la Ford Thunderbird del 1961, il progetto fu allargato e modificato prima di essere trasferito alla linea di produzione della Lincoln da Robert McNamara. La caratteristica pi\u00f9 evidente della nuova Lincoln era la dimensione. Era pi\u00f9 corta del modello precedente. Era cos\u00ec corta, che i manager del settore pubblicitario della Ford fotografarono una donna che parcheggiava il modello accanto a una berlina come immagine per la diffusione pubblicitaria sulle riviste.\nKennedy Limousine SS-100-X.\nLa Lincoln Continental 1961, su cui fu assassinato Kennedy a Dallas, possedeva \"suicide doors\", incernierate posteriormente. Aveva un V8 di cilindrata maggiorata per una velocit\u00e0 massima sui 190\u00a0km/h e di un insieme di tetti in plexiglas e in vinile. Nell'attentato del 1963, la macchina ne era sprovvista. I responsabili della sicurezza del presidente, Kinney, Godfrey, Kellerman e Lawson testimoniarono alla seconda commissione di inchiesta parlamentare nel 1978, di aver richiesto la rimozione del \"bubble top\" (il tetto trasparente di plexiglas anti-pallottole).\nDopo l'attentato, pi\u00f9 ricerche ufficiali svolte dall'FBI mostrarono gli impatti di pallottole sul parabrezza che raggiunsero il veicolo dal davanti e sparate dalla posizione opposte al \"Texas School Book Depository\" da cui Oswald aveva fatto fuoco; fu rilevato anche un altro impatto nella carrozzeria. Dopo l'assassinio, l'auto fu riportata alla Hess &amp; Eisenhart di Cincinnati, Ohio, dove fu riparata e aggiornata. Dopo anni di servizio per la Casa Bianca, \u00e8 attualmente esposta presso il Museo Ford a Dearborn, Michigan.\nQuinta generazione (1970-1979).\nIl \"Continental\" del 1970 fu molto simile a quello dell'anno precedente, ma con la differenza che non aveva porte incernierate posteriormente. Nel 1972 ottenne il titolo di vettura pi\u00f9 lussuosa della categoria assieme alla \"Cadillac Eldorado\". Dopo la riduzione della grandezza delle vetture da parte della \"General Motors\", Lincoln divenne l'azienda produttrice delle vetture pi\u00f9 grandi sul mercato.\nNel 1979 fu introdotto un pacchetto opzionale che includeva un tettuccio apribile e tappezzeria di cuoio, che portava il prezzo a 22.000 dollari, una cifra astronomica per il periodo.\nSesta generazione (1980).\nDurante gli anni settanta, la versione \"Town Car\" della \"Continental\" divenne molto popolare, e nel 1981 fu il modello \"Full-Size\" (termine proprio del mercato statunitense che indica vetture di dimensione particolarmente elevata) della Lincoln. Nel 1981 il nome Continental non fu utilizzato perch\u00e9 sarebbe dovuto apparire per un modello di auto totalmente diverso l'anno successivo dato che la Lincoln cercava di espandere la sua offerta oltre la macchine \"full-size\". L'unica apparizione della Continental per il 1981 furono i modelli \"Mark VI\" coup\u00e9 e berlina.\nSettima generazione (1982-1987).\nIn questo periodo il design della Continental fu aggiornato per competere contro la Cadillac Seville.\nOttava generazione (1988-1994).\nEntro la fine degli anni Ottanta, il segmento di auto di lusso in cui la Continental si collocava era drasticamente cambiato rispetto al decennio precedente. Oltre ai tradizionali concorrenti Cadillac e Chrysler, Il modello introdotto nel 1983 si trovo a competere nello stesso segmento di prezzo di Acura, Audi, BMW, Mercedes-Benz, Saab, e Volvo. Per questi motivi per il modello del 1988 alla Continental fu dato un design molto pi\u00f9 aerodinamico.\nNona generazione (1995\u20132002).\nLa nuova generazione venne prodotta a partire dal 1995.\nRestyling 1998.\nIl modello \"Continental\" \u00e8 stato aggiornato di nuovo nel 1998 con un nuovo design della parte anteriore e di quella posteriore. La parte anteriore mantenne una forte somiglianza con la recentemente riprogettata Lincoln Town Car del 1998. Un'altra novit\u00e0 per il 1998 fu un ripensamento del cruscotto, pur rimanendo riflettente. L'investimento fu consistente, ma le vendite aumentarono rispetto al modello 1997. Sebbene non vi furono cambiamenti drastici all'esterno, la Continental fu dotata di airbag laterali montati sul sedile e di una maggiore potenza (fino a 275 hp (205\u00a0kW).\nPer il 1999, la Continental mantenne un prezzo di listino di 38.325 dollari, lo stesso prezzo della \"Lincoln Town Car\". La possibilit\u00e0 di inserire un posto per il sesto passeggero era ancora possibile senza costi addizionali. Disponibile anche sul modello del 1999 \u00e8 stata l'opzione da 2.345 dollari nota come \"pacchetto RESCU\" (\"Remote Emergency Satellite Cellular Unit\", unit\u00e0 cellulare satellitare di emergenza remota), che includeva il sistema GPS (in analogia all'\"OnStar\" della General Motors), un sistema \"HomeLink\" radiofrequenza a 3 canali compatibile con un apriporta per garage montato sulla aletta parasola (120 dollari se ordinata separatamente), telefono cellulare attivato vocalmente (790 dollari se ordinato separatamente), e il sistema audio Alpine che comprendeva un processore digitale del suono, amplificatore subwoofer e altoparlanti aggiuntivi (565 dollari se ordinato separatamente).\nDopo un paio di anni di minore successo commerciale, la Lincoln ha annunciato il termine della produzione del modello \"Continental\" dopo il 2002. La cancellazione \u00e8 stata dovuta in gran parte alla disaffezione del mercato rispetto alle vetture di lusso a trazione anteriore. Con i miglioramenti negli ultimi anni nel controllo di trazione, dei sistemi di frenatura antibloccaggio, e dispositivi di controllo antislittamento, la trazione anteriore non era pi\u00f9 considerata una necessit\u00e0 nelle zone dal clima pi\u00f9 rigido. La Continental, e in misura minore la \"Lincoln Mark VIII coup\u00e9\", sono stati sostanzialmente sostituiti nella gamma Lincoln dalle pi\u00f9 ridotte berline Lincoln LS V8 e Lincoln LS V6, che sono stati introdotti nel 2000. Anche se la Continental era una berlina a trazione anteriore, e la \"Mark VIII\" era una coup\u00e9 a trazione posteriore, la LS a trazione posteriore fu un valido sostituto per ciascuna, svolgendo il ruolo sia come veicolo di lusso, che come berlina moderna; i compratori alla ricerca di una berlina di lusso di grandi dimensioni nella classe Continental, tendevano a spostarsi verso l'acquisto di una \"Lincoln Town Car\" a trazione posteriore, mentre quelli alla ricerca di una berlina sportiva di lusso nella classe di \"Mark VIII\" tendevano ad acquistare il modello Lincoln LS.\nTutti i modelli \"Continental\" costruiti dopo il 1958 sono stati assemblati nello stabilimento della Ford di \"Wixom Assembly Plant\". L'ultima \"Lincoln Continental\" usc\u00ec dalla catena di montaggio il 26 luglio 2002. L'impianto di Wixom ha continuato a produrre \"Town Car\" e \"Lincoln LS\", poche Ford Thunderbird convertibili, e l'auto sportiva di nicchia della Ford, la Ford GT.\nDecima generazione (2016-2020).\nDopo quattordici anni di assenza, nel 2016 \u00e8 entrata in produzione la decima generazione, presentata al Salone di New York nel 2015. L'auto \u00e8 prodotta a Flat Rock, in Michigan, insieme alla Ford Mustang, ed \u00e8 la prima a non essere prodotta a Wixom.\nL'auto \u00e8 strutturata su un pianale Ford CD-4 (stesso della Mondeo) allungato di 14,5\u00a0cm ed \u00e8 la Lincoln pi\u00f9 lunga prodotta dal 1979, escluse le Town Cars. L'auto ha tre motorizzazioni, tutte con motore V6, potenza di 305, 335\u00a0e 400\u00a0CV e rispettivamente da 3,7, 2,7\u00a0L e 3,0\u00a0L."}
{"id": "3879287", "revid": "39224", "url": "https://it.wikipedia.org/wiki?curid=3879287", "title": "\u02bfAbd al-Mu\u02bemin", "text": ""}
{"id": "3879288", "revid": "729019", "url": "https://it.wikipedia.org/wiki?curid=3879288", "title": "Stazione di Ballina", "text": "La stazione di Ballina \u00e8 una stazione ferroviaria della Manulla\u2013Ballina che fornisce servizio a Ballina, nella contea di Mayo, Irlanda.\nStoria.\nLa stazione fu aperta il 19 maggio 1873.\nStrutture ed impianti.\nLa stazione \u00e8 dotata di un binario funzionante, con un punto d'inversione al termine di esso, essendo la stazione un capolinea. C'\u00e8 anche un punto per scaricare o caricare merci su appositi treni."}
{"id": "3879290", "revid": "30297", "url": "https://it.wikipedia.org/wiki?curid=3879290", "title": "Espressione proverbiale", "text": ""}
{"id": "3879299", "revid": "767487", "url": "https://it.wikipedia.org/wiki?curid=3879299", "title": "Medaglia dell'Indipendenza delle Figi", "text": "La medaglia dell'indipendenza delle Figi fu una medaglia autorizzata nella coniazione dalla regina Elisabetta II del Regno Unito in occasione dell'ottenimento dell'indipendenza delle Figi all'interno dell Commonwealth britannico. La medaglia era destinata a membri delle forze armate, polizia, polizia penitenziaria ed aviazione, nonch\u00e9 guardie forestali entrati in servizio dal 10 ottobre 1970, oltre a membri del servizio civile e residenti nelle Figi."}
{"id": "3879305", "revid": "1776051", "url": "https://it.wikipedia.org/wiki?curid=3879305", "title": "Too Hot to Handle", "text": "Too Hot to Handle \u00e8 un singolo del gruppo musicale inglese UFO, pubblicato nel 1977."}
{"id": "3879306", "revid": "47767", "url": "https://it.wikipedia.org/wiki?curid=3879306", "title": "Halvar", "text": ""}
{"id": "3879307", "revid": "47767", "url": "https://it.wikipedia.org/wiki?curid=3879307", "title": "Helge", "text": ""}
{"id": "3879309", "revid": "767487", "url": "https://it.wikipedia.org/wiki?curid=3879309", "title": "Kaala Patthar", "text": "Kaala Patthar (italiano \"Pietra nera\", con riferimento al carbone) \u00e8 un film indiano del 1979 diretto e prodotto da Yash Chopra, mentre la sceneggiatura \u00e8 stata scritta da Salim-Javed. Il film rappresenta la quarta collaborazione fra Amitabh Bachchan ed il regista Yash Chopra dopo i successi di \"Deewaar\" (1975), \"Kabhie Kabhie\" (1976) e \"Trishul\" (1978). Tuttavia, questo film ha avuto incassi piuttosto tiepidi al box office, brillando in particolar modo nelle grandi citt\u00e0. Nonostante le numerose nomination ai Filmfare Awards, \"Kaala Patthar\" non ha vinto alcun riconoscimento. Il film \u00e8 ispirato ad un incidente avvenuto in una miniera a Chasnala, vicino Dhanbad il 27 dicembre 1975"}
{"id": "3879314", "revid": "1305772", "url": "https://it.wikipedia.org/wiki?curid=3879314", "title": "Fantasmagoria", "text": "Fantasmagoria o Fantasmagorie anche Phantasmagoria (grafia anglofona) era una forma di teatro che usava una versione modificata della lanterna magica per proiettare immagini spaventose come scheletri, demoni e fantasmi su muri, fumo o schermi semi-trasparenti, spesso da dietro lo schermo. La maneggevolezza rendeva possibili effetti come l'ingrandimento e il rimpicciolimento dei personaggi e, usando pi\u00f9 dispositivi, si poteva passare anche da un'immagine ad un'altra molto velocemente, creando un effetto \"montaggio\" in tempo reale.&lt;br&gt;\nInventato in Francia nel tardo XVIII secolo, questa forma di teatro ha guadagnato popolarit\u00e0 in Europa, soprattutto in Inghilterra nel corso del XIX secolo.\nPrimo cartone animato.\nLa tecnica del teatro di Fantasmagorie \u00e8 stata usata come base per quello che si ritiene il primo cartone animato \"completo\" della storia, \"Fantasmagorie\" appunto, realizzato nel 1908 dal francese \u00c9mile Cohl (vero nome \u00c9mile Courtet), composto da circa 700 disegni, inchiostrato in nero su foglio bianco e poi sviluppato in negativo per ottenere l'effetto lavagna (questa tecnica era stata gi\u00e0 usata da J. Stuart Blackton per il suo \"Humorous Phases of Funny Faces\" del 1906, considerato dagli storici il primo vero cartone animato), creato in circa tre mesi di lavorazione, per appena due minuti di proiezione.\nFu proiettato per la prima volta al Th\u00e9\u00e2tre du Gymnase di Marsiglia."}
{"id": "3879315", "revid": "287204", "url": "https://it.wikipedia.org/wiki?curid=3879315", "title": "Gangsta-funk", "text": ""}
{"id": "3879316", "revid": "287204", "url": "https://it.wikipedia.org/wiki?curid=3879316", "title": "Ghetto-funk", "text": ""}
{"id": "3879317", "revid": "1494169", "url": "https://it.wikipedia.org/wiki?curid=3879317", "title": "Searle", "text": ""}
{"id": "3879318", "revid": "287204", "url": "https://it.wikipedia.org/wiki?curid=3879318", "title": "Gruppo dei 20", "text": ""}
{"id": "3879319", "revid": "794371", "url": "https://it.wikipedia.org/wiki?curid=3879319", "title": "Milites peregrini", "text": "I milites peregrini, o anche solo peregrini, erano un corpo dell'esercito romano di stanza a Roma.\nSull'identit\u00e0 dei peregrini sono state formulate diverse ipotesi. Le prime ipotesi si basano principalmente sulla testimonianza di epigrafi sepolcrali riguardanti ufficiali di stanza a Roma posti a comando di tali peregrini, detti cos\u00ec, secondo quest'ipotesi, perch\u00e9 privi di cittadinanza. I milites peregrini sarebbero quindi un corpo militare dell'esercito romano di stanza a Roma costituito da soldati senza cittadinanza. \nScoperte successive lascerebbero invece supporre che con peregrini ci si riferisse a comandanti di varie formazioni distaccate a Roma, in accampamenti detti castra peregrina. In particolare, queste formazioni sarebbero corpi specializzati come frumentarii e speculatores distaccati a Roma ma originariamente appartenenti a legioni dislocate in altre province. Queste formazioni e il loro comandante quindi sarebbero \"peregrini\" non in quanto privi di cittadinanza ma in quanto non appartenenti a legioni dell'Urbe, pur essendo stanziati a Roma. Una ragione in pi\u00f9 per chiamarli peregrini sarebbe stata anche che erano in maggior parte provinciali, cio\u00e8 non italici, mentre tutte le truppe urbane (come urbaniciani e pretoriani) erano arruolate all'interno dei confini italiani.\nGli unici ruoli che conosciamo quindi per i peregrini sono: \nSappiamo che a questi erano subordinati direttamente i centurioni dei frumentarii e che il grado subito successivo era primipilo in una legione.\nNote.\n "}
{"id": "3879320", "revid": "287204", "url": "https://it.wikipedia.org/wiki?curid=3879320", "title": "Blocco dei quattro", "text": ""}
{"id": "3879321", "revid": "287204", "url": "https://it.wikipedia.org/wiki?curid=3879321", "title": "AMES (Air Ministry Experimental Station) Type 7000", "text": ""}
{"id": "3879323", "revid": "125613711", "url": "https://it.wikipedia.org/wiki?curid=3879323", "title": "Il cambio della guardia", "text": "Il cambio della guardia \u00e8 un film del 1962 diretto da Giorgio Bianchi, con Fernandel e Gino Cervi come protagonisti.\nTrama.\n8 settembre 1943: la situazione politica e bellica italiana \u00e8 molto confusa, e il podest\u00e0 del paesello di Ardea, Mario Vinicio decide di lasciare il titolo di sindaco al musicista antifascista Attilio Cappellaro, che \u00e8 il padre del promesso sposo di sua figlia, per evitare che una volta arrivati gli Alleati lui finisse fucilato come fascista. Tuttavia sembra che gli Alleati siano ancora molto lontani, e il funzionario del Fascio, Crippa, spedisce al fronte il figlio di Cappellaro e comunica di aver convocato una banda di camicie nere per ristabilire l'ordine. Cappellaro fa in modo che il figlio rimanga in paese nascondendolo in cantina, ma durante la notte Crippa viene assassinato.\nDa qui Vinicio e Cappellaro iniziano una disperata serie di tentativi per occultare il cadavere del gerarca e non venire fucilati dai fascisti intanto arrivati, e alla fine salta fuori che l'assassino era Virgili, camicia nera che considerava Crippa un vigliacco traditore. Proprio mentre Cappellaro sta per essere portato al fronte e fucilato, arrivano gli Alleati, anche grazie all'intervento di tre ignari soldati tedeschi conosciuti dal figlio di Cappellaro.\nProduzione.\nIl paese utilizzato per le riprese \u00e8 Ardea, appartenente all'area romana, dove il film \u00e8 anche ambientato.\nIl figlio di Cappellaro \u00e8 interpretato da Frank Fernandel, figlio dell'attore francese, al suo debutto al cinema. Frank ebbe comunque una breve e poco fortunata carriera; \u00e8 morto nel 2011.\nDistribuzione.\nFu distribuito in Italia il 31 ottobre 1962."}
{"id": "3879324", "revid": "200679", "url": "https://it.wikipedia.org/wiki?curid=3879324", "title": "Antakya", "text": ""}
{"id": "3879327", "revid": "154893", "url": "https://it.wikipedia.org/wiki?curid=3879327", "title": "German Institute of Global and Area Studies", "text": ""}
{"id": "3879328", "revid": "47767", "url": "https://it.wikipedia.org/wiki?curid=3879328", "title": "Monika", "text": ""}
{"id": "3879329", "revid": "767487", "url": "https://it.wikipedia.org/wiki?curid=3879329", "title": "SEB Tartu Grand Prix 2011", "text": "Il SEB Tartu Grand Prix 2011, undicesima edizione della corsa e valida come evento dell'UCI Europe Tour 2011 categoria 1.1, si svolse il 28 maggio 2011 per un percorso totale di 187\u00a0km. Fu vinto dal francese Jean-Eudes Demaret che termin\u00f2 la gara in 4h23'03\" alla media di 42,5\u00a0km/h.\nAl traguardo 64 ciclisti portarono a termine il percorso."}
{"id": "3879331", "revid": "123204215", "url": "https://it.wikipedia.org/wiki?curid=3879331", "title": "A.J. Green", "text": "Fu scelto come quarto assoluto dai Bengals nel Draft NFL 2011. Green in precedenza gioc\u00f2 a football alla University of Georgia. Nella sua prima stagione coi Bengals, Green fu subito selezionato per il Pro Bowl e divenne il primo rookie nel ruolo di ricevitore a ricevere tale onore da Anquan Boldin nel 2003, con gli Arizona Cardinals. L'ultimo ricevitore tra i rookie dei Bengals ad essere stato convocato per il Pro Bowl era stato Cris Collinsworth nel 1981. Green ha detenuto il record NFL per il maggior numero di ricezioni nelle prime tre stagioni in carriera (260)\nCarriera professionistica.\nCincinnati Bengals.\nStagione 2011.\nLa prima ricezione di Green nella NFL fu per un touchdown da 41 yard contro i rivali statali dei Cleveland Browns,che fin\u00ec per essere la sua sola ricezione durante la partita. La settimana seguente ricevette 10 passaggi per 124 yard ed un touchdown. Alla fine della stagione, Green registr\u00f2 quattro partite da almeno 100 yard e guid\u00f2 tutti i rookie in ricezioni (65) e yard ricevute (1.057) in 15 partite. Le sue 7 ricezioni da touchdown furono le seconde pi\u00f9 alte tra i rookie dopo Julio Jones. Il 18 dicembre 2011, Green e l'altro rookie della squadra, il QB Andy Dalton, superarono il record NFL di tutti i tempi per yard e ricezioni per l'accoppiata di QB e WR tra i rookie. Una settimana dopo, il 24 dicembre 2011, Green con 1.031 yard super\u00f2 il record di franchigia di Cris Collinsworth di 1.009 yard stabilito nel 1981 per il maggior numero di yard ricebute da un rookie. Collinsworth detiene ancora il record di ricezioni della franchigia per un rookie con 67. A fine stagione, Green fu votato al 77\u00ba posto nella NFL Top 100, l'annuale classifica dei migliori cento giocatori della stagione.\nStagione 2012.\nIl 10 settembre, i Bengals ebbero una partenza difficile perdendo nettamente contro i Baltimore Ravens per 44-13. Green ricevette 5 passaggi per 70 yard. Nel turno successivo, i Bengals ottennero la prima vittoria stagionale contro i Cleveland Browns. Green ricevette 7 passaggi per 58 yard segnando il primo touchdown dell'annata.\nNella settimana 3, Bengals vinsero la seconda gara consecutiva, contro i Washington Redskins: Green disput\u00f2 una grande prova ricevendo 183 yard e segnando un touchdown. Cincinnati raggiunse la terza vittoria consecutiva nella settimana 4 contro i Jacksonville Jaguars: A.J. gioc\u00f2 un'altra grande partita ricevendo 117 yard e segnando un altro touchdown. Per queste prime prestazioni nel primo mese di gare, Green vinse il premio di miglior giocatore offensivo del mese della AFC.\nNella settimana 5 i Bengals persero la seconda gara della stagione contro i Miami Dolphins. Green ricevette 9 passaggi per 65 yard e segn\u00f2 un touchdown. Nella settimana 6, i Bengals persero la terza gara stagionale contro i Cleveland Browns ancora a secco di vittorie ma Green gioc\u00f2 la solita grande partita ricevendo 135 yard e segnando due touchdown.\nNella sconfitta della settimana 9 coi Denver Broncos A.J. ricevette 99 yard e segn\u00f2 un touchdown. Nel turno seguente i Bengals ottennero una grande vittoria sui New York Giants campioni in carica con il wide receiver che guadagn\u00f2 85 yard e segn\u00f2 un touchdown. Cincinnati vinse anche nel turno successivo contro i derelitti Kansas City Chiefs col ricevitore che guadagn\u00f2 91 yard e segn\u00f2 un touchdown. Green super\u00f2 per il secondo anno consecutivo le mille yard ricevute nella settimana seguente, guadagnandone 111 nella vittoria sugli Oakland Raiders.\nNel \"Thursday Night\" della settimana 15, i Bengals si portarono su un record di 8-6 battendo i derelitti Philadelphia Eagles con il ricevitore che segn\u00f2 il suo undicesimo touchdown stagionale. La domenica successiva, con Green che contribu\u00ec alla vittoria sugli Steelers ricevendo 116 yard, i Bengals si assicurarono la seconda partecipazione ai playoff consecutiva. Tre giorni dopo Green fu convocato per il secondo Pro Bowl in carriera come titolare della AFC. La sua seconda stagione regolare si concluse con 1.350 yard ricevute e il quarto posto nella lega con 11 touchdown su ricezione. Il 12 gennaio 2013 fu inserito nel Second-team All-Pro.\nNel primo turno di playoff, come l'anno precedente, i Bengals furono eliminati dai Texans, con Green che concluse con 80 yard ricevute, tutte nel secondo tempo.\nA fine anno, Green fu posizionato al numero 16 nella classifica dei migliori cento giocatori della stagione.\nStagione 2013.\nNella prima gara della stagione, 162 yard ricevute e 2 touchdown di Green non riuscirono ad evitare la sconfitta contro i Bears. Due settimane dopo, segn\u00f2 il suo terzo touchdown nella vittoria sui Green Bay Packers. Rallentato dagli infortuni nei turni successivi, Green torn\u00f2 a disputare una gara degna della sua fama nella settimana 6 quando ricevette 103 yard e segn\u00f2 un touchdown nella vittoria sui Buffalo Bills. La domenica seguente i Bengals salirono a un record di 5-2 con una vittoria all'ultimo secondo sui Lions. Nella sfida con Calvin Johnson tra due dei migliori ricevitori della lega, Green disput\u00f2 un'altra prova notevole, ricevendo 155 yard e segnando un touchdown. Nella settimana 10, Green ricevette il passaggio da touchdown della disperazione da Andy Dalton all'ultimo secondo della gara coi Ravens che port\u00f2 la sfida ai supplementari, poi persa da Cincinnati. In quella gara super\u00f2 per la terza volta in altrettante stagioni da professionista le mille yard ricevute, un'impresa riuscita in passato solo a Randy Moss e John Jefferson e non a mostri sacri come Jerry Rice, Michael Irvin e Cris Carter.\nDopo la settimana di pausa, nel tredicesimo turno di campionato i Bengals batterono in trasferta i Chargers col settimo touchdown di Green. La domenica successiva and\u00f2 ancora a segno nella netta vittoria sui Colts. Battendo i Vikings nella settimana 16, i Bengals ottennero la loro terza qualificazione ai playoff consecutiva, un fatto senza precedenti per la franchigia. A.J. in quella gara ricevette 97 yard e segn\u00f2 due touchdown. Nell'ultima sfida della stagione Cincinnati batt\u00e9 Baltimore concludendo l'annata imbattuta in casa, in una gara in cui A.J. segn\u00f2 il suo undicesimo touchdown del 2013. La sua stagione regolare si concluse al quinto posto nella lega con 1.426 yard ricevute (secondo massimo nella storia dei Bengals), venendo convocato per il suo terzo Pro Bowl e inserito ancora nel Second-team All-Pro. Fu inoltre votato al 9\u00ba posto nella NFL Top 100 dai suoi colleghi.\nMalgrado i favori del pronostico, i Bengals furono eliminati per il terzo anno consecutivo nel primo turno dei playoff, questa volta in casa per mano dei San Diego Chargers, in una gara in cui Green ricevette solamente 3 passaggi per 34 yard.\nStagione 2014.\nNella settimana 1 in casa dei Ravens, i Bengals sprecarono un vantaggio di 15-0 all'intervallo trovandosi in svantaggio 16-15 nell'ultimo periodo di gioco. A cinque minuti dal termine per\u00f2, Green segn\u00f2 da 77 yard il touchdown del contro sorpasso e della vittoria, terminando con 6 ricezioni per 131 yard. La domenica successiva fu costretto a lasciare la sfida a inizio gara per il riaggravarsi di un infortunio al piede per cui non si era allenato per tutta la settimana. Fu la prima volta in quattro anni di carriera che Green non ricevette alcun passaggio. Fece ritorno in campo nella domenica seguente tornando sugli abituali livelli, ricevendo 6 passaggi per 102 nella vittoria sui Titans. Lo stesso infortunio gli fece in seguito perdere tre gare consecutive. Torn\u00f2 in campo nella vittoria della settimana 9 sui Jaguars segnando il suo terzo touchdown stagionale. Il 15 novembre torn\u00f2 a superare le cento yard ricevute per la prima volta da due mesi, guadagnandone 127 e segnando un touchdown nella vittoria sui Saints, mentre sette giorni dopo stabil\u00ec un nuovo primato personale con 12 ricezioni (per 121 yard) nella vittoria in casa di Houston. Nel quattordicesimo turno, A.J. ricevette un altro record personale di 224 yard (secondo massimo della storia della franchigia) ma i Bengals uscirono sconfitti in casa contro gli Steelers dopo essere collassati nel secondo tempo. La sua stagione si concluse superando per il quarto anno consecutivo le mille yard ricevute, malgrado l'avere perso tre intere partite e la maggior parte di altre due, venendo convocato per il quarto Pro Bowl in carriera.\nA causa di una commozione cerebrale subita nell'ultimo turno della stagione regolare, Green non pot\u00e9 scendere in campo nel primo turno di playoff, perso contro i Colts.\nStagione 2015.\nL'11 settembre 2015, Green firm\u00f2 coi Bengals un rinnovo contrattuale quadriennale del valore di 60 milioni di dollari. I Bengals iniziarono la stagione vincendo le prime otto gare, un nuovo record di franchigia, nella terza delle quali Green ricevette 227 yard e 2 touchdown, venendo premiato come giocatore offensivo della AFC della settimana. Segn\u00f2 nuovamente due touchdown nel dodicesimo turno in cui Cincinnati batt\u00e9 i Rams per 31-7. A fine stagione, Green fu convocato per il quinto Pro Bowl in altrettante stagioni dopo avere guidato i Bengals con 1.297 yard ricevute e al secondo posto con 11 TD su ricezione. Nel primo turno di playoff in casa contro gli Steelers, Green segn\u00f2 un touchdown ma Cincinnati fu eliminata per il quinto anno consecutivo al primo turno, un fatto mai accaduto prima.\nStagione 2016.\nGreen inizi\u00f2 la stagione 2016 con 180 yard ricevute nella vittoria sui Jets, incluso un touchdown da 54 yard in cui batt\u00e9 la marcatura diretta di Darrelle Revis. A fine stagione fu convocato per il sesto Pro Bowl in carriera.\nStagione 2017.\nNel nono turno della stagione 2017, Green fu espulso per una rissa col cornerback dei Jacksonville Jaguars Jalen Ramsey. A fine stagione fu convocato per il suo settimo Pro Bowl.\nStagione 2018.\nNella settimana 2 della stagione 2018 Green segno tre touchdown su ricezione nella vittoria sui Ravens della gara del gioved\u00ec notte.\nIl 16 marzo 2020, malgrado avesse perso tutta la stagione precedente per infortunio, i Bengals applicarono su Green la franchise tag.\nArizona Cardinals.\nIl 17 marzo 2020 Green firm\u00f2 con gli Arizona Cardinals un contratto annuale del valore di 6 milioni di dollari. Nella settimana 3 ricevette 112 yard e un touchdown dal quarterback Kyler Murray nella vittoria sui Jacksonville Jaguars."}
{"id": "3879332", "revid": "287204", "url": "https://it.wikipedia.org/wiki?curid=3879332", "title": "OpenGL Shading Language", "text": ""}
{"id": "3879334", "revid": "287204", "url": "https://it.wikipedia.org/wiki?curid=3879334", "title": "GLslang", "text": ""}
{"id": "3879335", "revid": "287204", "url": "https://it.wikipedia.org/wiki?curid=3879335", "title": "Graphics Media Accelerator X3000", "text": ""}
{"id": "3879336", "revid": "123856041", "url": "https://it.wikipedia.org/wiki?curid=3879336", "title": "Governante dei figli di Francia", "text": "In Francia, la governante dei figli di Francia, qualche volta la governante dei bambini reali, era l'incaricato dell'educazione dei figli e nipoti del monarca. Il detentore dell'ufficio era preso fra i pi\u00f9 alti ranghi della nobilt\u00e0 francese. La governante era supportata da varie sotto governanti (\"sous gouvernantes\")."}
{"id": "3879338", "revid": "767487", "url": "https://it.wikipedia.org/wiki?curid=3879338", "title": "Alone Again Or", "text": "Alone Again Or \u00e8 un singolo del gruppo musicale inglese UFO, pubblicato nel 1977."}
{"id": "3879341", "revid": "120298894", "url": "https://it.wikipedia.org/wiki?curid=3879341", "title": "Marisca", "text": "La marisca (che gli autori anglosassoni definiscono \"skin tag\") \u00e8 una masserella di cute che protrude dalla superficie dell'ano o della regione perianale. \u00c8 sostanzialmente un esubero di pelle della regione anale, non dolente e non patologica, che si forma a seguito di esiti traumatici. Viene considerata il corrispondente del \"nodulo sentinella\" per la ragade anale. Come altri disturbi anorettali risulta piuttosto comune e deve essere differenziata da altre condizioni quali emorroidi interne ed esterne, ragadi, ascessi anali, fistole e altre condizioni, che richiedono un diverso approccio e trattamento.\nEziologia.\nPu\u00f2 essere la conseguenza di un prolasso emorroidario, ma talvolta si viene a formare a causa dell'intervento chirurgico effettuato con la finalit\u00e0 della riduzione del prolasso stesso. Non \u00e8 ancora chiaro quale metodica di emorroidectomia esponga a un minor rischio di sviluppare una marisca.&lt;br&gt;\nIn alcuni soggetti il disturbo pu\u00f2 essere conseguenza di un processo tromboflebitico.\nSintomatologia.\nIl disturbo non \u00e8 una vera patologia e nella maggior parte dei pazienti non presenta alcun particolare sintomo. Tendenzialmente quindi una marisca non crea particolari problemi, ma solo un fastidioso senso di disagio. Talvolta tuttavia la formazione pu\u00f2 tendere a irritarsi e causare una sensazione di prurito o di lieve dolore. Raramente, in relazione alle dimensioni raggiunte, la marisca pu\u00f2 essere causa di ano umido o dermatiti perianali.\nDiagnosi.\n\u00c8 clinica e si basa sulla osservazione, nel corso dell'esame obiettivo focalizzato sulla regione anale, della formazione cutanea sporgente al di fuori dell'ano.\nSecondo alcuni autori le marische potrebbero essere rimosse e quindi sottoposte a biopsia, utilizzandole come essere un indicatore semplice utile ed efficace, per rilevare modifiche suggestive di malattia di Crohn. Ci\u00f2 nonostante questo indicatore sarebbe spesso trascurato dagli stessi gastroenterologi.\nTrattamento.\nIn alcuni soggetti l'applicazione di unguento a base di nitroglicerina (in genere a concentrazione dello 0,2-0,4%) oppure di nifedipina/lidocaina, applicato sul contorno dell'ano, favorisce un'azione rilassante della muscolatura liscia periferica e permette una riduzione transitoria della pressione dello sfintere anale a riposo. Queste azioni combinate possono ridurre il fastidio correlato a un'associata ragade anale.\nGeneralmente non viene consigliato alcun tipo di trattamento chirurgico per la rimozione della marisca.\nNel caso si intenda procedere comunque in tal senso per motivi estetici, l'asportazione pu\u00f2 risultare estremamente agevole se la formazione \u00e8 totalmente esterna allo sfintere anale. \nIn rari casi la chirurgia pu\u00f2 esporre a possibili complicazioni (in particolare incontinenza fecale di vario grado).\nMolti chirurghi preferiscono procedere alla rimozione delle marische ricorrendo alla tecnica della elettrocoagulazione, cio\u00e8 una metodica che si avvale di un elettrobisturi tramite il quale si provvede alla \"bruciatura\" della pelle in eccesso, ovviamente previa anestesia locale."}
{"id": "3879342", "revid": "1776051", "url": "https://it.wikipedia.org/wiki?curid=3879342", "title": "Born to Lose", "text": "Born to Lose \u00e8 un singolo del gruppo musicale inglese UFO, pubblicato nel 1978."}
{"id": "3879343", "revid": "290023", "url": "https://it.wikipedia.org/wiki?curid=3879343", "title": "Alvar-Aalto-Kulturhaus", "text": ""}
{"id": "3879353", "revid": "228587", "url": "https://it.wikipedia.org/wiki?curid=3879353", "title": "Sci alpino ai I Giochi olimpici giovanili invernali - Supercombinata maschile", "text": "La gara della supercombinata ragazzi di sci alpino ai I Giochi olimpici giovanili invernali di Innsbruck 2012 si \u00e8 tenuta sulla pista della Patscherkofel il 15 gennaio. Hanno preso parte a questa gara 54 atleti in rappresentanza di 46 nazioni.\nRisultato.\nLegenda:"}
{"id": "3879354", "revid": "1948368", "url": "https://it.wikipedia.org/wiki?curid=3879354", "title": "Azumi Asakura", "text": " \u00c8 principalmente conosciuta per il ruolo di Akira \u014ck\u014dchi in \"Negima\" e di Yukiho Hagiwara nell'anime e nel videogioco \"The Idolmaster\".\nA partire dal 2012 tiene uno show con la seiyuu e idol Kaori Ishihara."}
{"id": "3879355", "revid": "599013", "url": "https://it.wikipedia.org/wiki?curid=3879355", "title": "Fabrizio Bucciarelli (calciatore)", "text": "Caratteristiche tecniche.\nGiocava nel ruolo di stopper.\nCarriera.\nInizia a giocare nel Cynthia di Genzano, con cui colleziona 18 presenze nell'Interregionale 1986-1987. Nella stagione successiva sale di categoria passando al Campania Puteolana, dove colleziona 24 presenze in Serie C1.\nDal 1988 al 1995 gioca per sette stagioni nel , collezionando 143 presenze e 2 reti tra Serie C1 (95) e Serie B (48).\nLasciato il capoluogo siciliano gioca con Sassari Torres, Forl\u00ec, Battipagliese e Trapani fra terza e quarta serie.\nNel 2000-2001, ultima stagione della carriera, si trasferisce nel campionato australiano vestendo la maglia dell'Adelaide City, con cui colleziona 18 presenze."}
{"id": "3879357", "revid": "767487", "url": "https://it.wikipedia.org/wiki?curid=3879357", "title": "Paul Pena", "text": "La musica della prima met\u00e0 della sua carriera tocc\u00f2 generi come il Delta blues, Jazz, Morna, Flamenco, Musica Folk e il Rock and roll. Pena \u00e8 noto soprattutto per aver scritto la canzone \"Jet Airliner\", un importante successo del 1977 per la Steve Miller Band e un pezzo imprescindibile per l'Album oriented rock, e per essere apparso nel documentario del 1999 \"Genghis Blues\", nel quale dimostra la sua abilit\u00e0 con il canto armonico tuvano.\nBiografia.\nPrimi anni.\nPena nacque in Hyannis, Massachusetts. I suoi nonni provenivano dalle isole di Brava e Fogo, nell'arcipelago di Capo Verde, al largo della costa occidentale africana, ed emigrarono negli Stati Uniti d'America nel 1919. Pena crescendo parlava capoverdiano in famiglia. Suo nonno, Francisco Pena, e suo padre Joaquim \"Jack\" Pena, furono entrambi musicisti professionisti, e insegnarono a Paul a suonare musica capoverdiana, inclusa la Morna. Pena suon\u00f2 professionalmente con suo padre, inclusa un'estate passata in Spagna e Portogallo, dove studi\u00f2 il Flamenco.\nPena nacque con Glaucoma congenito. Frequent\u00f2 la Perkins School for the Blind a Watertown (Massachusetts), dall'et\u00e0 di cinque anni, e si diplom\u00f2 nel 1967. Successivamente frequent\u00f2 la Clark University in Worcester (Massachusetts).\nPena divent\u00f2 completamente cieco prima di raggiungere i venti anni.\nCarriera musicale.\nNel febbraio del 1969, la band di Pena suon\u00f2 per una settimana al \"The Electric Factory\" di Filadelfia, aprendo due volte sia per The Mothers of Invention che per i Grateful Dead.\nPena si esib\u00ec nel Contemporary Composer's Workshop al Newport Folk Festival nello stesso anno. Suon\u00f2 inoltre nella T-Bone Walker Blues Band agli inizi degli anni '70, con un'apparizione nel Montreux Jazz Festival nel 1972. Suonava il Basso elettrico e cantava come corista nell'album d'esordio di Bonnie Raitt's.\nDopo essersi trasferito a San Francisco nel 1971, Pena contatt\u00f2 l'ufficio dei Grateful Dead, che lo aiut\u00f2 a trovare lavoro. Apr\u00ec per Jerry Garcia e Merl Saunders al Keystone in Berkeley, e altri club dell'area molte volte nel corso dei tre anni successivi.\nPena comment\u00f2 sul proprietario del Keystone Freddie Herrera: \u201cLa sua idea di un provino era che io arrivassi e aprissi per Garcia e Saunders. Continu\u00f2 cos\u00ec per un po'. Ogni volta che ingaggiasse qualcuno, se non sapeva a chi far aprire, chiamava me\u201d.\nL'album d'esordio di Pena fu l'album omonimo \"Paul Pena\", registrato con il chitarrista Jeff Baxter, il batterista Juma Santos e l'antico compagno di classe a Perkins Ellis Hall, e fu distribuito dalla Capitol Records nel 1972. L'album successivo \"New Train\" fu registrato nel 1973 dalla Bearsville Records e fu prodotto da Ben Sidran, (tastierista della Steve Miller Band). \u201cNew Train\u201d includeva Ellis Hall nell'accompagnamento vocale, insieme a Jerry Garcia, Merl Saunders, e The Persuasions. Albert Grossman, il proprietario di Bearsville Records (e noto per essere il manager di Bob Dylan), ferm\u00f2 l'uscita dell'album dopo una disputa con Pena e il suo manager di allora, il dottor Gunther Weil. Pena rimase legato contrattualmente a Grossman, e non pot\u00e9 registrare per altre case discografiche.\nBen Sidran diede una copia inedita di \"New Train\" al musicista Steve Miller, che registr\u00f2 una canzone da tale album chiamata \"Jet Airliner\" con la Steve Miller Band per l'album del 1977 \"Book of Dreams\". La versione di \"Jet Airliner\" di Miller fu un successo come singolo, e raggiunse la posizione numero 8 nelle classifiche. La fonte di introiti principale per Pena nei suoi ultimi anni di vita furono le royalties da quel singolo, che \u00e8 una canzone sul viaggio in aereo di Pena da Boston a Montreal per suonare la prima data in assoluto con la band di T-Bone Walker.\nPena interruppe temporaneamente la sua carriera musicale per prendersi cura della moglie, Babe, che soffriva di insufficienza renale. Mor\u00ec nel 1991.\n\"New Train\" fu finalmente pubblicato nel 2000, 27 anni dopo essere stato registrato. Nel 2001 Pena intraprese il suo ultimo tour, suonando in diverse date per promuovere il nuovo album. Apr\u00ec i concerti per The String Cheese Incident nel Marzo di quell'anno, e per i Ratdog di Bob Weir in Aprile. Fu uno dei presentatori del ventiduesimo Blues Music Award annuale in maggio. Apparve quindi in \"Late Night with Conan O'Brien\" l'8 giugno 2001 e suon\u00f2 \"Jet Airliner\".\n\"Gonna Move\", un brano da \"New Train\", \u00e8 stato re-inciso da numerosi artisti, fra cui Les Dudek nel suo album del 1978 \u201cGhost Town Parade\u201d, Susan Tedeschi nel suo album del 2002 \u201cWait for Me\u201d, la Derek Trucks Band nel loro album del 2004 \"Live at Georgia Theatre\" e da Taylor Hicks nel suo album omonimo del 2006.\nCanto armonico.\nDurante la ricerca di una lezione di coreano su una radio a onde corte il 29 dicembre 1984, Pena rimase affascinato da un esempio di Canto armonico tuvano ascoltato su Radio Mosca. Sette anni dopo riusc\u00ec a reperire, in un negozio di dischi, un disco tuvano dal titolo \"Tuva: Voices From the Center of Asia\" e lo inizi\u00f2 ad ascoltare \"continuamente\". Basandosi su tale disco e grazie a esperimenti continui, Pena riusc\u00ec a imparare le tecniche vocali dette Khoomei, Sygyt e Kargyraa:\n\u00abDopo aver ascoltato continuamente il CD per vari mesi e aver fatto allontanare molti miei amici a causa degli strani rumori che facevo sperimentando con la mia voce - disse Pena - ho finalmente imparato un po' delle tecniche basiche di questa affascinante famiglia di stili vocali, ricordandomi gli stili di alcuni dei gradi del \"blues\" del passato \u2013 specialmente Charlie Patton, Tommy McClennan, e Chester \"Howlin' Wolf\" Burnett\u00bb\nPena fu anche un autodidatta nella Lingua tuvana. Non ebbe a disposizione alcun dizionario Tuvano-Inglese, e quindi Pena us\u00f2 due dizionari: da Tuvano a Russo e da Russo a Inglese. Us\u00f2 uno strumento chiamato Optacon per scandire le pagine e convertire le parole stampate in sensazioni tattili che potesse leggere con le dita.\nPena partecip\u00f2 a un concerto di canto armonico tuvano all'Asian Art Museum of San Francisco il 6 febbraio del 1993. Improvvis\u00f2 una canzone tuvana nello stile kargyraa, che colp\u00ec favorevolmente il celebre cantante armonico tuvano Kongar-ol Ondar. Ondar invit\u00f2 Pena a cantare nel secondo simposio internazionale Khoomai nel 1995 a Kyzyl, Tuva. Pena viaggi\u00f2 a Tuva e fu il primo occidentale a competere nel Simposio. Arriv\u00f2 primo nella gara di Kargyraa e vinse inoltre nella categoria di \"preferito dal pubblico\".\nI tuvani lo chiamavano affettuosamente \"Cher Shimjer\" (Terremoto), a causa della profondit\u00e0 della sua voce. Pena disse \u00ab\u00bbLa mia voce \u00e8 pi\u00f9 bassa di quella della maggior parte dei tuvani. Loro hanno uno stile che abbassa il tono della tua voce. Quando lo uso, c'\u00e8 una canzone lenta in cui raggiungo una nota che si trova a quattro tasti bianchi alla sinistra del pianoforte. \nIl film del 1999 \"Genghis Blues\" documenta il viaggio di Pena a Tuva. Vinse il premio del pubblico nel Sundance Film Festival del 1999. Fu inoltre nominato per un Premio Oscar nel 2000 nella categoria Miglior Documentario.\nProblemi di salute.\nNel 1997 Pena fu gravemente ferito quando la sua camera da letto si incendi\u00f2. Soffr\u00ec per l'inalazione di fumo e rimase in coma per quattro giorni.\nPena soffriva di diabete. Combatt\u00e9 inoltre una lunga battaglia con malattie pancreatiche, e ricevette inizialmente una prognosi errata di cancro del pancreas. Inizi\u00f2 un trattamento di chemioterapia e i dottori gli diedero sei mesi di vita. Nel 2000 gli fu finalmente diagnosticata la pancreatite, una malattia potenzialmente mortale.\nPena mor\u00ec a San Francisco, California, per complicazioni dovute al diabete e alla pancreatite, il 1 ottobre 2005."}
{"id": "3879358", "revid": "729019", "url": "https://it.wikipedia.org/wiki?curid=3879358", "title": "Comando militare della Capitale", "text": "Il comando militare della Capitale \u00e8 un organismo delle forze armate italiane che coordina le attivit\u00e0 legate al reclutamento, alle forze di completamento e alla promozione e pubblica informazione sul territorio nazionale.\nDescrizione.\nIl comando, alle dirette dipendenze del capo di stato maggiore dell'Esercito, assolve i compiti di comando militare dell'Esercito per il Lazio.\nDal 1\u00ba febbraio 2011 ha competenza su tutte le basi logistiche dell'Esercito, dal 10 maggio successivo \u00e8 Vertice d'Area per il settore specifico, e infine dell'Istituto Geografico Militare, nonch\u00e9 della banda musicale.\nIl comando ha sede presso la caserma \"Scipio Slataper\" di Roma, edificio inaugurato nel 1936 come sede del comando della Milizia.\nStoria.\nLa storia del Comando della Regione Militare Centrale ebbe inizio nel 1870 dopo la presa di Roma che sanciva l'annessione di Roma al Regno d'Italia. Il 15 agosto 1870 venne costituito un Corpo d'armata speciale che rappresentava il primo Comando di Grande unit\u00e0 militare dell'Esercito Italiano a stabilirsi in Roma dopo la caduta dello Stato Pontificio, trasformato nel 1871 in Comando Generale di Corpo d'Esercito di Roma e nel 1873 in V Comando Generale di Corpo dell'Esercito di Roma, con giurisdizione sulle Divisioni di Roma, Perugia e Firenze. Successivamente il comando perse la giuristizione sulle Divisioni di Firenze e assunse giurisdizione sulle Divisioni di Chieti.\nNel 1877 un decreto ha istituito dieci Comandi di Corpo d'Armata, con attribuzioni di carattere prevalentemente territoriale ed amministrativo in pace e di mobilitazione in guerra, disponendo nella Capitale la sede del VII Comando di Corpo d'Armata con giurisdizione sulle Divisioni Militari Territoriali di Roma e di Chieti.\nNel 1883 ha assunto la denominazione di IX Corpo d'armata e venne costituito il Comando Militare della Sardegna, con sede a Cagliari.\nMobilitato in occasione della prima guerra mondiale il IX Corpo d'armata ha operato nella zona del Cadore.\nAl termine del conflitto, il Comando di Roma divenne VII Comando di Corpo d'armata con giurisdizione sulle Divisioni Territoriali di Roma (19\u00aa), Livorno (20\u00aa), Perugia (21\u00aa) e Cagliari (22\u00aa) e dal 1\u00ba gennaio 1927, ha assunto la denominazione di VIII Corpo d'armata e risulta costituito dalle Divisioni 21\u00aa (\"Roma\") e 22\u00aa (\"Perugia\").\nAll'entrata in guerra dell'Italia nel secondo conflitto mondiale l'VIII Corpo d'armata venne impiegato nella battaglia delle Alpi Occidentali inquadrati nella all'interno della 1\u00aa Armata, senza tuttavia entrare in azione per la rapida conclusione delle ostilit\u00e0 e l'armistizio di Villa Incisa e quattro mesi venne trasferito in Albania alle dipendenze dell'11\u00aa Armata fino all'armistizio dell'8 settembre 1943.\nLe funzioni di comando a Roma, in seguito alla mobilitazione dell'VIII Corpo d'armata, venivano esercitate dal Comando di Difesa Territoriale, costituitosi nel 1935 alle dipendenze dal Comando dell'VIII Corpo d'armata, che ebbe inizialmente giurisdizione su Roma, Firenze, Perugia, Pisa e Ancona. Con la costituzione nel 1936 del Comando di Difesa Territoriale di Firenze, hanno continuato a dipendere dal Comando di Difesa Territoriale di Roma, solo Roma e Perugia oltre alla difesa costiera e la sicurezza delle comunicazioni e impianti della zona militare di Pisa.\nLe vicende politiche e militari che seguirono alla proclamazione dell'armistizio hanno determinato a Roma una situazione estremamente incerta e confusa che avrebbero portato alla mancata difesa di Roma e alla resa della Capitale, nella giornata del 10 settembre, che venne occupata dai tedeschi.\nDopo la liberazione di Roma, l'organizzazione militare della citt\u00e0 venne provvisoriamente affidata al Comando Militare Lazio-Umbria-Abruzzo che mantiene la stessa struttura che aveva assunto durante la Resistenza.\nRegione Militare Centrale - VIII Comando Militare Territoriale.\nNel giugno 1946 venne costituito a Roma l'VIII Comando Militare Territoriale con giurisdizione sulle Zone Militari di Roma e di Perugia.\nNel 1946 l'VIII Comando Militare Territoriale aveva alle sue dipendenza la Divisione di Sicurezza Interna \"Calabria\", sciolta il 15 agosto 1946 e ricostituita come Brigata di fanteria \"Calabria\", oltre a truppe di corpo d'armata. Dopo lo scioglimento il 1\u00ba febbraio 1948 l'VIII Comando Militare Territoriale ha assunto alle sue dipendenze la Divisione fanteria \"Granatieri di Sardegna\" ricostituitasi a Roma il 1\u00ba aprile 1948. contestualmente venne istituito, alle dipendeze dell'VIII Comando Militare Territoriale, il Comando Militare della Sardegna di Cagliari, che aveva alle sue dipendenze il 60\u00ba Reggimento fanteria \"Calabria\" con sede a Sassari.\nNel 1953 venne costituita la Divisione corazzata \"Pozzuolo del Friuli\" posta alle dipendeze dell'VIII Comando Militare Territoriale e poi sciolta nel 1958, il cui nome \u00e8 poi passato al Comando Brigata di cavalleria, costituitosi il 1\u00ba aprile 1957 a Gradisca d'Isonzo, che dal 1\u00ba gennaio 1959 ha assunto la denominazione di Brigata di cavalleria \"Pozzuolo del Friuli\" alle dipendenze del V Corpo d'armata di Vittorio Veneto.\nDal 1\u00ba luglio 1957, la denominazione venne cambiata in Regione Militare Centrale - VIII Comando Militare Territoriale, estendendo la su competenza territoriale al Lazio, all'Abruzzo, all'Umbria, alla Sardegna e alle provincie di Macerata ed Ascoli Piceno nelle Marche.\nNel corso degli anni sessanta e fino a met\u00e0 degli anni settanta la Regione Militare Centrale - VIII Comando Militare Territoriale aveva alle sue dipendenze la Divisione fanteria \"Granatieri di Sardegna\" e le truppe di corpo d'armata mentre il dipendente Comando Militare della Sardegna di Cagliari aveva alle sue dipendenze il 152\u00ba Reggimento fanteria Addestramento Reclute \"Sassari\" con sede a Sassari e il Campo Addestramento Unit\u00e0 Corazzate - CAUC di Teulada in provincia di Cagliari.\nCon la riforma dell'Esercito Italiano del 1975 la Divisione fanteria \"Granatieri di Sardegna\" venne ridotta a livello di brigata meccanizzata con la denominazione di Brigata meccanizzata \"Granatieri di Sardegna\" e alle dipendenze della Regione Militare Centrale \u00e8 passata anche la neocostituita Brigata motorizzata \"Acqui\" con sede a L'Aquila.\nIl 31 dicembre 1981 la Regione Militare Centrale ha ceduto al neo costituito Comando Militare della Sardegna la competenza sull'isola.\nComando Regione Militare Centrale.\nA partire dal 1\u00ba aprile 1983, a seguito del riassetto ordinativo dei Comandi Militari Territoriali, l'VIII COMILITER di Roma ha assunto la denominazione di Comando Regione Militare Centrale, inglobando nel suo territorio gli Enti ed i Reparti dislocati nelle provincie di Pesaro e di Ancona, in precedenza alla dipendenza dalla Regione militare Tosco-Emiliana.\nNel quadro di una ulteriore riconfigurazione dell'Esercito Italiano nel 1991, vennero soppressi i Comandi Militari di Zona e contestualmente vennero costituiti i Comandi Operativi Territoriali (COT). Il 10\u00b0 COT, incentrato sul Comando della Brigata \"Acqui\", ebbe giurisdizione sull'Abruzzo, il 12\u00b0 COT, con sede a Perugia, su Umbria e Marche, mentre il Lazio rimase sotto la giurisdizione del Comando Regione Militare Centrale.\nComando Militare Territoriale Lazio.\nIl 1\u00ba luglio 1998, a seguito della soppressione del Comando della Regione Militare Centrale, venne costituito il Comando Militare Territoriale Lazio, posto alle dipendenze della Regione Militare Centro il cui Comando aveva sede nella citt\u00e0 di Firenze.\nComando Militare della Capitale.\nDal 1\u00ba gennaio 2002, la denominazione venne cambiata in Comando Militare della Capitale con funzioni di Comando Reclutamento e Forze di Completamento Interregionale Centro, assorbendo i Comandi Leva, Reclutamento e Mobilitazione di Roma e Firenze ed estendendo la propria giurisdizione su Umbria, Abruzzo, Emilia-Romagna, Marche e Toscana.\nDal 30 Giugno 2007 il Comando \u00e8 stato riorganizzato e riconfigurato in Regione Militare Centro e Comando Militare della Capitale con giurisdizione territoriale su Lazio, Umbria, Abruzzo, Emilia Romagna, Marche e Toscana, alle dipendenze del Comando Militare per il Territorio dell'Esercito (COMTER) con sede a Firenze.\nDal 29 giugno 2009, con la riconfigurazione dell\u2019area COMTER, il Comando Regione Militare Centro e Comando Militare della Capitale ha conservato la giurisdizione sul Lazio, cedendo il comando dei CME dipendenti alle Regioni Militari Nord e Sud. Il Comando \u00e8 alle dirette dipendenze del Capo di Stato Maggiore dell'Esercito."}
{"id": "3879364", "revid": "123756033", "url": "https://it.wikipedia.org/wiki?curid=3879364", "title": "Glyphoderma kangi", "text": "Il glifoderma (Glyphoderma kangi) \u00e8 un rettile acquatico estinto, appartenente ai placodonti. Visse nel Triassico medio (Ladinico, circa 238 milioni di anni fa) e i suoi resti fossili sono stati ritrovati in Cina.\nDescrizione.\nQuesto animale, lungo circa 90 centimetri, possedeva un corpo appiattito dorsoventralmente simile a quello di una tartaruga. Il cranio era di forma triangolare, con un rostro anteriore stretto e una parte posteriore profondamente incavata. Erano presenti tre grandi tubercoli per ogni lato, fusi alla parte posteriore dell'arco temporale. Sul palato erano presenti denti grandi e arrotondati, mentre la parte anteriore delle mascelle era priva di denti.\nIl corpo era racchiuso in un carapace, simile a quello di una tartaruga. La forma del carapace era arrotondata, ma al contrario di altre forme simili (come \"Psephochelys\" e \"Placochelys\"), il carapace dorsale era formato da pi\u00f9 di 400 elementi pentagonali o esagonali (osteodermi) non fusi fra loro. Gli osteodermi erano di struttura particolare: la superficie era convessa e ornata da creste radiali, che si dipartivano dal centro dell'osteoderma, e da piccoli fori. Questa struttura richiama vagamente quella degli osteodermi di un altro placodonte, \"Psephoderma\".\nLa coda, composta da 34 vertebre, era molto allungata. Le zampe erano appiattite, ed entrambe le estremit\u00e0 del femore erano molto espanse. \u00c8 possibile che le zampe, simili a pagaie, fossero dotate di unghie.\nClassificazione.\nQuesto animale \u00e8 noto per un esemplare pressoch\u00e9 completo, proveniente dalla formazione Falang (Yunnan, Cina), ed \u00e8 stato descritto per la prima volta nel 2008. \"Glyphoderma\" \u00e8 un tipico rappresentante dei placodonti, un gruppo di rettili simili a tartarughe tipici del Triassico, probabilmente imparentati con i plesiosauri. \"Glyphoderma\" \u00e8 considerato il primo rappresentante dei placochelidi (Placochelyidae), una famiglia di placodonti particolarmente evoluti, dai crani stretti e dalla corazza appiattita. La struttura degli osteodermi, tuttavia, \u00e8 differente da quella di ogni altro placochelide.\nPaleobiologia.\n\"Glyphoderma\" era un animale marino, che si muoveva lungo le coste dell'antico oceano Tetide, cibandosi probabilmente di molluschi che venivano frantumati dai denti emisferici. Assieme a \"Glyphoderma\" vivevano altri rettili acquatici, rinvenuti nella medesima fauna (\"fauna di Xingyi\"): piccoli pachipleurosauri (\"Keichousaurus\"), notosauri (\"Nothosaurus\" e \"Lariosaurus\"), talattosauri (\"Anshunsaurus\"), prolacertiformi (\"Tanystropheus\") e grandi ittiosauri. Era presente anche un piccolo rettile terrestre (\"Macrocnemus\"). Le somiglianze di questa fauna con quelle delle coste occidentali della Tetide (ad esempio la fauna di Besano - Monte San Giorgio (Unesco)) sono notevoli."}
{"id": "3879365", "revid": "22356", "url": "https://it.wikipedia.org/wiki?curid=3879365", "title": "Glyphoderma", "text": ""}
{"id": "3879367", "revid": "287204", "url": "https://it.wikipedia.org/wiki?curid=3879367", "title": "Jabal\u00f3n", "text": "Il Jabal\u00f3n \u00e8 un fiume della Spagna centrale, affluente di sinistra del Guadiana, che scorre per 161\u00a0km nella provincia di Ciudad Real, con direzione est-ovest. Nasce nel sito chiamato \u00abLos Ojos\u00bb, a 5\u00a0km della localit\u00e0 di Montiel verso la strada di Villanueva de la Fuente e sbocca nel Guadiana a nord di Corral de Calatrava.\nToponimo.\nL'origine del nome \u00e8 oggetto di discussione, anche se l'ipotesi pi\u00f9 probabile lo vede procedere dalla parola araba Jabal o Yabal, che significa \u00abmonte\u00bb. Le rive sono state sfruttate per l'insediamento di nuclei di popolazione e zone abitate dalla preistoria, nell'et\u00e0 del bronzo, dai popoli preromani (oretani), nuclei o ville romane, visigoti, arabi, fino alle popolazioni attuali.\nGeografia.\nScorre nel Campo de Montiel, zona geologicamente di bassa permeabilit\u00e0 per via delle caratteristiche argille del triassico, e a partire da Valdepe\u00f1as passa al Campo de Calatrava sopra materiali del terziario e quaternario, di origine alluvionale.\nLa portata non \u00e8 regolare, e non \u00e8 solita essere abbondante per la scarsa pioviosit\u00e0 della zona: presenta importanti magre, con letto secco o scarso, per il fatto di servire come collettore delle acque residue delle localit\u00e0 attraversate. Questo spinse alla creazione della Comunit\u00e0 del fiume Jabal\u00f3n (Manserja) per la depurazione ed il trattamento delle acque e dei rifiuti da parte dei comuni che la compongono."}
{"id": "3879368", "revid": "124775148", "url": "https://it.wikipedia.org/wiki?curid=3879368", "title": "Carlos Newton", "text": "\u00c8 stato campione dei Pesi Welter UFC ed \u00e8 ampiamente considerato uno dei veri pionieri delle arti marziali miste nella sua forma pi\u00f9 moderna.\nOltre all'UFC ha combattuto nelle maggiori organizzazioni giapponesi quali Pride, K-1 e Shooto, nonch\u00e9 in altre leghe dell'America settentrionale come IFL e Warrior-1.\n\u00c8 cintura nera di ju jitsu nella palestra Warrior MMA di Newmarket ed ha preso parte ai tornei ADCC Submission Wrestling World Championship di submission wrestling.\nAppassionato di cultura giapponese, \u00e8 soprannominato \"Il R\u014dnin\" e ha battezzato il suo particolare stile ibrido di lotta \"Dragon Ball Jiu-Jitsu\", in onore dell'opera manga ed anime Dragon Ball.\nCarriera nelle arti marziali miste.\nInizi.\nLa carriera di Newton nelle arti marziali miste inizia nel 1996 in patria con una sconfitta per sfinimento contro lo statunitense Jean Riviere.\nSuccessivamente inizia a girare il mondo, prendendo parte ad incontri in Israele ed in Giappone, dove sconfigge l'ex campione dei pesi mediomassimi Shooto Erik Paulson.\nUltimate Fighting Championship.\nCon uno score di 3-1 viene richiamato in Nord America per lottare nell'UFC, la massima lega del continente.\nPrende parte al torneo dei pesi medi UFC 17 (al tempo i pesi medi corrispondevano ai pesi mediomassimi standard) dove vince la semifinale contro Bob Gilstrap per sottomissione ma in finale deve accettare un'opinabile sconfitta ai punti contro il forte wrestler Dan Henderson.\nPride Fighting Championships.\nNewton torna subito in Giappone per entrare nella prestigiosissima Pride.\nEsordisce con una sconfitta contro Kazushi Sakuraba, ma vince i successivi cinque incontri tra Pride, Shooto e WEF.\nNel 2001 sfida il futuro campione UFC Dave Menne in Kuwait, perdendo l'incontro ai punti.\nRitorno in UFC e alternanza con Pride.\nNel 2001 fa il suo ritorno in UFC, ed \u00e8 l'anno che segner\u00e0 indelebilmente la sua carriera: pu\u00f2 infatti sfidare subito il campione in carica dei pesi welter Pat Miletich per il titolo, e al terzo round riesce nell'impresa di sottomettere lo statunitense di origini croate e di vincere il titolo.\nNewton non riesce nell'impresa di difendere la cintura e sei mesi dopo si deve arrendere a Matt Hughes che lo mette KO con un body slam.\nDa l\u00ec inizia un alternarsi di incontri tra UFC (che ancora permetteva ai propri atleti di esibirsi con altre promozioni) e Pride: in Giappone sconfigge l'esperto Jos\u00e9 Landi-Jons e Renzo Gracie, mentre viene sconfitto da un emergente Anderson Silva; parallelamente in UFC tenta di nuovo l'assalto al titolo dei pesi welter ma viene messo ancora una volta KO da Matt Hughes.\nDopo Pride e UFC.\nDall'ottobre 2004 Newton si prende una pausa di due anni per poi riprendere la carriera in leghe minori.\nCombatte nella giapponese Hero's e nella statunitense IFL, dove viene sconfitto da Renzo Gracie e da Matt Lindland.\nNel 2009 torna in Canada nell'organizzazione Warrior-1, nella quale firma le sue ultime due vittorie della carriera ai danni di Nabil Khatib e dell'ex campione WEC Shonie Carter: quest'ultima gara doveva valere per il titolo dei pesi welter Warrior-1, ma Newton fall\u00ec il limite di peso per l'incontro e di conseguenza l'incontro non ebbe la cintura in palio.\nIl match di addio di Newton fu nel 2010 con l'organizzazione australiana Impact Fighting Championships."}
{"id": "3879370", "revid": "287204", "url": "https://it.wikipedia.org/wiki?curid=3879370", "title": "Jabalon", "text": ""}
{"id": "3879376", "revid": "1543377", "url": "https://it.wikipedia.org/wiki?curid=3879376", "title": "Ph\u1ea1m Thu H\u1eb1ng", "text": " \u00c8 stata incoronata Miss Vietnam Universo 2005, ed ha quindi rappresentato il Vietnam a Miss Universo 2005 che si \u00e8 svolto il 31 maggio a Bangkok, in Thailandia. La rappresentante del Vietnam tuttavia non \u00e8 riuscita ad avere accesso alla rosa delle quindici semifinaliste, dalle quali poi \u00e8 uscita la vincitrice, la canadese Natalie Glebova.\nCollegamenti esterni.\nSito ufficiale"}
{"id": "3879377", "revid": "729019", "url": "https://it.wikipedia.org/wiki?curid=3879377", "title": "Episodi di Professor Young (prima stagione)", "text": "La prima stagione della serie televisiva Professor Young viene trasmessa in Canada su YTV dal 1\u00ba marzo 2011 e in Italia su Disney XD dal 16 gennaio 2012, tutti i giorni alle 20:00. Invece su Disney Channel Italia \u00e8 stata trasmessa dal 7 febbraio 2012 alle 14:25, dal marted\u00ec a venerd\u00ec. Frisbee l'ha trasmessa in prima tv dal 1\u00ba novembre 2012\nIl professor young.\nAdam Young va a lavorare alla Finnegan High Scool come professore nonostante abbia 14 anni li ritrover\u00e0 Derby, un amico di infanzia e si imbatter\u00e0 in Slab\nun bullo che prover\u00e0 a rubargli la chiave ma Adam la riavr\u00e0 con un duello. Verso la fine dell'episodio prova a confessare il suo amore per Echo una sua allieva\nMr.Roboto.\nAdam inventa un robot Arthur che presenta come nuovo studente, Arthur far\u00e0 subito colpo su Ivy la sorella maggiore di Adam e user\u00e0 la sua forza per distruggere Tater\nIl professor punizione.\nAdam cerca in tutti i modi di uscire dalla scuola insieme a Echo ma viene tutto rovinato quando Tater lo incarica insieme a Derby come sorvegliante per gli studenti in punizione. Un giorno per\u00f2 Derby viene punito al posto di Slab e quest'ultimo torna a casa con Echo e la invita a vedere la maratona di Guerre Stellari.\nIl piccolo chimico.\nAdam produce del gelato usando delle sostanze chimiche ma Derby le mescola a caso producendo una formula per far crescere i capelli, questa formula attirer\u00e0\nl'attenzione di un uomo che cercher\u00e0 di farne pubblicit\u00e0 ma qualcosa non va e i capelli di Tater (usato come cavia) crescono fino a oscuragli la faccia\nMr.Younger Man.\nUna ragazza, Sydney va a fare visita alla scuola di Adam e gli d\u00e0 un appuntamento per una serata al planetario ma mette in imbarazzo Adam che crede di piacerle alla fine per\u00f2 lei lo bacia sulle labbra facendo ingelosire Echo.\nIndagine nel passato.\nNella Finnegan non ci sono pi\u00f9 \"cheerleader\" sostituite dalla signorina Byrne che causa disgusto agli studenti allora Adam chiede a Tater come mai le abbia tolte\ne lui racconta che le ha tolte a causa dell'\"Incidente del 1985\": Rachel, la madre di Adam allora \"cheerleader\" doveva presentarsi a un raduno con le altre \"cheerleader\" ma non aveva finito un collage della guerra del 1812 che la signorina Byrne le aveva assegnato e Rachel si sporca le mani di colla appiccicando\nun costume da pollo che Tater aveva sulla testa di questo che non riesce pi\u00f9 a staccarsela. Adam cerca di sapere chi sia il responsabile esaminando il DNA e scopre che la colpa era della madre di Slab.\nIl gas della verit\u00e0.\nAdam cerca di riprodurre un vulcano con sapone colorato e rilascia gas della verit\u00e0 quindi cerca di stare alla larga da Echo per evitare che gli scappi la verit\u00e0 ma alla fine Tater risolver\u00e0 tutto\nMr.Ballerina.\nAdam scopre che Slab balla allora cerca di entrare nella sua scuola di danza e fargli foto per ricattarlo ma alla fine lui e Derby diventeranno ballerini e dovranno affrontare un imbarazzante spettacolo di danza visto che ci sar\u00e0 tanto pubblico (e i suoi compagni) cos\u00ec si nasconder\u00e0 ma alla fine confesser\u00e0 a tutti che balla\nvenendo preso in giro\nLo show dei talenti.\nTater organizza uno show dei talenti e punisce chi non vuole partecipare alla fine i numeri saranno questi: Derby si esibir\u00e0 in \"Demolition Derby\", Ivy scriver\u00e0 sms comici ed Echo canter\u00e0 una canzone ma Adam cercher\u00e0 di sabotarla\nIl fratello di Adam.\nAdam vorrebbe avere un fratello allora gli viene assegnato un fratello minore tramite internet e si daranno appuntamento in un parcogiochi, intanto a Derby \u00e8 stata assegnata una sorella minore ma lei lo perseguita. Poi a causa di un errore ad Adam viene assegnato uno troppo grande per lui\nMr.Shakespeare.\nVa in scena \"Romeo e Giulietta\" alla Finnegan e Adam cerca di avere la parte per baciare Echo ma la parte andr\u00e0 a Derby\nNotte sotto le stelle.\nAdam finge ci sia un meteorite e fa una lezione serale all'aperto ai suoi allievi\nMr.Marvelous.\nAdam si veste da Mr. Marvelous per riottenere il fumetto di Mr. Marvelous che Slab gli ha rubato ma Echo lo intervista al \"Tg della Finnegan\"\ne un bambino chiede a Mr. Marvelous (Adam) di riavere il suo cane portato in un canile da un signore malvagio che intrappoler\u00e0 Adam\nMr.Dog.\nUn professore ruba ad Adam un progetto e lui allora per recuperarlo fa fingere a Derby di essere un cane alla fine Adam otterr\u00e0 il progetto e collaborer\u00e0\ncon quest'altro professore\nInno della scuola.\nVengono fatte delle selezioni per un inno scolastico alla Finnegan e si candidano Tater, Miss Byrne, Derby, Echo, Slab, Ivy e Adam deve votare ma alla fine si uniscono per montare un unico inno\nLa festa di Halloween.\nLa Finnegan viene scelta per l'anteprima di un film horror basato su un libro e Adam dice alla madre che c'\u00e8 un colloquio solo per stare con i suoi amici ma la madre lo scopre e finisce nei guai\nL'anziano supplente.\nAdam si veste da Mr. Helderman un professore anziano e Tater licenzia Adam pensando che Mr. Helderman sia lui e decide di fare una gara tra i due prof\ne Mr. Helderman (Derby in realt\u00e0) vince e lui finge sia morto per essere confermato come professore\nL'asta di beneficenza.\nTater lancia un'asta per la quale ognuno deve aiutare un altro: Slab aiuter\u00e0 Tater, Adam aiuter\u00e0 Ivy, Echo aiuter\u00e0 Miss Byrne e Derby aiuter\u00e0 Dang ma finir\u00e0 che\nSlab cercher\u00e0 di far diventare Tater un bullo, Ivy costringer\u00e0 Adam a diventare una femmina ma lei (lui) conquister\u00e0 Hutch il fidanzato di Ivy, Echo cercher\u00e0 di far diventare Miss Byrne pi\u00f9 moderna e Derby si far\u00e0 insegnare da Dang tutto quello che sa\nCaccia al capolavoro.\nAdam, Derby ed Echo cercano di recuperare un capolavoro di un certo Fernando e allora si fingeranno studenti anni trenta per far recuperare alla Signorina Byrne\nla memoria e ritroveranno i dipinti ma se ne pentiranno subito. Nel frattempo Tater \u00e8 alle prese con una giornalista\nIl piccolo genio.\nUn bambino diventa pi\u00f9 intelligente di Adam allora lui ingelosito lo saboter\u00e0 facendolo diventare pi\u00f9 stupido\nIl ritorno.\nDerby, Echo, Slab e Ivy dovevano fare uno scherzo a Tater: tirargli una palla di neve ma a causa di un errore Adam diventa la vittima allora lui offeso se ne va dalla scuola e diventa ufficiale della NASA ma dovr\u00e0 portare caff\u00e8 e yogurt ai personali Derby, Echo, Slab ed Ivy sono tristi e allora cercano di raggiungerlo ma tra\nTater che vuole sabotare il tutto e una partecipazione al circo sar\u00e0 difficile alla fine per\u00f2 lo raggiungeranno e finiranno nello spazio ma alla fine Adam riuscir\u00e0 a tornare sulla terra ottenendo una promozione ma lui decider\u00e0 di tornare alla Finnegan School\nTroppi feromoni.\nAdam si fa un bagno di feromoni per attirare Echo ma attirer\u00e0 le falene che lo lasceranno nudo. Nel frattempo Ivy organizza un party vietnamita perch\u00e9 Dang ha nostalgia di casa."}
{"id": "3879378", "revid": "287204", "url": "https://it.wikipedia.org/wiki?curid=3879378", "title": "GNOME Virtual File System", "text": ""}
{"id": "3879379", "revid": "287204", "url": "https://it.wikipedia.org/wiki?curid=3879379", "title": "Great Observatories Origins Deep Survey", "text": ""}
{"id": "3879380", "revid": "287204", "url": "https://it.wikipedia.org/wiki?curid=3879380", "title": "Gross Operating Profit Per Available Room", "text": ""}
{"id": "3879381", "revid": "287204", "url": "https://it.wikipedia.org/wiki?curid=3879381", "title": "GO TO", "text": ""}
{"id": "3879382", "revid": "287204", "url": "https://it.wikipedia.org/wiki?curid=3879382", "title": "GPS and Geo Augmented Navigation system", "text": ""}
{"id": "3879383", "revid": "287204", "url": "https://it.wikipedia.org/wiki?curid=3879383", "title": "Full Rate", "text": ""}
{"id": "3879384", "revid": "287204", "url": "https://it.wikipedia.org/wiki?curid=3879384", "title": "GSM-FR", "text": ""}
{"id": "3879385", "revid": "287204", "url": "https://it.wikipedia.org/wiki?curid=3879385", "title": "Gabiana", "text": ""}
{"id": "3879386", "revid": "287204", "url": "https://it.wikipedia.org/wiki?curid=3879386", "title": "\u0393\u03b1\u03b2\u03b9\u03bd\u03af\u03b1", "text": ""}
{"id": "3879387", "revid": "287204", "url": "https://it.wikipedia.org/wiki?curid=3879387", "title": "\u0393\u03ac\u03b2\u03b1\u03b9", "text": ""}
{"id": "3879390", "revid": "104458", "url": "https://it.wikipedia.org/wiki?curid=3879390", "title": "Sci alpino ai I Giochi olimpici giovanili invernali - Supercombinata femminile", "text": "La gara della supercombinata ragazze di sci alpino ai I Giochi olimpici giovanili invernali di Innsbruck 2012 si \u00e8 tenuta sulla pista della Patscherkofel il 15 gennaio. Hanno preso parte a questa gara 42 atlete in rappresentanza di 35 nazioni.\nRisultato.\nLegenda:"}
{"id": "3879393", "revid": "110157", "url": "https://it.wikipedia.org/wiki?curid=3879393", "title": "Adriana Rever\u00f3n", "text": "Biografia.\nPrima di entrare nel mondo dei concorsi di bellezza, Rever\u00f3n lavorava come modella e stava completando i propri studi in architettura tecnica. Adriana Rever\u00f3n, ha partecipato con la fascia di Miss Maxarco nel locale concorso di Miss Tenerife, tenuto a Icod de los Vinos, piazzandosi al secondo posto, dietro Marta Dom\u00ednguez. Tuttavia, la Dom\u00ednguez ha rinunciato al titolo, e la Rever\u00f3n ha rilevato il suo titolo di \"Miss Tenerife 2006\". Grazie a questo titolo ha avuto modo di partecipare a Miss Spagna 2007, piazzandosi al secondo posto dietro Natalia Zabala.\nLa Reveron avrebbe dovuto partecipare a Miss Europa, ma quell'anno il concorso non si tenne.} Un anno dopo, viene selezionata per partecipare a Miss Terra 2008, arrivando sino alle semifinali del concorso, e piazzandosi alla fine fra le prime otto classificate. Nel 2010, viene organizzato un concorso di bellezza speciale per scegliere la rappresentante spagnola per Miss Universo 2010, dato che l'evento ufficiale, Miss Spagna, era stato posticipato a settembre, un mese dopo la trasmissione di Miss Universo. Adriana Reveron quindi rappresenta la Spagna a Miss Universo, ma non riesce a classificarsi."}
{"id": "3879396", "revid": "287204", "url": "https://it.wikipedia.org/wiki?curid=3879396", "title": "Consiglio esecutivo", "text": ""}
{"id": "3879406", "revid": "116855886", "url": "https://it.wikipedia.org/wiki?curid=3879406", "title": "Bugul Noz", "text": "Nelle credenze bretoni Bugul Noz \u00e8 uno spirito che vive nei boschi di Bretagna. \u00c8 l'ultimo del suo genere e si dice che fosse incredibilmente brutto e ci\u00f2 lo angoscia. Il suo aspetto \u00e8 cos\u00ec terribile che anche gli animali del bosco lo evitano e a volte grida per avvertire gli umani del suo approssimarsi, cos\u00ec da non fare paura. Anche se non malvagio (anzi, piuttosto gentile e dolce) \u00e8 sempre solo a causa del suo orribile aspetto."}
{"id": "3879407", "revid": "960053", "url": "https://it.wikipedia.org/wiki?curid=3879407", "title": "Robby Robinson", "text": "Ha vinto i titoli di Mr. America, Mr. World e Mr. Universe, ed \u00e8 stato il primo Masters Olympia nel 1994. Era soprannominato Il principe nero.\nBiografia.\nRobinson \u00e8 nato a Damascus, in Georgia, e cresciuto a Tallahassee, in Florida. Ha frequentato la Florida A&amp;M University, dove praticava football americano e atletica leggera. In questi anni Robinson inizia ad interessarsi anche al culturismo. Dopo aver partecipato ad oltre trecento competizioni amatoriali, Robinson passa al professionismo nel 1975.\nAnche se doveva essere la sua unica esperienza nel cinema, il primo anno di professionismo di Robby Robinson nel 1975 viene raccontato nel documentario \"cult\" \"Pumping Iron\". Nel complesso, Robinson ha vinto numerosi concorsi IFBB, tra cui la prima edizione del Night of Champions nel 1979 ed il primo Masters Olympia nel 1994."}
{"id": "3879409", "revid": "134615", "url": "https://it.wikipedia.org/wiki?curid=3879409", "title": "Gy\u016bki", "text": ""}
{"id": "3879410", "revid": "827882", "url": "https://it.wikipedia.org/wiki?curid=3879410", "title": "Toyo Kogyo Soccer Club 1967", "text": "Questa voce raccoglie le informazioni riguardanti il Toyo Kogyo Soccer Club nelle competizioni ufficiali della stagione 1967.\nStagione.\nNella stagione 1967 il Toyo Kogyo continu\u00f2 a confermarsi migliore squadra del Giappone sconfiggendo dapprima il Furukawa Electric in campionato e, in seguito, prevalendo in Coppa dell'Imperatore grazie a una vittoria di misura sul Mitsubishi Heavy Industries."}
{"id": "3879413", "revid": "1714743", "url": "https://it.wikipedia.org/wiki?curid=3879413", "title": "Gigliola Gonzaga", "text": "Biografia.\nEra figlia primogenita di Filippino Gonzaga, che si ingrazi\u00f2 i Visconti di Milano facendola sposare nel 1342 a Matteo II Visconti. Grazie a questa alleanza Filippino combatt\u00e9 a fianco dei milanesi contro gli Scaligeri, signori di Verona. Nel 1350 era di nuovo a fianco dei Visconti contro la signoria di Bologna.\nDal matrimonio nacquero due figlie: \nGigliola rimase vedova nel 1355 quando il marito, a causa di una congiura ordita dai fratelli, mor\u00ec molto probabilmente avvelenato nel suo castello di Saronno. Fece ritorno a Mantova e ingaggi\u00f2 con i parenti Guido e Feltrino una lunga disputa per il controllo delle terre di confine (Isola Dovarese, Pomponesco, Correggioverde, Fossa Caprara, Vescovato, Sabbioneta, Commessaggio, Viadana e Cicognara, Rivarolo e San Giovanni in Croce) che la madre Anna Dovara, discendente di Buoso da Duera signore di Cremona, morendo le aveva lasciato. La vicenda si concluse con l'accaparramento delle terre da parte della famiglia Gonzaga."}
{"id": "3879417", "revid": "1543377", "url": "https://it.wikipedia.org/wiki?curid=3879417", "title": "Just a Lil Bit", "text": "Just a Lil Bit \u00e8 un brano musicale del rapper statunitense 50 Cent, pubblicato come terzo singolo dall'album \"The Massacre\" del 2005. Il singolo \u00e8 riuscito ad arrivare sino alla terza posizione della classifica Billboard Hot 100."}
{"id": "3879421", "revid": "287204", "url": "https://it.wikipedia.org/wiki?curid=3879421", "title": "John George Nicolay", "text": "Nato come Johann Georg in Essingen, nella Renania Bavarese, emigr\u00f2 con il padre a sei anni negli Stati Uniti, dove frequent\u00f2 la scuola a Cincinnati. Successivamente si rec\u00f2 in Illinois, dove divenne assistente del segretario di Stato dell'Illinois. Occupando questa posizione, incontr\u00f2 Abraham Lincoln e ne divenne un fedele collaboratore.\nNel 1861, Lincoln nomin\u00f2 Nicolay suo segretario privato, il primo atto ufficiale della sua nuova amministrazione. Nicolay serv\u00ec in questa carica fino alla morte di Lincoln nel 1865. Poco prima l'assassinio del presidente, Nicolay fu nominato a una posizione diplomatica in Francia. Dopo la morte del presidente, Nicolay divenne infatti Console degli Stati Uniti a Parigi (1865-1869).\nPer qualche tempo dopo il suo ritorno negli Stati Uniti, si occup\u00f2 del \"Chicago Republican\". Egli era \"marshall\" della Corte Suprema degli Stati Uniti (1872-1887). Nel 1881, Nicolay scrisse il libro \"The Outbreak of the rebellion\" (\"Lo scoppio della ribellione\").\nAssieme a John Hay, altro assistente di Lincoln, collabor\u00f2 alla biografia ufficiale del Presidente. Apparve nella serie \"The Century Magazine\" (1886-1890) ed \u00e8 stato poi rilasciato (1890-1894) in forma di libro come dieci volumi, insieme con le opere complete di due volumi di Abraham Lincoln. La biografia che ne risulta \u00e8 una risorsa definitiva su Lincoln e il suo tempo. Nicolay e Hay curarono anche le opere di Lincoln in dodici volumi (1905)."}
{"id": "3879425", "revid": "468892", "url": "https://it.wikipedia.org/wiki?curid=3879425", "title": "Martouf", "text": ""}
{"id": "3879430", "revid": "122118614", "url": "https://it.wikipedia.org/wiki?curid=3879430", "title": "Ordine del Cavaliere di Madara", "text": "L'Ordine del Cavaliere di Madara \u00e8 un Ordine cavalleresco bulgaro.\nStoria.\nL'Ordine \u00e8 stato fondato il 4 agosto 1966.\nL'Ordine, decaduto dopo la fine del comunismo, \u00e8 stato ristabilito il 29 maggio 2003.\nClassi.\nL'Ordine dispone delle seguenti classi di benemerenza:\nAssegnazione.\nL'Ordine viene assegnato per contributi particolarmente grandi al consolidamento delle relazioni bilaterali con la Bulgaria."}
{"id": "3879433", "revid": "2223737", "url": "https://it.wikipedia.org/wiki?curid=3879433", "title": "Christina Grimmie", "text": "Inizialmente conosciuta su YouTube e Internet anche come zeldaxlove64 per le sue cover di canzoni di successo, nel giugno del 2011 ha pubblicato il suo EP di debutto, \"Find Me\".\nBiografia.\nNotoriet\u00e0 su YouTube (2009-2011).\nNasce a Marlton, nel New Jersey, in una famiglia di origini italiane e rumene.. La sua notoriet\u00e0 aumenta dopo la pubblicazione su YouTube delle sue cover di \"Just a Dream\" di Nelly e \"Party in the USA\" di Miley Cyrus, nell'estate 2009. Avendo avuto oltre 24 milioni di visite sul suo canale a cominciare da dicembre 2011, ci\u00f2 ha fatto del suo canale uno dei primi cinque pi\u00f9 visitati della categoria musicale. Inoltre si piazza al numero 2 nella top 5 al concorso \"MyYouTube\", alle spalle di Selena Gomez, e davanti a Rihanna, Nicki Minaj e Justin Bieber.\nLe prime esibizioni dal vivo e il primo EP (2011).\nNel 2011 partecipa al concerto di beneficenza UNICEF e fa da seconda voce per i Selena Gomez &amp; the Scene. Prende inoltre parte al primo \"Digitour\", progettato appositamente per gli artisti di YouTube. Durante il Concerto della Speranza ha aperto le esibizioni per Selena Gomez &amp; The Scene, Allstar Weekend e Jonas Brothers.\nGira per sei settimane con i Selena Gomez &amp; The Scene per le date di apertura del \"We Own the Night Tour\" e appare al \"The Ellen DeGeneres Show\" esibendosi con Tyler Ward in una cover di Lil Wayne intitolata \"How to Love\", andata in onda il 10 ottobre 2011. Il 20 novembre Christina Grimmie si esibisce nel preshow agli \"American Music Awards\" del 2011 a fianco a Taio Cruz per una versione speciale di \"Higher\".\nIl 14 giugno 2011 viene pubblicato il suo primo EP, intitolato \"Find Me\". \"Advice\", il suo singolo di debutto, viene in seguito distribuito a Radio Disney l'11 giugno, e il video musicale del singolo viene pubblicato il 19 luglio sul suo canale YouTube.\nDurante i \"Music Awards\" ha avuto anche modo di esibirsi con la sua canzone \"Not Fragile\" insieme ai Selena Gomez &amp; The Scene. Ha avuto in seguito modo di cantare la sua \"Advice\" nello show di Disney Channel So Random! l'11 dicembre 2011.\n\"With Love\" e la partecipazione a \"The Voice\" (2012-2014).\nNel gennaio del 2012 annuncia ai suoi fan su Facebook e Twitter di essersi trasferita a Los Angeles per proseguire la sua carriera di cantante. Nel 2013 annuncia l'imminente uscita del suo primo album in studio, intitolato \"With Love\" e pubblicato il 6 agosto dello stesso anno.\nNel 2014 partecipa alla sesta stagione della competizione canora della NBC \"The Voice\". Alla blind audition si esibisce con la hit \"Wrecking Ball\" di Miley Cyrus. Le sue versioni di \"Hold On, We're Going Home\", \"How to Love\", \"Somebody That I Used to Know\" con il coach Adam Levine e \"Can't Help Falling in Love\" raggiungono tutte la top ten su iTunes. Alla fine si classifica terza. Partecipa poi al \"The Voice Summer Tour\", iniziato il 21 giugno 2014 a San Antonio, Texas.\nGli ultimi singoli e \"Side A\" (2015-2016).\nIl 4 marzo 2015 la Grimmie annuncia di aver chiuso il contratto che la legava alla Island Records e che sta lavorando a un nuovo album. Un nuovo singolo intitolato \"Clich\u00e9\" viene pubblicato il 16 marzo 2015, seguito il 27 aprile 2015 da un altro singolo inedito, \"Stay with Me\", in collaborazione con Diamonds Eyes. Partecipa come concorrente all'\"iHeartRadio Contest\", risultando vincitrice del Rising Star Contest, assicurandosi l'apertura dell'edizione 2015 dell\"'iHeartRadio Music Festival\" a settembre. Sempre nel 2015 partecipa alle riprese del film \"The Matchbreaker\", diretto da Caleb Vetter e in uscita nel 2016.\nNel febbraio 2016 pubblica indipendentemente il suo secondo EP, \"Side A\". Nella prima settimana di giugno 2016, alcuni giorni prima della sua morte, annuncia di voler pubblicare un secondo album di inediti entro la fine dell'anno, che avrebbe iniziato a scrivere dopo il tour statunitense a supporto del gruppo pop punk Before You Exit.\nLa morte.\nVerso le prime ore del 10 giugno 2016 viene uccisa per mezzo di arma da fuoco al termine di un concerto ad Orlando, in Florida, presso il Plaza Live Theater. Ad aprire il fuoco \u00e8 Kevin James Loibl, ventisettenne che spara tre colpi a Christina mentre stava firmando autografi per i suoi fan. L'uomo, bloccato dal fratello dell'artista, riesce a rivolgere l'arma contro se stesso e a uccidersi. Secondo la polizia, l'aggressore aveva due pistole, vari caricatori e un grosso coltello da caccia. Ricoverata urgentemente in un ospedale della citt\u00e0, Christina Grimmie \u00e8 stata dichiarata morta quella stessa mattina. I suoi funerali si sono tenuti il 16 giugno 2016 a Marlton, nel luogo di nascita della cantante.\nPubblicazioni postume e \"Side B\" (dal 2017).\nIl 16 febbraio 2017 viene pubblicato il lyric video ufficiale del primo singolo, \"Invisible\".\nIl 21 aprile 2017 \u00e8 stato pubblicato l'EP \"Side B\", gi\u00e0 finito di registrare prima della morte di Christina, con il permesso dei suoi genitori. Il 9 giugno 2017 esce l'album \"All is Vanity\"."}
{"id": "3879435", "revid": "287204", "url": "https://it.wikipedia.org/wiki?curid=3879435", "title": "Gengoroh Tagame", "text": "Biografia.\nNato in una famiglia di discendenza samurai, Tagame inizi\u00f2 la sua carriera come disegnatore di manga nel 1982, mentre studiava graphic design presso la . I suoi lavori sono stati pubblicati in svariate riviste gay giapponesi, incluse \"Sabu\", \"G-men\" e \"SM-Z\". Dal 1986 utilizza lo pseudonimo Gengoroh Tagame e dal 1994 vive dei profitti delle proprie opere. Nel 2006 Tagame ha pubblicato una serie di artbook in due volumi sulla storia dell'arte erotica gay in Giappone dagli anni Cinquanta ad oggi, .\nTutti i suoi lavori contengono uomini virili, o giovani, e il loro apprendimento di una sottomissione fisica e mentale. I suoi lavori includono: \"Jujitsu Kyoshi\" presso \"B Product\"; \"Emono, Shirogane no Hana\" (3 vol.) e \"Pride\" (3 vol.) su \"G-Project\". \"Naburi mono\" (\"Zimbello\"), serializzato su \"G-Men\" nel 1994, riguarda il rapimento di un wrestler che rifiuta un boss della yakuza.. Il suo manga \u00e8 stato tradotto in francese nel 2005, seguito da \"Arena\" nel 2006 e \"Goku\" nel 2009. Inoltre un artbook dei suoi lavori \u00e8 stato pubblicato in Francia dalla H&amp;O Editions. Sempre in Francia si \u00e8 tenuta nel maggio 2009 una mostra dei suoi lavori.\nTagame \u00e8 considerato ad oggi il creatore di manga gay pi\u00f9 influente in Giappone e \u00abil pi\u00f9 talentuoso e famoso autore di manga gay a tema sadomaso\u00bb. La maggior parte dei suoi lavori \u00e8 apparsa per la prima volta su riviste gay e di solito trattano di abuso sessuale. Il suo dipingere uomini muscolosi e villosi \u00e8 stato citato come catalizzatore per il cambiamento nella moda fra le persone gay iniziato nel 1995, che ha portato a un allontanamento dagli stereotipi \"bish\u014dnen\" di uomini snelli e glabri verso una tendenza per la mascolinit\u00e0 e la presenza fisica.\nTagame \u00e8 stato pubblicato per la prima volta in Italia nel 2009 dalla Black Velvet Editrice con la raccolta di storie \"Racconti estremi\". In Italia, di Tagame \u00e8 stato anche pubblicato \"Virtus\", dalla casa editrice Renbooks, specializzata in fumetti rivolti a pubblico LGBT. Questo volume \u00e8 ambientato nell'antica Roma e nell'edizione italiana differisce leggermente dal volume originale, per espresso volere dell'autore, che ha seguito passo a passo la lavorazione dell'edizione italiana. Nel luglio 2014 la Renbooks pubblica anche \"L'inverno del pescatore\", opera del 2011 nella quale Tagame racconta una storia in cui viene dato pi\u00f9 spazio alla parte sentimentale rispetto ai suoi lavori precedenti.\nRiconoscimenti.\nTra i vari premi ricevuti, si distingue il Eisner Award - Migliore edizione statunitense di opere straniere del 2018 con \"Il marito di mio fratello\".\nQuest'ultimo manga nel 2015 ha ricevuto anche un \"Excellence Prize\" al 19\u00b0 Japan Media Arts Festival, nel dicembre 2016 \u00e8 stato nominato per il \"Best Comic\" al 44\u00ba Festival internazionale del fumetto di Angoul\u00eame, nel 2018 ha ricevuto l'Excellence Award al 47\u00b0 Japan Cartoonists Association Award."}
{"id": "3879436", "revid": "1305772", "url": "https://it.wikipedia.org/wiki?curid=3879436", "title": "Outta Control", "text": "Outta Control \u00e8 un brano musicale del rapper statunitense 50 Cent, pubblicato come quarto singolo dall'album \"The Massacre\" del 2005, in una versione remix in cui collabora il gruppo hip hop Mobb Deep. Il singolo \u00e8 riuscito ad arrivare sino alla sesta posizione della classifica Billboard Hot 100."}
{"id": "3879439", "revid": "1543377", "url": "https://it.wikipedia.org/wiki?curid=3879439", "title": "Equazione di Larmor", "text": "In fisica, l'equazione di Larmor o formula di Larmor, derivata da Joseph Larmor nel 1897, descrive la potenza della radiazione emessa da una particella carica non relativistica formula_1 quando la particella subisce una variazione di velocit\u00e0.\nL'equazione.\nL'accelerazione di una carica produce l'emissione di radiazione elettromagnetica, che si propaga nella forma di onda. Per velocit\u00e0 molto inferiori alla velocit\u00e0 della luce la potenza totale irradiata \u00e8 data dall'equazione di Larmor, che nel Sistema Internazionale \u00e8 data da:\nmentre nel sistema CGS:\ndove formula_4 \u00e8 la carica, formula_5 \u00e8 l'accelerazione e formula_6 la velocit\u00e0 della luce. La generalizzazione relativistica, per velocit\u00e0 prossime a formula_6, \u00e8 fornita dai potenziali di Li\u00e9nard-Wiechert.\nDerivazione.\nIl campo generato da una particella non relativistica carica in moto, ottenuto a partire dai potenziali di Li\u00e9nard\u2013Wiechert, ha la forma:\ndove formula_4 \u00e8 la carica, formula_10 \u00e8 la velocit\u00e0 della carica divisa per \"c\", formula_11 \u00e8 l'accelerazione della carica divisa per \"c\", formula_12 un vettore unitario parallelo a formula_13 ed formula_14 il modulo di formula_13. I termini al secondo membro sono valutati al tempo ritardato, dato da:\nL'espressione del campo \u00e8 la somma dei due contributi al secondo membro, relativi alla velocit\u00e0 e all'accelerazione della carica essendo rispettivamente dipendenti da formula_17 e da formula_17 e formula_19. Il campo relativo alla velocit\u00e0 \u00e8 proporzionale a formula_20, e pertanto si annulla rapidamente al crescere della distanza. Il campo relativo all'accelerazione, denotato con formula_21, decresce come formula_22 ed \u00e8 il principale responsabile della perdita di energia da parte della carica.\nLa densit\u00e0 del flusso di energia irraggiata \u00e8 fornita dal vettore di Poynting per il campo relativo all'accelerazione:\nLa potenza irraggiata per unit\u00e0 di angolo solido formula_24 \u00e8 quindi data da:\nDetto formula_26 l'angolo tra i vettori formula_27 e formula_12, la radiazione \u00e8 polarizzata nel piano generato da tali vettori e si ha:\ndove \u00e8 determinante la dipendenza da formula_30.\nLa potenza totale irraggiata \u00e8 ottenuta integrando su tutto l'angolo solido formula_24:\nche \u00e8 il risultato di Larmor per una carica non relativistica che accelera. Si tratta di una grandezza covariante, ovvero invariante sotto trasformazione di Lorentz.\nGeneralizzazione relativistica.\nL'equazione di Larmor pu\u00f2 essere modificata per velocit\u00e0 relativistiche considerando la componente spaziale formula_33 del quadrimpulso formula_34:\nSi ottiene cos\u00ec la generalizzazione invariante:\nLa potenza irradiata dipende pertanto dall'entit\u00e0 della variazione della quantit\u00e0 di moto della carica nel tempo, ed \u00e8 proporzionale al quadrato della carica ed inversamente proporzionale al quadrato della sua massa. Riscrivendo il prodotto dei quadrivettori energia-momento si ha:\ndove si \u00e8 sfruttato il fatto che:\nAl tendere di formula_17 a zero, formula_40 e quindi formula_41.\nForma non covariante.\nIn termini dell'energia formula_42 e dell'impulso formula_43, sostituendo:\nnell'espressione covariante, si ha:\ne dunque:\nAggiungendo e sottraendo formula_50 si ha:\ne sfruttando l'identit\u00e0 vettoriale:\nsi ottiene:\nche \u00e8 l'espressione trovata da Li\u00e9nard nel 1898.\nIl termine formula_54 evidenzia il fatto che per formula_40, ovvero per formula_56, la radiazione emessa \u00e8 trascurabile. Se l'accelerazione e la velocit\u00e0 sono ortogonali, inoltre, la potenza \u00e8 ridotta di un fattore formula_57, e tale fattore di riduzione aumenta con la velocit\u00e0."}
{"id": "3879442", "revid": "767487", "url": "https://it.wikipedia.org/wiki?curid=3879442", "title": "Il gentiluomo cocchiere", "text": "Il gentiluomo cocchiere (\"The Man on the Box\") \u00e8 un film muto del 1925 diretto da Charles Reisner; \u00e8 il \"remake\" di un altro \"The Man on the Box\", una pellicola del 1914 diretta da Oscar C. Apfel.\nLa sceneggiatura si basa su \"The Man on the Box\", romanzo di Harold McGrath pubblicato a Indianapolis nel 1904 da cui fu tratto l'omonimo lavoro teatrale di Grace Livingston Furniss andato in scena a Broadway all'Hoyt's Theatre il 3 ottobre 1905.\nTrama.\nBob Warburton, un giovane scapolo benestante, si innamora di Betty Annesly e, per poterle stare vicino, si fa assumere come giardiniere dal padre di lei, il colonnello Annesley. La ragazza scopre per\u00f2 lo stratagemma del suo ammiratore e, per dargli una lezione, insiste perch\u00e9 il nuovo giardiniere serva a tavola durante un pranzo importante. Bob rifiuta l'incombenza e cos\u00ec viene rimpiazzato dal maggiordomo del conte Karloff che si offre, per l'occasione, di cederlo in prestito al padrone di casa. Bob si accorge che Badkoff, il maggiordomo, \u00e8 un agente nemico incaricato di rubare al padre di Betty i piani segreti di un elicottero. Travestito da cameriera, Bob mette i bastoni tra le ruote alla spia, salvando i preziosi documenti. Alla fine, conquista anche la bella Betty, portandola all'altare.\nDistribuzione.\nIl copyright del film, richiesto dalla Warner Bros. Pictures, Inc., fu registrato il 12 settembre 1925 con il numero LP21819.\nDistribuito dalla Warner Bros., usc\u00ec nelle sale cinematografiche statunitensi l'11 (o il 17) ottobre del 1925 dopo essere stato presentato in prima a New York il 12 settembre 1925.\nIn Italia, usc\u00ec nel 1927, distribuito dalla Pittaluga.\nConservazione.\nCopia della pellicola (positivo 16\u00a0mm) viene conservata negli archivi dell'EmGee Film Library e in collezioni private. Copie incomplete si trovano negli archivi del George Eastman House di Rochester e all'UCLA Film And Television Archive di Los Angeles."}
{"id": "3879444", "revid": "767487", "url": "https://it.wikipedia.org/wiki?curid=3879444", "title": "Toccato!", "text": "Toccato! (\"Gotcha!\") \u00e8 un film del 1985 diretto da Jeff Kanew, con Anthony Edwards, Linda Fiorentino e Jsu Garcia.\nTrama.\nJonathan Moore \u00e8 uno studente della UCLA che non ha molta fortuna con le ragazze, ma in compenso \u00e8 un ottimo giocatore di un gioco chiamato Gotcha (Toccato in italiano), una specie di Paintball in cui deve colpire tutti gli altri giocatori presenti su una lista. Durante una vacanza a Parigi con il suo amico Manolo incontra una ragazza cecoslovacca, Sasha Banicek, innamorandosene.\nJonathan decide di seguire Sasha dapprima a Berlino Ovest e successivamente a Berlino Est, dove ben presto si trova coinvolto in una storia di vere spie. Alla fine tutta la vicenda si risolve a Los Angeles grazie anche all'aiuto della CIA."}
{"id": "3879445", "revid": "599013", "url": "https://it.wikipedia.org/wiki?curid=3879445", "title": "Giulio Griccioli", "text": "Carriera.\nDal 1998 al 2009 \u00e8 stato uno degli allenatori del settore giovanile della Mens Sana Siena; sempre a Siena \u00e8 stato assistente di Simone Pianigiani nella stagione 2009-2010.\nDal 2010 allena lo Scafati Basket. Nella stagione 2010-11 \u00e8 stato eletto miglior allenatore del Campionato di Legadue. Nella stagione 2012-13 allena la Junior Libertas Pallacanestro.\nDal 2014 al 2015 \u00e8 stato alla guida dell'Upea Capo d'Orlando.\nIl 19 luglio 2016 viene ufficializzato il suo ritorno, questa volta come \"head coach,\" alla Mens Sana Siena in A2.\nIl 30 ottobre 2017 viene sollevato dall\u2019incarico dalla dirigenza biancoverde.\nIl 22 giugno 2018 firma con la Virtus Pallacanestro Bologna come assistente allenatore di Stefano Sacripanti.\nIl 18 giugno 2019 torna dopo sette anni ad allenare Scafati Basket, con cui firma un contratto biennale."}
{"id": "3879448", "revid": "1924342", "url": "https://it.wikipedia.org/wiki?curid=3879448", "title": "Hustler's Ambition", "text": "Hustler's Ambition \u00e8 un brano musicale del rapper statunitense 50 Cent, pubblicato come primo singolo dalla colonna sonora \"Get Rich or Die Tryin\"'. Il brano \u00e8 stato inoltre inserito come bonus track nell'album \"Curtis\", terzo album di 50 Cent."}
{"id": "3879449", "revid": "697352", "url": "https://it.wikipedia.org/wiki?curid=3879449", "title": "Gotcha!", "text": ""}
{"id": "3879460", "revid": "173469", "url": "https://it.wikipedia.org/wiki?curid=3879460", "title": "Gengoro Tagame", "text": ""}
{"id": "3879461", "revid": "173469", "url": "https://it.wikipedia.org/wiki?curid=3879461", "title": "Gengorou Tagame", "text": ""}
{"id": "3879464", "revid": "173469", "url": "https://it.wikipedia.org/wiki?curid=3879464", "title": "Tagame Gengoroh", "text": ""}
{"id": "3879471", "revid": "99190769", "url": "https://it.wikipedia.org/wiki?curid=3879471", "title": "T\u00eate de Milon", "text": "La T\u00eate de Milon (3.693\u00a0) \u00e8 una montagna delle Alpi del Weisshorn e del Cervino nelle Alpi Pennine. Si trova nel Canton Vallese (Svizzera).\nCaratteristiche.\nLa montagna \u00e8 collocata ad ovest dei pi\u00f9 alti Weisshorn e Bishorn lungo lo spartiacque tra la Turtmanntal e la Valle di Zinal.\nDalla montagna si dipartono principalmente tre creste. Una sale verso est la congiunge con il pi\u00f9 alto Bishorn; una seconda scende verso nord al \"Col de Tracuit\" dove \u00e8 collocata la Cabane de Tracuit e la terza scende ad ovest verso la Poite d'Arpitetta (3.132 m) ed il \"Roc de la Vache\" (2.581 m).\nSalita alla vetta.\nSi pu\u00f2 salire sulla montagna partendo dalla Cabane de Tracuit (3.256\u00a0m). Dal rifugio si prende piede sul Turtmanngletscher e poi si risale il ghiacciato versante nord-est."}
{"id": "3879478", "revid": "481666", "url": "https://it.wikipedia.org/wiki?curid=3879478", "title": "Charles F. Reisner", "text": ""}
{"id": "3879490", "revid": "104458", "url": "https://it.wikipedia.org/wiki?curid=3879490", "title": "Sci alpino ai I Giochi olimpici giovanili invernali - Slalom parallelo a squadre miste", "text": "La gara di slalom parallelo a squadre miste di sci alpino ai I Giochi olimpici giovanili invernali di Innsbruck 2012 si \u00e8 tenuta sulla pista della Patscherkofel il 17 gennaio. Hanno preso parte a questa gara 32 atlete in rappresentanza di 8 nazioni.\nRisultato.\nLegenda:"}
{"id": "3879491", "revid": "339392", "url": "https://it.wikipedia.org/wiki?curid=3879491", "title": "Syd Chaplin", "text": ""}
{"id": "3879492", "revid": "1305772", "url": "https://it.wikipedia.org/wiki?curid=3879492", "title": "Wild Arms XF", "text": " \u00e8 un videogioco di ruolo della serie \"Wild Arms\", il primo ad essere pubblicato per PlayStation Portable. Il gioco \u00e8 stato annunciato ad un evento della Media.Vision il 2 settembre 2006 ed \u00e8 stato pubblicato in Giappone nel 2007. Una versione per il mercato americano \u00e8 stata resa disponibile l'11 marzo 2008, mentre per il mercato europeo il 28 novembre 2008.\nAccoglienza.\nLa rivista \"Play Generation\" diede al gioco un punteggio di 82/100, trovando un impianto di gioco semplice, ma con un ampio ventaglio di opportunit\u00e0 strategiche, dando cos\u00ec vita ad un interessante GdR tattico."}
{"id": "3879496", "revid": "599013", "url": "https://it.wikipedia.org/wiki?curid=3879496", "title": "Massimiliano Menetti", "text": "Biografia.\nDopo una prima esperienza come vice-allenatore della Pallacanestro Reggiana, nel 1999 diviene allenatore della Juvenilia Reggio Emilia con la quale nel 2003 ottiene la promozione in Serie A1. Al termine della stagione torna alla Reggiana come vice-allenatore. Resta in bianco-rosso fino al 2009 (nel 2006-2007 come allenatore), per poi trasferirsi alla Societ\u00e0 Sportiva Sutor come vice. L'anno seguente torna a Reggio Emilia, occupando dal 2011 il ruolo di allenatore. Conclude la prima stagione con la promozione in massima serie.\nIl 17 maggio 2018, dopo otto stagioni consecutivi, Menetti lascia la panchina della Reggiana. Dal 7 giugno 2018 \u00e8 allenatore del Treviso Basket."}
{"id": "3879506", "revid": "584834", "url": "https://it.wikipedia.org/wiki?curid=3879506", "title": "TEEM", "text": ""}
{"id": "3879509", "revid": "226458", "url": "https://it.wikipedia.org/wiki?curid=3879509", "title": "Morgen (mitologia)", "text": "Morgens, Morgans o Mari-Morgans sono divinit\u00e0 delle acque gallesi e bretoni che facevano affogare gli uomini. Potevano attirare gli uomini con la loro bellezza o con scorci di edifici con giardini d'oro o di cristallo sottacqua. Erano anche responsabili di gravi alluvioni che distruggevano le colture e i villaggi. Nella storia dell'annegamento della citt\u00e0 bretone di Ys, la causa \u00e8 la figlia del re, Dahut, che diventa un morgen marino. Le morgens erano eternamente giovani e come sirene si siedono in acqua e pettinavano i loro capelli in modo seducente. Nelle leggende arturiane, soprattutto nella \"Vita di Merlino\" di Goffredo di Monmouth, il regnant di Avalon \u00e8 una \"Morgen\". Per questo l'origine di Morgana la Fata pu\u00f2 essere collegato a questi miti bretoni."}
{"id": "3879514", "revid": "287204", "url": "https://it.wikipedia.org/wiki?curid=3879514", "title": "Gabrielli di Gubbio", "text": ""}
{"id": "3879516", "revid": "287204", "url": "https://it.wikipedia.org/wiki?curid=3879516", "title": "Gada", "text": ""}
{"id": "3879517", "revid": "287204", "url": "https://it.wikipedia.org/wiki?curid=3879517", "title": "County Board", "text": ""}
{"id": "3879518", "revid": "287204", "url": "https://it.wikipedia.org/wiki?curid=3879518", "title": "Nehalem-EP", "text": ""}
{"id": "3879519", "revid": "1522738", "url": "https://it.wikipedia.org/wiki?curid=3879519", "title": "Galad", "text": ""}
{"id": "3879522", "revid": "287204", "url": "https://it.wikipedia.org/wiki?curid=3879522", "title": "Galeatto", "text": ""}
{"id": "3879523", "revid": "287204", "url": "https://it.wikipedia.org/wiki?curid=3879523", "title": "Galeasso", "text": ""}
