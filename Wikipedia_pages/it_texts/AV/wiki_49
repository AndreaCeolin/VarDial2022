{"id": "3795382", "revid": "399", "url": "https://it.wikipedia.org/wiki?curid=3795382", "title": "Brachylogus iuris civilis", "text": "Il Brachylogus iuris civilis (anche \"Corpus Legum per modum Institutionum\", o, anche, \"Brachylogus totius iuris civilis\", spesso abbreviato, semplicemente, in \"Brachylogus\") \u00e8 il nome attribuito a un'opera giuridica medievale in latino, di autore ignoto. Si tratta di un'epitome sistematica di diritto romano, prodotto di un'area culturale e geografica non individuata, con una probabile collocazione cronologica tra XI e XII secolo. \nL'opera rivela l'utilizzazione di uno svariato repertorio di fonti giuridiche, tra cui la codificazione giustinianea (compresi i \"Digesta\"), il \"Capitulare Italicum\" e la \"Lex Romana Wisigothorum\".\nContenuti.\nIl suo autore fa propria l'impostazione quadripartita delle Istituzioni di Giustiniano, e attinge abbondantemente ai \"Digesta\" (le \"Pandette\"), al \"Codex Iustinianus\" e alle \"Novellae Constitutiones\". Ma alcuni passaggi, presi evidentemente dalle \"Sententiae Receptae\" di Giulio Paolo, implicano nell'autore una dimestichezza con la \"Lex Romana Visigothorum\", vale a dire quella compilazione del diritto romano eseguita per ordine di Alarico II, una delle fonti storiche a cui si deve la tradizione dell'opera di Giulio Paolo. \nOrigine e datazione.\nNon si conosce l'area di origine dell'opera, per la quale \u00e8 stata proposta l'Italia dell'XI secolo, la Provenza del XII secolo, o anche la Germania medievale, paese quest'ultimo nel quale il compendio conobbe una grande diffusione fino al XVII secolo. Alcuni studiosi hanno perfino voluto retrodatarla allo stesso imperatore Giustiniano, mentre altri l'hanno postdatata al XVI secolo, epoca della sua prima pubblicazione a stampa, relegandola quindi tra le opere apocrife.\nPer ragioni di coerenza interna, l'opera \u00e8 di sicuro successiva] al regno di Luigi il Pio (778-840), dal momento che contiene la norma di diritto longobardo, imposta da questo re, con cui si proibiva l'ammissibilit\u00e0 della testimonianza di un chierico contro un laico. Una datazione ancora successiva pu\u00f2 essere ipotizzata sulla base dello stile espositivo, di gran lunga superiore a quello degli autori di diritto del X e XI secolo. Un \"terminus ante quem\" \u00e8 suggerito ancora dall'analisi stilistica e tematica, dal momento che, al metodo usato dall'autore, sono del tutto estranee le influenze della Scuola bolognese dei glossatori: il trattato sarebbe stato quindi scritto non dopo il movimento culturale del XII secolo, quando la scuola bolognese inizi\u00f2 a dispiegare il suo predominio. \nNella sua \"Geschichte des r\u00f6mischen Rechts im Mittelalter\" (1815-1831) Friedrich Carl von Savigny, che ha dedicato al \"Brachylogus\" un attento studio, si mostra propenso a considerarlo perfino l'opera dello stesso Irnerio, vale a dire dell'iniziatore della scuola bolognese dei glossatori, vissuto a cavallo tra XI e XII secolo.\nEdizioni.\nLa prima edizione a stampa dell'opera avvenne a Lione nel 1549, con il titolo di \"Corpus Legum per modum Institutionum\", mentre il titolo \"Brachylogus totius Juris Civilis\" appartiene a un'edizione lionese di pochi anni successiva, uscita nel 1553.\nDell'opera esiste un'edizione critica berlinese nel 1829, tratta dal codice di Tubinga, data da Eduard B\u00f6cking sotto il titolo di \"Corpus Legum sive Brachylogus Juris Civilis\". "}
{"id": "3795388", "revid": "767487", "url": "https://it.wikipedia.org/wiki?curid=3795388", "title": "Death Valley High", "text": "Death Valley High \u00e8 un album di Zombina and the Skeletones pubblicato nel 2006."}
{"id": "3795389", "revid": "110157", "url": "https://it.wikipedia.org/wiki?curid=3795389", "title": "Hob\u0161ovice", "text": "Hob\u0161ovice \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3795390", "revid": "287204", "url": "https://it.wikipedia.org/wiki?curid=3795390", "title": "Hobsovice", "text": ""}
{"id": "3795396", "revid": "300067", "url": "https://it.wikipedia.org/wiki?curid=3795396", "title": "Jos\u00e9 Bravo", "text": ""}
{"id": "3795397", "revid": "1305772", "url": "https://it.wikipedia.org/wiki?curid=3795397", "title": "Capital City (serie televisiva)", "text": "Capital City \u00e8 una serie televisiva britannica in 24 episodi trasmessi per la prima volta nel corso di 2 stagioni dal 1989 al 1990.\nTrama.\nLa serie \u00e8 incentrata sulla vita di personaggi dell'alta finanza londinese, in particolare dei dipendenti della banca fittizia Shane Longman Bank, tra operazioni di borsa, speculazioni e relazioni amorose. \nProduzione.\nLa serie fu prodotta da Euston Films e Thames Television\nRegisti.\nTra i registi della serie sono accreditati:\nDistribuzione.\nLa serie fu trasmessa in Gran Bretagna dal 1989 al 1990 sulla rete televisiva Independent Television. \nIn Italia \u00e8 stata trasmessa con il titolo \"Capital City\"."}
{"id": "3795398", "revid": "1494169", "url": "https://it.wikipedia.org/wiki?curid=3795398", "title": "Capital City", "text": ""}
{"id": "3795403", "revid": "88740", "url": "https://it.wikipedia.org/wiki?curid=3795403", "title": "Rampart", "text": "Il termine Rampart (\"bastione\", \"terrapieno\" in inglese) pu\u00f2 riferirsi a:"}
{"id": "3795406", "revid": "111303593", "url": "https://it.wikipedia.org/wiki?curid=3795406", "title": "Umbone", "text": "Il termine umbone (dal latino \"umbo\", traduzione del greco \u03bf\u03bc\u03c6\u03b1\u03bb\u03bf\u03c2, \"omphalos\") pu\u00f2 riferirsi a:"}
{"id": "3795407", "revid": "110157", "url": "https://it.wikipedia.org/wiki?curid=3795407", "title": "Horn\u00ed Bezd\u011bkov", "text": "Horn\u00ed Bezd\u011bkov \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3795408", "revid": "1645918", "url": "https://it.wikipedia.org/wiki?curid=3795408", "title": "Lewis Grassic Gibbon", "text": "Biografia.\nNato a Auchterless e cresciuto a Arbuthnott e successivamente nel Kincardineshire (contea legata all'Aberdeenshire), Mitchell ha iniziato a lavorare come giornalista per l\"'Aberdeen Journal\" e per lo \"Scottish Farmer\" all'et\u00e0 di 16 anni. Nel 1919 entra a far parte della Royal Army Service Corps e prest\u00f2 servizio in Iran, India ed Egitto prima di arruolarsi nella Royal Air Force nel 1920. Nella RAF lavor\u00f2 come impiegato e trascorse qualche tempo in Medio Oriente. Spos\u00f2 Rebecca Middleton nel 1925, con la quale si stabil\u00ec a Welwyn Garden City. Inizi\u00f2 a scrivere a tempo pieno nel 1929. Mitchell scrisse numerosi libri e opere pi\u00f9 brevi, sia sotto il suo vero nome che con il suo pseudonimo, prima della morte precoce avvenuta nel 1935 per una peritonite causata da un'ulcera perforante.\nMitchell attir\u00f2 l'attenzione grazie ai suoi primi scritti, in particolare di H. G. Wells, ma fu la sua trilogia intitolata \"A Scots Quair\", e in particolare il suo primo libro \"Sunset Song\" (\"Canto del tramonto\"), nel quale impresse il suo marchio di autore. \"A Scots Quair\" con la sua combinazione di realismo narrativo e il lirico uso del dialetto \u00e8 considerato tra le opere che simboleggiano il Rinascimento scozzese del XX secolo.\nIl Grassic Gibbon Centre fu stabilito ad Arbuthnott nel 1991 per commemorare la vita dell'autore.\nBibliografia.\nNel 1934 Mitchell collabor\u00f2 con Hugh MacDiarmid per la \"Scottish Scene\", che comprendeva tre racconti di Gibbon. Questi sono stati raccolti postumi nell'opera \"A Scots Hairst\" (1969).\nLa \"Biografia di Mitchell\" di Iain S. Munro apparve nel 1966.\nCollegamenti esterni.\nThe Lewis Grassic Gibbon Centre"}
{"id": "3795409", "revid": "287204", "url": "https://it.wikipedia.org/wiki?curid=3795409", "title": "Horni Bezdekov", "text": ""}
{"id": "3795413", "revid": "287204", "url": "https://it.wikipedia.org/wiki?curid=3795413", "title": "Nestor Ayala", "text": ""}
{"id": "3795419", "revid": "287204", "url": "https://it.wikipedia.org/wiki?curid=3795419", "title": "12512 Split", "text": "12512 Split \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,2697779\u00a0UA e da un'eccentricit\u00e0 di 0,1909453, inclinata di 5,07230\u00b0 rispetto all'eclittica.\nL'asteroide \u00e8 dedicato all'omonima citt\u00e0 croata il cui esonimo in italiano \u00e8 \"Spalato\"."}
{"id": "3795422", "revid": "287204", "url": "https://it.wikipedia.org/wiki?curid=3795422", "title": "Ho\u0159e\u0161ovice", "text": "Ho\u0159e\u0161ovice \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3795423", "revid": "287204", "url": "https://it.wikipedia.org/wiki?curid=3795423", "title": "Horesovice", "text": ""}
{"id": "3795425", "revid": "2145227", "url": "https://it.wikipedia.org/wiki?curid=3795425", "title": "Canonizzazioni celebrate da Benedetto XVI", "text": "Durante il suo pontificato (2005-2013), papa Benedetto XVI ha proclamato 44 santi nel corso di 10 distinte cerimonie pubbliche (9 in Vaticano e 1 in Brasile) ed ha riconosciuto 1 santa per equipollenza.\nLista delle canonizzazioni celebrate da Benedetto XVI:"}
{"id": "3795433", "revid": "287204", "url": "https://it.wikipedia.org/wiki?curid=3795433", "title": "Ho\u0159e\u0161ovi\u010dky", "text": "Ho\u0159e\u0161ovi\u010dky \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3795435", "revid": "6923", "url": "https://it.wikipedia.org/wiki?curid=3795435", "title": "Gustavo Barroso", "text": " Fu uno degli ideologhi dell'Azione Integralista Brasiliana, movimento politico nazionalista attivo negli anni trenta.\nBiografia.\nDi origini tedesche da parte materna, Barroso inizi\u00f2 la propria carriera come giornalista attorno al 1908 e fu vicino, per un certo periodo, ad un circolo socialista intitolato a Maksim Gor'kij. In seguito all'ottenimento della laurea in giurisprudenza, il suo orientamento politico divenne pi\u00f9 conservatore.\nBarroso si afferm\u00f2 ben presto come una figura importante dello Stato di Cear\u00e1, ottenendo incarichi presso i ministeri dell'interno e della giustizia e venendo eletto deputato. Nel 1919 fece parte della delegazione brasiliana alla Conferenza di Pace di Parigi. Tra il 1932 ed il 1933 fu Presidente dell'Accademia Brasiliana delle Lettere. Nello stesso periodo ottenne la carica di Segretario Generale del Comitato internazionale dei consulenti legali.\nNel 1933 ader\u00ec all'Azione Integralista Brasiliana, movimento politico fondato dallo scrittore Pl\u00ednio Salgado ed ispirato al fascismo italiano. Si segnal\u00f2 per alcune posizioni di stampo antisemita, non condivise comunque da gran parte degli esponenti del partito. Tra il 1934 ed il 1936 fu responsabile delle milizie integraliste, per poi entrare a far parte del Consiglio Supremo. Considerato eccessivamente estremista dal leader Salgado, fu sospeso per 6 mesi dalla collaborazione all'organo di stampa del movimento. Nonostante ci\u00f2 continu\u00f2 ad attaccare gli ebrei e tradusse in portoghese i celebri Protocolli dei Savi di Sion.\nNel 1938, in seguito al golpe dell\"'Estado Novo\" di Get\u00falio Vargas, il partito integralista fu sciolto e Barroso sub\u00ec un arresto. Negli anni successivi rinunci\u00f2 ad ogni attivit\u00e0 politica, adeguandosi al regime di Vargas. Nel 1952 fu nominato ambasciatore in Uruguay e nel 1954 in Per\u00f9.\nMor\u00ec nel dicembre del 1957. Fu insignito di un dottorato \"honoris causa\" postumo presso l'Universit\u00e0 di Rio de Janeiro. A Fortaleza, sua citt\u00e0 natale, si trova un museo a lui intitolato.\nAppassionato folklorista, cre\u00f2 un'ampia collezione di oggetti del passato brasiliano conservata in un museo di Rio de Janeiro. Scrisse una cinquantina di opere che spaziano dal romanzo storico al folklore, dalle biografie alla politica.\nBibliografia.\nPhilip Rees, \"Biographical Dictionary of the Extreme Right Since 1890\", Simon &amp; Schuster, New York, 1990, pp.\u00a025\u201326"}
{"id": "3795436", "revid": "287204", "url": "https://it.wikipedia.org/wiki?curid=3795436", "title": "Horesovicky", "text": ""}
{"id": "3795438", "revid": "19933", "url": "https://it.wikipedia.org/wiki?curid=3795438", "title": "Sehrimnir", "text": ""}
{"id": "3795439", "revid": "767487", "url": "https://it.wikipedia.org/wiki?curid=3795439", "title": "Tony Barber", "text": ""}
{"id": "3795440", "revid": "287204", "url": "https://it.wikipedia.org/wiki?curid=3795440", "title": "Saehrimnir", "text": ""}
{"id": "3795442", "revid": "838137", "url": "https://it.wikipedia.org/wiki?curid=3795442", "title": "Jan Tana Classic", "text": "Il Jan Tana Classic era una competizione di culturismo femminile organizzata annualmente dall'International Federation of BodyBuilders. Il concorso prendeva il nome dell'azienda che lo sponsorizzava, un marchio di prodotti abbronzanti. Il Jan Tana Classic era generalmente considerato la terza maggiore competizione per il culturismo femminile, dietro Ms. Olympia e Ms. International. \u00c8 stato organizzato annualmente dal 1991 sino al 2003, bench\u00e9 gi\u00e0 esisteva dal 1989 anche se non a livello professionale. Dall'edizione del 2000, i concorrenti venivano divisi in tre classi di peso, dalle quali venivano selezionate tre finaliste, fra le quali veniva eletta la vincitrice della competizione. "}
{"id": "3795456", "revid": "106484488", "url": "https://it.wikipedia.org/wiki?curid=3795456", "title": "Emanuele Occelli", "text": "Si diplom\u00f2 al Conservatorio Giuseppe Verdi di Torino e poi in lettere moderne sempre a Torino, nel 1950. Tenne concerti sia in Italia che all'estero.. Fu inviato speciale de Il Popolo Nuovo e consulente musicale alla RAI-TV presso le sedi di Milano e di Torino.\nFin dal 1955 pubblic\u00f2 scritti. Ebbe spesso modo di collaborare con Rebellato Editore, Giappichelli Editore, Edizioni dell'Orso, Joker edizioni, Hattusas ed altre. Nella sua carriera vinse il premio letterario \"La Mole\". Fu recensito da Mario Marchisio."}
{"id": "3795458", "revid": "767487", "url": "https://it.wikipedia.org/wiki?curid=3795458", "title": "Adam (film 1992)", "text": "Adam creation (o pi\u00f9 semplicemente Adam) \u00e8 un cortometraggio della durata di 5 minuti sviluppato in claymation, diretto da Peter Lord e distribuito nel 1991 dalla Aardman Animation. Il corto riprende la creazione di Adamo riportata nella Genesi in una linea paradossale, ironica e fantascientifica. Il film ha ricevuto il premio BAFTA come miglior cortometraggio d'animazione. Nel 1993 \u00e8 stato nominato per l'Oscar al miglior cortometraggio d'animazione.\nTrama.\nIl corto vede come inizio l'avanzata di una mano umana intenta a prelevare dal suolo (una distesa di plastilina) una manciata di fango. Grazie a quel materiale plasma Adam (un curioso e grottesco omino nudo dalle sembianze umane) e lo posiziona su un minuscolo pianeta blu di plastilina adatto ad ospitare non pi\u00f9 di una o due persone. In seguito ad un miracoloso tocco ad opera della mistica mano, Adam prende vita e comincia a comportarsi in un modo ostile e primitivo come farebbe un animale selvatico abbaiando e mordendo. Portando avanti queste manifestazioni di ferocia, la mano \u00e8 costretta a dargli uno schiaffo e a sgridarlo facendolo inesorabilmente scivolare all'altro polo del pianeta. Una volta riuscito a risalire, la divina mano gli affida un fagotto da portare sulle spalle e lo incita ad esplorare il suo mondo. Adam comincia il viaggio uscendo dall'inquadratura, per poi ricomparire dall'altro lato del pianeta (quel mondo \u00e8 tanto piccolo che in una manciata di secondi gli si compie un completo giro attorno); con fare furbo allora, Adam ricomincia a viaggiare ma in senso antiorario ricomparendo nuovamente dal lato opposto. L'uomo allora, in preda ad un attacco di nervosismo, comincia a scaraventare palle di vango in aria ed all'orizzonte, che per\u00f2 si comportano come lui e ritornano indietro spiaccicandosi sulla faccia di Adam. L'uomo quindi si rende conto che l\u00ec, tutto solo, la vita sar\u00e0 incredibilmente triste e monotona e scoppia in un mostruoso pianto attirando l'attenzione della mano che, mossa a compassione, agguanta un'altra manciata di plastilina dal suolo riprendendo a plasmare un altro essere. Adam allora non pu\u00f2 che sperare in una donna, quindi si prepara, si pettina e coglie dei fiori per l'amata; giunge il momento della sorpresa e Adam scopre, con tristezza, malincuore e disappunto, che il suo compagno altro non \u00e8 che un pinguino. Il corto finisce con una visione panoramica dei due che si abbracciano felici sul pianeta."}
{"id": "3795466", "revid": "122708709", "url": "https://it.wikipedia.org/wiki?curid=3795466", "title": "C\u00e9line Sciamma", "text": "Biografia.\nDopo una laurea magistrale in letteratura francese, frequenta la scuola parigina di cinema La F\u00e9mis. Tra 2004 e 2006 collabora alla stesura della sceneggiatura di \"Les Premi\u00e8res communions\" (2004) e \"Cache ta Joie\" (2006), cortometraggi di Jean-Baptiste de Laubier. Debutta alla regia nel 2007 con \"Naissance des pieuvres\" che viene premiato con il Premio Louis-Delluc per la migliore opera prima e il Prix de la Jeunesse al Festival du film de Cabourg, viene nominato invece per la migliore opera prima ai Premi C\u00e9sar 2008.\nNel 2010 dirige il cortometraggio \"Pauline\", nello stesso anno collabora alla sceneggiatura di \"Ivory Tower\". Nel 2011 vince il Premio della Giuria ai Teddy Award 2011 e il Premio Ottavio Mai e Premio del pubblico al Torino GLBT Film Festival per il suo secondo lungometraggio, \"Tomboy\". \u00c8 stata legata sentimentalmente all'attrice Ad\u00e8le Haenel, protagonista del suo primo film e di \"Ritratto della giovane in fiamme\"."}
{"id": "3795467", "revid": "6923", "url": "https://it.wikipedia.org/wiki?curid=3795467", "title": "Masters Olympia", "text": "Masters Olympia \u00e8 una competizione internazionale di culturismo, organizzata annualmente dall'International Federation of BodyBuilders (IFBB).\nLa competizione \u00e8 stata creata da Joe Weider nel 1994 come evento per ex campioni (alcuni dei quali gi\u00e0 vincitori di Mr. Olympia), per continuare a competere ad alti livelli professionali, anche superata una certa et\u00e0. La competizione si tenne ogni anno (tranne nel 1998) sino al 2003, anno in cui lo show fu interrotto. La competizione fu sostituita, nel 2006, dalla IFBB \"Masters Professional World Championships\". La prima edizione si tenne a New York (il 15 aprile 2006) e fu vinta da Bob Cicherillo.\nMasters Olympia \u00e8 stata ripresa nel 2012 e si \u00e8 tenuta a Miami Beach, in Florida. La competizione \u00e8 stata vinta da Dexter Jackson, vincitore dell'edizione 2008 di Mr. Olympia, che \u00e8 diventato il secondo bodybuilder (insieme a Chris Dickerson) ad aver vinto entrambe le competizioni (Mr. Olympia e Masters Olympia).\nVince Taylor \u00e8 l'atleta ad aver vinto il numero pi\u00f9 alto di Masters Olympia (nel 1996, 1997, 1999, 2000, 2001)."}
{"id": "3795481", "revid": "155634", "url": "https://it.wikipedia.org/wiki?curid=3795481", "title": "Australian Open 2004 - Doppio femminile", "text": "Venus e Serena Williams erano le detentrici del titolo ma Serena non ha partecipato per infortunio e Venus ha deciso di non partecipare con un'altra partner.\nVirginia Ruano Pascual e Paola Su\u00e1rez hanno sconfitto in finale Svetlana Kuznecova e Elena Lichovceva per 6-4, 6-3"}
{"id": "3795485", "revid": "729019", "url": "https://it.wikipedia.org/wiki?curid=3795485", "title": "Distretto di Alia\u011fa", "text": "Il distretto di Alia\u011fa (in turco Alia\u011fa il\u00e7esi) \u00e8 un distretto della provincia di Smirne, in Turchia.\nAmministrazioni.\nAl distretto appartengono 3 comuni e 18 villaggi. Il comune di Alia\u011fa \u00e8 parte della citt\u00e0 metropolitana di Smirne."}
{"id": "3795489", "revid": "2184720", "url": "https://it.wikipedia.org/wiki?curid=3795489", "title": "Taylor Guitars", "text": "Taylor Guitars \u00e8 un'azienda che produce chitarre acustiche, semiacustiche e elettriche,\nfondata da Bob Taylor e Kurt Listug nel 1974 a El Cajon, nella Contea di San Diego, in California.\nStoria.\nAnni '70 - gli inizi.\nNel 1973, all'et\u00e0 di 18 anni, Bob Taylor inizia a lavorare per American Dream a San Diego, in un laboratorio che produceva chitarre, propriet\u00e0 di un certo Sam Radding, presso il quale lavorava gi\u00e0 Kurt Listug. Quando Radding decise di vendere l'attivit\u00e0 nel 1974, Taylor, Listug e Steve Schemmer comprano American Dream e la rinominano in Westland Music Company.\nNecessitando di un logo pi\u00f9 compatto, visto l'impossibilit\u00e0 di pi\u00f9 utilizzare ancora il marchio American Dream, cambiano il nome in Taylor in quanto pi\u00f9 americano rispetto a Listug, relativamente facile da intarsiare sulla paletta e anche perch\u00e9, secondo quanto affermato da Kurt Listug, Taylor era l'unico dei tre veramente in grado di costruire una chitarra. Listug divent\u00f2 il businessman della compagnia mentre Taylor era responsabile di design e produzione.\nCominciarono a costruire le prime chitarre sui progetti di Sam Radding: Le Jumbo solitamente con fondo e fasce in acero, Le Dreadnought in palissandro brasiliano oppure con cassa pi\u00f9 sottile in noce. Taylor comincia proprio in questo periodo a lavorare su un progetto di innesto del manico a coda di rondine avvitato alla cassa.\nNel 1975 la Westland Music Company produce trentasei chitarre, un numero troppo basso per mantenere i tre produttori e dipendenti e quindi decidono di licenziare i dipendenti e cambiare metodo di vendita.\nNel 1976, l'azienda cambia il suo nome in Taylor Guitars e Taylor, Listug e Schemmer decidono di iniziare a distribuire le loro chitarre nei negozi. A questi piacciono le chitarre Taylor, ma vogliono pi\u00f9 modelli disponibili e quindi aggiungono nel 1977 la serie 900 con fondo e fasce in acero occhiolinato e la serie 700 in palissandro brasiliano.\nNel 1978 la Taylor Guitar produce 449 chitarre pi\u00f9 del doppio dell'anno prima. Mette in produzione anche la serie 500 con fasce e fondo in Mogano e la serie 600 con cassa in mogano scurito e tastiera in ebano. Neil Young proprio in questo anno acquista una 855, un modello gia affermato costruito anni prima, diventando il musicista pi\u00f9 famoso ad utilizzare chitarre Taylor.\nAnni '80 - Periodo buio per le acustiche.\nNel 1981, per far fronte alle difficolt\u00e0 economiche, Taylor Guitars chiese un prestito bancario per acquistare l'attrezzatura.\nAgli inizi degli anni '80 le chitarre acustiche subiscono un calo di vendita ma Taylor riesce a rimanere sul mercato proponendo a Prince una Taylor jumbo a dodici corde in acero, colorata di viola. A Prince piace, compra la chitarra e decide di utilizzarla nel video della canzone Raspberry Beret.\nNel 1986 Taylor comincia a costruire la serie 900 in palissandro, inizialmente questa serie presentava fasce e fondo in acero che da questo anno vennero eliminate dal catalogo.\nNel luglio del 1987 la azienda si sposta a Santee, in California e nel 1989 Bob Taylor compra la sua prima macchina computerizzata a controllo numerico (CNC). Utilizzata inizialmente per i tagli nella tastiera per incastrare i tasti e sagomare le tastiere e successivamente utilizzata per i ponti, e sagomare i manici negli incastri con la cassa.\nAnni '90 - La ripresa.\nLa nuova fabbrica Taylor ingrana con le vendite e quindi nel 1990 aggiungono anche la produzione di custodie proprie. Nel 1991 introducono la serie 400 sia in mogano (410,412) che palissandro (420,422). In questo anno, anche grazie al nuovo modello introdotto, Taylor supera i 48000 strumenti l'anno. Dato la grande produzione raggiunta decidono di spostare di nuovo la produzione e nell'agosto del 1992 inaugurano un nuovo stabilimento di 2300 metri quadrati a El Cajon, in California. \nNel 1994 viene lanciato il nuovo modello \"\"Grand Auditorium\", prima in edizione limitata e dopo due anni entrata pienamente nel catalogo ufficiale. Sempre in questi anni viene introdotto il basso acustico e la \"Baby\"\". Praticamente lo strumento pi\u00f9 grande e quello pi\u00f9 piccolo della produzione.\nLa Baby \u00e8 una chitarra 3/4 con cassa in laminato e tavola in abete massello. \u00c8 utilizzata dai bambini fino a 10 anni e apprezzata dagli adulti come chitarra da viaggio. A questa versione, negli anni, si aggiunge una Big Baby in stile dreadnought e di misura 15/16.\nNel 1998 vengono rimaneggiati alcuni modelli: la serie 400 presenta una tavola armonica in Abete, con finitura lucida e con fasce e fondo satinati, utilizzando il legno Ovangkol al posto del Mogano o Palissandro come prima. Per le tavole della serie 700 viene utilizzato il Cedro al posto dell'Abete. Le palette di tutte le serie vengono riprogettate con i lati pi\u00f9 ricurvi e le dreadnought vengono prodotte con linee delle casse pi\u00f9 arrotondate. Viene riprospettato anche l'innesto del manico nella cassa con un nuovo sistema battezzato come New-Tech (NT).\nAnni 2000 - I grandi numeri.\nNel 2000 la Taylor raggiunge 50.000 chitarre l'anno, fra i quali tanti modelli segnature con edizioni limitate come la \"Pelican\", la DDSM Doyle Dikes, la Taylor KLSM Kenny Loggins, la JD22 John Denver.\nNel 2002 inizia la produzione di strumenti classici, con corde in Nylon, anche con spalla mancante. Si basano sul modello Grand Concert ma con fasce profonde come la dreadnought e con tastiera leggermente bombata.\nNel 2003 viene introdotto il nuovo sistema per amplificare gli strumenti, il Taylor Expression System (TES). Utilizzato inizialmente per la nuova serie 100, pi\u00f9 economica e pensata come entry-level.\nNel 2008 Taylor Guitars conta pi\u00f9 di 550 impiegati. L'azienda ha sede a El Cajon, in California, e distribuisce a livello mondiale. Un secondo stabilimento \u00e8 stato aperto a 40 miglia da Tecate, dove vengono prodotti i modelli pi\u00f9 economici.\nMetodo di denominazione.\nTaylor inventa anche un sistema di classificazione numerica a tre cifre per indicare i modelli e lo stile.\nEsempio:\nCome decifrare il numero seriale.\nAll'interno di ogni chitarra, solitamente incollato sul fondo, si trova il cartoncino che certifica la provenienza della chitarra e quando \u00e8 stata creata. Vediamo negli anni come \u00e8 cambiato questa metodo di numerazione:\n1974-1992.\nInizialmente Le chitarre prodotte venivano numerate senza particolari riferimenti a modelli, data e provenienza:\n1993-1999.\nIl numero seriale diventa di 9 cifre e qui troviamo molti riferimenti in pi\u00f9:\nPrendiamo per esempio alcuni numeri di serie di questo periodo:\nQuindi la chitarra con questo numero seriale \u00e8 stata costruita il 3 Gennaio del 1998 \u00e9 una serie 400 e precisamente la quarta chitarra costruita quel giorno.\nQuindi la chitarra con questo numero seriale \u00e8 stata costruita il 18 Ottobre del 1997 \u00e8 una serie 500 e precisamente la sedicesima chitarra costruita quel giorno.\nIl modello di chitarra, indicato dal settimo numero della serie numerica, venivano indicate in questo modo:\n0 per la serie 300 e 400\n1 per la 500, 600 e 700\n2 per la 200\n3 per la serie Baby e Big Baby\n5 per la semi-acustica T5\n7 per le chitarre in stile classico con corde in Nylon\n8 per la serie 100\n9 per l'elettrica SolidBody\n2000-2009.\nIl numero seriale diventa di 11 cifre perch\u00e9 l'anno viene scritto al completo. Tutto il resto rimane invariato:\nDal 2009 in poi.\nI numeri diventano 10. Cambia ancora metodo di numerazione, per poter indicare in quale Azienda \u00e8 stata costruita la chitarra. Se la chitarra \u00e8 costruita in California a El Cajon viene utilizzato il numero iniziale (1) oppure, per indicare che la chitarra \u00e8 stata costruita nella fabbrica in Messico a Tecate, viene utilizzato il numero (2) .\nPrendiamo per esempio alcuni numeri di serie di questo periodo:\nDal 2017 Andy Powers, musicista e liutaio entrato nel gruppo Taylor Guitars nel 2011, lavora ad un progetto innovativo: quello di una nuova soluzione che avrebbe potuto rappresentare il miglior compromesso per ottenere dalle chitarre acustiche volume e sustain, senza che l'implementazione dell'uno andasse a scapito dell'altro, fenomeno che tendeva a verificarsi sino a quel momento in alcuni modelli di chitarre dalla tradizionale catenatura \"X-bracing\". Cos\u00ec Powers, dopo approfonditi studi e verifiche, ispirato dalla sua passione per il \"surf\" (alla quale richiama spesso, presentando la sua nuova operazione), realizza la creazione di uno strumento con una nuova catenatura: inizia cos\u00ec il periodo in cui Taylor Guitars d\u00e0 vita alla produzione di chitarre V-class bracing (con tavole rinforzate da una particolare catenatura a forma di V che si estende per tutta la lunghezza del top della chitarra) inizialmente introdotta in esclusiva sulla serie -17 (Grand Pacific), nuova forma di chitarra realizzata dallo stesso Powers per Taylor Guitars .\nA tutt'oggi \u00e8 in corso lo sviluppo della \"V-class bracing\" sulle altre serie del catalogo Taylor."}
{"id": "3795492", "revid": "1543377", "url": "https://it.wikipedia.org/wiki?curid=3795492", "title": "Distretto di Sel\u00e7uk", "text": "Il distretto di Sel\u00e7uk (in turco Sel\u00e7uk il\u00e7esi) \u00e8 un distretto della provincia di Smirne, in Turchia.\nAmministrazioni.\nAl distretto appartengono 2 comuni e 8 villaggi. Il comune di Sel\u00e7uk \u00e8 parte della citt\u00e0 metropolitana di Smirne."}
{"id": "3795498", "revid": "2161361", "url": "https://it.wikipedia.org/wiki?curid=3795498", "title": "New York Pro Championship", "text": "Il New York Pro Championship \u00e8 una competizione di culturismo internazionale, oltre che una separata competizione di fitness e figure. Prima del 2005, la competizione di bodybuilding era conosciuta con il nome Night of Champions. Le competizioni di fitness e figure si sono tenute sotto il nome di New York Pro rispettivamente dal 2002 e dal 2003. Queste gare sono organizzati come eventi del tutto separati, e in date diverse dalla competizione di bodybuilding."}
{"id": "3795502", "revid": "2154494", "url": "https://it.wikipedia.org/wiki?curid=3795502", "title": "Cleopatra (film 1912)", "text": "Cleopatra \u00e8 un film muto del 1912 diretto da Charles L. Gaskill, sotto la supervisione di J. Stuart Blackton il cui nome, per\u00f2, non appare nei titoli.\nTrama.\nLo schiavo Pharon diventa il nuovo amante di Cleopatra: per lei e per il suo amore \u00e8 disposto a tutto, anche a morire. Ma anche la regina conoscer\u00e0 la passione quando incontrer\u00e0 Antonio, il generale romano per cui perder\u00e0 il trono e la vita.\nProduzione.\nIl film fu prodotto dalla Helen Gardner Picture Players. Venne girato a Tappan (New York).\nDistribuzione.\nDistribuito dalla United States Film Company, il film usc\u00ec nelle sale cinematografiche statunitensi il 13 novembre 1912. Oltre al titolo \"Cleopatra\", era conosciuto con un titolo lungo, \"Cleopatra: The Romance of a Woman and a Queen\" e presentato anche come \"Helen Gardner in Cleopatra\".\nNel 1918, una riedizione del film fu distribuita attraverso la Cleopatra Film Company e, il 10 agosto 2000, ne venne presentata la riedizione restaurata in prima tv negli Stati Uniti in una versione di 88 minuti.\nCopie del film sono conservate negli archivi dell'International Museum of Photography and Film at George Eastman House (positivo 35\u00a0mm) e in collezioni private (positivo 16\u00a0mm)."}
{"id": "3795512", "revid": "6923", "url": "https://it.wikipedia.org/wiki?curid=3795512", "title": "Night of Champions (culturismo)", "text": "Night of Champions (NOC) \u00e8 una competizione internazionale di bodybuilding organizzata annualmente a New York, negli Stati Uniti. L'evento \u00e8 stato istituito nel 1978 ed \u00e8 considerato una delle gare di culturismo pi\u00f9 prestigiose, dato che permette ai primi cinque finalisti di qualificarsi per il concorso Mr. Olympia. Dal 2003 alla competizione di culturismo maschile, \u00e8 stata affiancata quella di culturismo femminile, di figure e di fitness. Nel 2005 l'evento \u00e8 stato ribattezzato New York Pro Championship, e da quel momento le competizioni di fitness e figure sono state svolte come eventi separati rispetto a quelle di culturismo."}
{"id": "3795523", "revid": "109123202", "url": "https://it.wikipedia.org/wiki?curid=3795523", "title": "Napoli 1943", "text": "Napoli 1943 \u00e8 un saggio storico di Enzo Erra sulla campagna d'Italia.\nIntroduzione.\nNapoli prima del secondo conflitto mondiale non aveva ancora conosciuto la violenza dei bombardamenti se si considera che durante l'assedio dei piemontesi nel 1860 furono Capua e Gaeta ad essere colpite in quanto vi si trovavano le principali fortezze borboniche. Durante gli anni trenta la citt\u00e0 di Napoli aveva conosciuto uno sviluppo e un'attenzione eccezionale essendo addirittura stata proclamata dal Duce quale \"Porto dell'Impero\". Da qui infatti partivano le principali rotte verso le colonie d'Oltremare sia di tipo commerciale che passeggeri. Oltre all'economia era stato ridefinito anche il piano urbanistico realizzando un'ampia area fieristica sul versante occidentale con tanto di impianto funiviario (oggi dismesso) ed un'area industriale su quello orientale con fabbriche e raffinerie.\nCapitolo 1. Colpo alla nuca.\nSin dall'inizio del conflitto Napoli aveva subito diversi raid aerei da parte delle forze anglosassoni. La prima azione, in notturna, fu portata a termine il 31 ottobre 1940 sul porto e sulla zona industriale, il 9-10 ed il 20 luglio 1941 con danni alla Speranzella, al Mercato a Chiaia e a Toledo, il 17 ed il 31 ottobre al deposito Agip, il 5 ed il 6 dicembre con crolli e rovine. Il 1942 fu un periodo relativamente tranquillo dovuto all'avanzata di Rommel nel El Alamein deserto egiziano. L'anno dopo, al contrario, la citt\u00e0 dovette fare i conti con l'apparizione nei cieli partenopei dei primi quadrimotore americani che si distinsero per colpire durante il giorno e soprattutto obiettivi civili con azioni a tappeto: \u00abin otto mesi dal gennaio ai primi di settembre, vi furono 181 allarmi aerei, pi\u00f9 di 20 al mese, e una serie praticamente ininterrotta di incursioni con circa 3000 morti\u00bb.\nCapitolo 2. Achse e Avalanche.\nDal 25 luglio all'8 settembre erano posizionate numerose armate tedesche in Italia. Sulle rive del Volturno c'erano la 15 Panzegrenadier e la \"Hermann G\u00f6ring\" rientrate dalla Sicilia, mentre a sud c'era la 16 corazzata. La parola d'ordine era \"Achse\" ovvero il piano di disarmo delle unit\u00e0 italiane. Sul versante opposto le forze anglosassoni predisposero il piano \"Avalanche\" alla Conferenza di Washington il 12 maggio 1943 che prendeva in considerazione un probabile attacco verso Napoli che si sarebbe dovuto svolgere con un impiego di forze eccezionale con 700 navi e 170000 soldati.\nCapitolo 3. Roma non risponde.\nAll'8 settembre ad accogliere la tenaglia di tedeschi ed americani, vi era a difesa di Napoli il XIX corpo d'armata comandato dal generale Riccardo Pentimalli, il presidio cittadino di 6000 uomini con Ettore Del Tetto e la divisione \"Pasubio\", reduce dalla Russia, a cui si aggiunse la 222 brigata costiera con a capo Ferrante Gonzaga e una decina di batterie tra il Garigliano e la Foce di Licola. Mentre la 222 fu travolta dal fuoco aeronavale e gli angloamericani sbarcavano a Salerno, i tedeschi ingaggiarono battaglia con gli italiani conquistando gli aeroporti di Montecorvino Rovello e di Capodichino, il posto di avvistamento di Camaldoli, di Arco Felice e di Portici.\nCapitolo 4. A suon di musica.\nPrima che in tutta la penisola i soldati italiani fossero catturati o disarmati dai reparti tedeschi, i rappresentanti italiani si erano prodigati per una serie di incontri sia con gli anglosassoni che con i teutonici, con i quali si erano incontrati il 6 agosto a Tarvisio e il 15 a Bologna: \u00abil sottofondo di questo balletto era l'opposta illusione che gli angloamericani si sarebbero precipitati a cavare tutti dai guai\u00bb.\nCapitolo 5. Il cerchio si chiude.\nAll'alba dell'11 settembre, dopo un breve assestamento, i tedeschi ripresero l'offensiva su Napoli che conquistarono nel giro di 24 ore. Nonostante la supremazia, decisero di non assumere direttamente il controllo sulla citt\u00e0 che affidarono ai fascisti riorganizzati da Domenico Tilena in una nuova federazione dopo la proclamazione della Repubblica Sociale Italiana a met\u00e0 settembre. Da come si evince dal proclama emanato dal colonnello Scholl: \u00abgruppi antitedeschi, anche se di limitata entit\u00e0, si stavano formando ed uno stato d'animo di ostilit\u00e0 verso gli occupanti cominciava a diffondersi\u00bb.\nCapitolo 6. Clark all'ultima spiaggia.\nIntanto gli americani sbarcati a Salerno subirono la controffensiva tedesca che si spinse fino in vista della spiaggia, tra il Sele ed il Calore, subendo a sua volta il cannoneggiamento degli incrociatori ancorati al largo.\nCapitolo 7. Scholl.\nLa vita sociale a Napoli durante i circa venti giorni di occupazione nazi-fascista era dettata dal caos. Gruppi di sfollati, prostitute e saccheggiatori costituivano un permanente via vai per le strade. La razione di pane era stata fissata a 100 grammi al giorno. I tedeschi del resto erano convinti che non sarebbero rimasti a lungo nel capoluogo partenopeo e, in quegli stessi giorni, iniziarono una sistematica opera di distruzione di tutte le strutture economiche e logistiche sul territorio. L'aeroporto di Capodichino, il porto di Napoli, la ferrovia e l'Ilva di Bagnoli fecero la medesima fine. Ad alimentare il terrore nel popolo fu il bando del 22 settembre con il quale Walter Scholl imponeva ai giovani di prestare servizio obbligatorio al lavoro con tanto di ronde militari che rastrellavano chi trovavano idoneo per la strada.\nCapitolo 8. La matita di Kesselring.\nDalla sede iniziale di via Medina, i neofascisti si trasferirono a quella di via Cimarosa al Vomero. La milizia, che intanto si era ricostituita, fu affidata a Giovanni Cuocolo ed insediata in via Salvator Rosa; vi aderirono un centinaio di giovani volontari. Al corso Vittorio Emanuele, invece, avevano cominciato a riunirsi gli antifascisti costituiti ufficialmente il 24 settembre sotto la denominazione di \"Comitato Napoletano di Liberazione Nazionale\". Il ritardo si spiega con l'aperto conflitto venutosi a creare con Badoglio. Il 18 agosto, infatti, erano stati arrestati 49 sospettati tra cui Mario Palermo e Ugo Rodin\u00f2.\nCapitolo 9. Torri e bastoni.\nNon c'\u00e8 unanimit\u00e0 tra gli storici sull'inizio delle quattro giornate. Antonino Tarsia ha scritto due libri in cui cita due date diverse. Di certo, per\u00f2, c'\u00e8 che con l'attestarsi della nuova linea difensiva tedesca sul Volturno, nella mattinata del 27 settembre i nazisti iniziarono a ritirarsi da Napoli. Le prime scaramucce iniziarono al Vomero. Nei pressi della masseria \"Pagliarone\" un gruppo di partigiani, sfuggiti al bando Scholl, catturarono il neofascista Vincenzo Calvi che sfugg\u00ec alla fucilazione per intervento di una pattuglia di tedeschi. Un altro episodio si verific\u00f2 in via Cimarosa dove c'era la sede della Federazione del Fascio. Qui in seguito ad un assalto di partigiani, condotto dallo stesso Tarsia, rest\u00f2 ucciso Mario Giovine.\nCapitolo 10. Code avvelenate.\nIl 29 settembre, si verific\u00f2 l'assalto al Campo Sportivo (Stadio Collana) dove erano asserragliati circa 50 tedeschi agli ordini del maggiore Sakau con 47 ostaggi. A guidare l'assalto c'erano circa 70 partigiani capeggiati da Vincenzo Stimolo. Dopo otto ore di attesa si decise di giungere ad un accordo: il rilascio degli ostaggi in cambio del libero passaggio dei tedeschi.\nIl 30 settembre in citt\u00e0 non c'era quasi pi\u00f9 nessun tedesco, eccetto una batteria a Capodimonte, dove erano affluite tutte le forze di evacuazione, un reparto di carri a Capodichino ed un gruppo sul ponte della Pigna. Di fascisti, invece, ce n'erano ancora molti e, soprattutto, sparpagliati a macchia di leopardo: sulla terrazza della Rinascente, da via Duomo, da piazza Marinelli, dal liceo Vittorio Emanuele, da Porta Capuana. Un gruppo di fascisti si era rifugiato nella caserma \"Paisiello\" ed era riuscito a resistere per due giorni. Non and\u00f2 meglio ad una banda di partigiani che fu sopraffatta presso la fattoria \"Pezzalonga\" e fucilata in massa in localit\u00e0 \"Trombino\".\nCapitolo 11. Nella terra di nessuno.\nAncora il 30 settembre il Tarsia aveva fatto battere a macchina un manifesto nel quale dichiarava di prendere il comando della citt\u00e0 e di dettarne le leggi. Venne, inoltre, ripresa la \u00abcaccia all'uomo\u00bb: la casa dell'ingegner Schiasso in via Bernini fu occupata e devastata, il camerata Tommasoni fu catturato in piazza Mazzini e mor\u00ec poco dopo per le ferite riportate, il segretario del fascio di Ponticelli Federico Travaglini fu inseguito fino alla caserma dei carabinieri di Barra e pugnalato. Soltanto Domenico Tilena sfugg\u00ec ai suoi carnefici e, arrestato due mesi dopo, scont\u00f2 qualche anno di carcere prima dell'amnistia.\nCapitolo 12. Il rovescio della medaglia.\nLa motivazione della medaglia d'oro accenna \u00aballe quattro giornate di fine settembre\u00bb. Il \"Resoconto delle attivit\u00e0 svolte dal governo militare alleato e dalla commissione alleata di controllo\" indica \u00abl'ingresso del generale Hume il 1\u00ba ottobre e che la popolazione si era ribellata qualche giorno prima\u00bb. Su \"Il Risorgimento\" del 3 ottobre si leggeva addirittura di \"tre giornate\" dal 28 al 30."}
{"id": "3795524", "revid": "45563185", "url": "https://it.wikipedia.org/wiki?curid=3795524", "title": "Oebisfelde-Kaltendorf", "text": ""}
{"id": "3795539", "revid": "915690", "url": "https://it.wikipedia.org/wiki?curid=3795539", "title": "Parco nazionale di Gonarezhou", "text": "Il parco nazionale di Gonarezhou \u00e8 un parco nazionale situato nel sud-est dello Zimbabwe, in una zona piuttosto remota della provincia di Masvingo, a sud di Chimanimani, lungo il confine con il Mozambico. \"Gonarezhou\" \u00e8 un nome shona che significa \"zanna di elefante\".\nDescrizione.\nCon 5.053\u00a0km\u00b2, Gonarezhou \u00e8 la seconda riserva naturale pi\u00f9 grande del paese dopo il parco nazionale Hwange. Il parco \u00e8 formato da un veld con baobab, macchie di vegetazione varie e rocce arenarie. Fa parte del parco transfrontaliero del Grande Limpopo, un'area che collega Gonarezhou con il parco nazionale Kruger, in Sudafrica, e il parco nazionale del Limpopo, in Mozambico.\nStoria.\nIl parco nazionale di Gonarezhou fu istituito nel 1975. Il parco \u00e8 stato chiuso al pubblico durante la guerra della Rhodesia e di nuovo durante gran parte della guerra civile del Mozambico, ma \u00e8 stato riaperto nel 1994.\nFauna.\nGli animali possono muoversi liberamente tra le tre riserve. Storicamente il parco \u00e8 stato un habitat per il cane selvatico africano (\"lycaon pictus\"), un animale in via di estinzione, e nel 2010 ci sono stati diversi avvistamenti di esemplari nell'area del parco. Si pensa che la migliore opportunit\u00e0 per ripristinare o mantenere in vita questa specie sia quella di garantire un corridoio di migrazione tra il parco di Gonarezhou e gli adiacenti parchi nazionali nei paesi limitrofi del Sud Africa e del Mozambico. Il parco \u00e8 popolato anche da una relativamente ampia popolazione di elefanti (stimati in 8.000 esemplari), da antilopi, giraffe, rinoceronti e ippopotami. Diverse colonie sono state decimate a seguito delle disinfestazioni condotte nei decenni passati contro le mosche tse-tse.\nTurismo.\nGrazie alla sua vasta dimensione, al terreno accidentato e alla sua posizione lontana dalle rotte turistiche, ampi tratti del parco di Gonarezhou sono ancora del tutto incontaminati. Altre parti sono invece meta di safari i cui partecipanti alloggiano in fattorie isolate o rifugi adiacenti all'itinerario."}
{"id": "3795544", "revid": "297745", "url": "https://it.wikipedia.org/wiki?curid=3795544", "title": "Chiesa di San Luca Evangelista (Venezia)", "text": ""}
{"id": "3795545", "revid": "46931", "url": "https://it.wikipedia.org/wiki?curid=3795545", "title": "Gonarezhou National Park", "text": ""}
{"id": "3795546", "revid": "46931", "url": "https://it.wikipedia.org/wiki?curid=3795546", "title": "Parco nazionale Gonarezhou", "text": ""}
{"id": "3795554", "revid": "1318658", "url": "https://it.wikipedia.org/wiki?curid=3795554", "title": "Workaround", "text": "Un workaround, in informatica, indica un metodo temporaneo per raggiungere una soluzione quando il metodo tradizionale non funziona.\nViene usato per superare gli svantaggi di programmazione, hardware o di comunicazione. Viene utilizzato fino a quando il problema \u00e8 stato corretto mediante un fix."}
{"id": "3795575", "revid": "92723", "url": "https://it.wikipedia.org/wiki?curid=3795575", "title": "Nat\u00e1lia Anderle", "text": " \nBiografia.\nLa modella \u00e8 stata incoronata (con un gioiello creato da Ricardo Vieira) da Miss Brasile 2007, Nat\u00e1lia Guimar\u00e3es.\nLa vincitrice del concorso ha ricevuto il premio pi\u00f9 ricco mai offerto sin dal 1954: 250,000 R$, una automobile ed un orologio in porcellana cinese. Miss Brasile 2008 ha rappresentato il Brasile a Miss Universo 2008, il 15 luglio a Nha Trang in Vietnam, ma non \u00e8 riuscita a classificarsi.\nNat\u00e1lia Anderle aveva rappresentato Encantado al concorso regionale nel quale era stata poi eletta Miss Rio Grande do Sul il 16 ottobre 2007. Quando le \u00e8 stato chiesto cosa intendesse fare con il denaro vinto, la Anderle ha risposto che aiuter\u00e0 i suoi genitori, agricoltori di Rio Grande."}
{"id": "3795579", "revid": "767487", "url": "https://it.wikipedia.org/wiki?curid=3795579", "title": "Distretto di K\u00fctahya", "text": " \nIl distretto di K\u00fctahya costituisce il distretto centrale della provincia di K\u00fctahya, in Turchia.\nAmministrazioni.\nAl distretto appartengono 3 comuni e 128 villaggi."}
{"id": "3795588", "revid": "709565", "url": "https://it.wikipedia.org/wiki?curid=3795588", "title": "Pasquale Penta", "text": "Biografia.\nGi\u00e0 durante gli studi in medicina, il giovane Pasquale fu impiegato presso l'Istituto penale di Santo Stefano, dove matur\u00f2 la convinzione dell'origine morbosa della delinquenza. Tra i suoi \"oggetti di studio\" vi fu il brigante Carmine Crocco. Laureatosi in medicina all'Universit\u00e0 di Napoli con una tesi sulle perversioni sessuali, vinse un concorso presso il carcere di Nisida. Nel frattempo, ebbe una breve esperienza presso il Manicomio di Aversa dove pot\u00e9 raccogliere un materiale di valore inestimabile sulle anomalie antropologiche e funzionali dei criminali.\nDarwinista convinto, il Penta tuttavia fu soverchiamente acquiescente alla dottrina della revisione atavica nell'interpretazione dei delitti e dei deliri; ci\u00f2 comunque non lo distolse dal partecipare al grande dibattito criminologico dell'epoca, nel quale prese posizione per l'abolizione della pena di morte. Successivamente fu coadiutore nell'Istituto di Clinica psichiatrica e neuropatologica di Napoli e titolare della Cattedra di Antropologia criminale nell'ateneo napoletano.\nNel 1896 cre\u00f2 l'\"Archivio delle psicopatie sessuali\", il primo periodico al mondo che si riprometteva di aiutare gli \"anomali sessuali\" attraverso una migliore comprensione scientifica della loro condizione. Nonostante alla rivista collaborassero i pi\u00f9 importanti nomi della nascente sessuologia europea, essa visse un anno soltanto. In essa Penta pubblic\u00f2 anche alcuni propri scritti, nei quali dimostr\u00f2 interesse per le teorie di un \"brillante allievo di Charcot\", tale Sigmund Freud, allontanandosi dalle spiegazioni eziologiche di tipo fisiologico tipiche del tardo positivismo. La morte precoce gli imped\u00ec tuttavia di completare tale evoluzione."}
{"id": "3795590", "revid": "767487", "url": "https://it.wikipedia.org/wiki?curid=3795590", "title": "Rykarda Parasol", "text": "Nata a San Francisco da madre svedese e padre israeliano, vive attualmente a Parigi. \u00c8 autrice e produttrice di tutti i suoi album."}
{"id": "3795597", "revid": "729019", "url": "https://it.wikipedia.org/wiki?curid=3795597", "title": "Wim Van Huffel", "text": "Professionista tra il 2002 ed il 2010, conta la vittoria di una Hel van het Mergelland.\nCarriera.\nOttenne un solo successo da professionista, la Hel van het Mergelland nel 2003. Tra i piazzamenti distaccano alcuni terzi posti: prima tappa del Tour de Wallonie nel 2003 e quarta tappa del Crit\u00e9rium du Dauphin\u00e9 Lib\u00e9r\u00e9 nel 2005. Partecip\u00f2 a quattro edizioni del Giro d'Italia, una della Vuelta a Espa\u00f1a e una dei mondiali."}
{"id": "3795598", "revid": "1305772", "url": "https://it.wikipedia.org/wiki?curid=3795598", "title": "Vincenzo Mario Palmieri", "text": "Biografia.\nLaureatosi in medicina nel 1922, si dedic\u00f2 subito alla medicina legale divenendo assistente e poi docente all'Istituto di medicina legale e delle assicurazioni di Napoli. Ordinario nel 1942, fu dichiarato maturo nel concorso per la cattedra del 1946, maturit\u00e0 confermata nei successivi rinnovi del 1949, 1952 e 1954. Nel 1936 ebbe l'incarico per la direzione dell'Istituto di medicina legale dell'Universit\u00e0 di Sassari che mantenne per tre anni.\nRientrato a Napoli prosegu\u00ec nell'insegnamento universitario e si occup\u00f2 anche di perizie e consulenze di parte.\nFece parte della commissione di esperti organizzata dalle Potenze dell'Asse che durante la seconda guerra mondiale indag\u00f2 sul massacro di Katyn', perpetrato dall'NKVD sovietico; inizialmente divulgato dall'apparato della propaganda di Joseph Goebbels nella primavera 1943, l'eccidio fu fonte di grandi polemiche tra gli Alleati.\nEsponente della Democrazia Cristiana, ricopr\u00ec la carica di sindaco di Napoli dal 10 ottobre 1962 al 30 luglio 1963."}
{"id": "3795602", "revid": "226458", "url": "https://it.wikipedia.org/wiki?curid=3795602", "title": "Episodi di Sea Patrol (quarta stagione)", "text": "La quarta stagione della serie televisiva Sea Patrol \u00e8 stata trasmessa in prima visione in Australia da Nine Network dal 15 aprile 2010 al 29 luglio 2010. \nIn Italia la stagione \u00e8 stata trasmessa in prima visione assoluta su Rai 2 dal 25 febbraio al 14 luglio 2012."}
{"id": "3795603", "revid": "1048993", "url": "https://it.wikipedia.org/wiki?curid=3795603", "title": "Eleanor Glueck", "text": "Biografia.\nFiglia unica di genitori immigrati, il padre Bernard Leo dalla Russia e la madre Anna Wodzislawska dalla Polonia, sebbene avesse due fratellastri. Dopo il diploma alla \"Hunter College High School\" nel 1916, si iscrisse al Barnard College dove si laure\u00f2 nel 1920. Quindi, riusc\u00ec ad entrare alla \"New York School of Social Work\" dove incontr\u00f2 lo psicologo Bernard Glueck che lavorava all'Istituto Penitenziario di Sing Sing specializzandosi in assistenza sociale e criminologia. Bernard, di cui spos\u00f2 il fratello Sheldon, l'aiut\u00f2 a diventare coordinatore capo al \"Dorchester Community Center\" di Boston nel 1921 dove lavor\u00f2 per un anno.\nNel 1922 Eleanor ricominci\u00f2 a studiare presso la \"Harvard Graduate School of Education\" dove si laure\u00f2 nel 1925 con una tesi su \"The Community Use of Schools\". Eleanor lavor\u00f2 alla \"Harvard Graduate School of Education\" dal 1928 al 1953, mentre il marito assunse la cattedra alla stessa scuola.\nEleanor e Sheldon collaborarono insieme alla redazione di oltre 250 pubblicazioni sulla delinquenza minorile che li resero famosi per aver per primi utilizzato le statistiche per predire il comportamento criminale e per esaminare gli effetti della psicopatia sui recidivi. I loro studi dimostrarono che questo problema era diffuso fino a 20 volte del normale presso gli adolescenti.\nNel 1950 pubblicarono la \"Social Prediction Tables\" che mostrava gli indici di prevedibilit\u00e0 della tendenza a delinquere dei giovani delinquenti basato su parametri legati alla ciclicit\u00e0 dello sviluppo. Nel 1953, Eleanor divent\u00f2 ricercatrice associata alla \"Harvard Law School Research Project\", dove approfond\u00ec le cause, la terapia e la prevenzione della delinquenza minorile. Sua figlia Anita Joyce Glueck, che pubblic\u00f2 diverse poesie, mor\u00ec nel 1956..\nNel 1947 vinse il \"Parsons Memorial Award\" dal \"United Prison Association of Massachusetts\". Sebbene Eleanor non sub\u00ec alcun miglioramento sul salario, entrambi i coniugi Glueck vinsero una laurea ad honorem ad \"Harvard\" nel 1958, mentre Eleanor vinse il \"Distinguished Alumni Award\" dal \"Barnard College\" nel 1969. In seguito divenne perito al \"Judge Baker Guidance Center\" e membro della \"International Society of Criminologists\" e dell\"'American Association for the Advancement of Science\".."}
{"id": "3795605", "revid": "125858474", "url": "https://it.wikipedia.org/wiki?curid=3795605", "title": "Rampart (film)", "text": "Rampart \u00e8 un film del 2011 diretto da Oren Moverman, basato su un soggetto di James Ellroy, coautore della sceneggiatura assieme a Moverman.\nCon protagonista Woody Harrelson, il film \u00e8 ispirato alle vicende dello scandalo Rampart.\nTrama.\nNella Los Angeles di fine anni novanta, l'agente di polizia Dave Brown, veterano della guerra del Vietnam, lavora presso una divisione del Los Angeles Police Department, finita pi\u00f9 volte al centro di casi di corruzione. L'agente opera seguendo una personale linea di condotta, fatta di violenza e soprusi, al limite della legalit\u00e0. Quando pesta un semplice sospettato sotto gli occhi delle telecamere, l'agente viene messo al centro di una spinosa inchiesta, dove non rinnega i suoi modi duri e machisti, nonostante le pressioni del Dipartimento. Nella sua vita al limite, fatta di alcool ed incontri fugaci, l'agente dovr\u00e0 lottare per non farsi schiacciare dalle vicende professionali e personali.\nDistribuzione.\nIl film \u00e8 stato presentato in anteprima al Toronto International Film Festival nel settembre 2011. \u00c8 stato distribuito per una sola settimana il 23 novembre 2011, solamente nelle citt\u00e0 di Los Angeles e New York, per permettere al film di concorrere agli Oscar 2012. Nei mesi successivi \u00e8 poi stato distribuito regolarmente."}
{"id": "3795611", "revid": "767487", "url": "https://it.wikipedia.org/wiki?curid=3795611", "title": "W\u0142adys\u0142aw Szczepaniak", "text": "Carriera.\nNazionale.\nPrese parte con la Nazionale polacca ai Giochi Olimpici del 1936 ed ai Mondiali del 1938."}
{"id": "3795612", "revid": "287204", "url": "https://it.wikipedia.org/wiki?curid=3795612", "title": "Wladyslaw Szczepaniak", "text": ""}
{"id": "3795614", "revid": "226458", "url": "https://it.wikipedia.org/wiki?curid=3795614", "title": "Episodi di Sea Patrol (quinta stagione)", "text": "La quinta ed ultima stagione della serie televisiva Sea Patrol \u00e8 stata trasmessa in prima visione in Australia da Nine Network dal 26 aprile 2011 al 12 luglio 2011.\nIn Italia la stagione \u00e8 stata trasmessa in prima visione assoluta su Rai 2 dal 21 luglio al 3 novembre 2012. L'episodio 13 \u00e8 stato trasmesso in prima visione in lingua italiana da RSI La1 della Televisione Svizzera il 1\u00ba novembre 2012."}
{"id": "3795615", "revid": "1543377", "url": "https://it.wikipedia.org/wiki?curid=3795615", "title": "Lindsay Japal", "text": " Durante il concorso la Japal ha anche vinto i titoli di Miss Best Smile e Miss Best in Gown.\nDiplomata presso la John Gray High School, al momento dell'incoronazione Lindsay Japal era una studentessa presso l'University College of the Cayman Islands, lavorando contemporaneamente presso una compagnia di assicurazioni.\nIn qualit\u00e0 di rappresentante ufficiale delle Isole Cayman ha partecipato al concorso di bellezza internazionale Miss Mondo 2011, che si \u00e8 tenuto a Londra, nel Regno Unito il 6 novembre. La modella tuttavia non \u00e8 riuscita a classificarsi fra le finaliste del concorso, che \u00e8 stato poi vinto dalla venezuelana Ivian Sarcos.\nLindsay Japal rappresenter\u00e0 il proprio territorio anche alla sessantunesima edizione di Miss Universo."}
{"id": "3795616", "revid": "1543377", "url": "https://it.wikipedia.org/wiki?curid=3795616", "title": "Robert Ressler", "text": "Biografia.\n\u00c8 stato ufficiale dell'Esercito e il comandante del CID (Criminal Investigative Division) con il grado di colonnello prima di entrare nell'FBI nel 1970. Ressler \u00e8 stato assunto nel Behavioral Science Unit che ha il compito di tracciare i profili dei criminali pi\u00f9 violenti, stupratori e serial killer.\nNei primi anni ottanta, Ressler contribu\u00ec ad organizzare un'inchiesta su trentasei serial killer (definiti come chi uccide per autogratificazione) al fine di scoprire delle correlazioni tra contesto sociale e motivazioni personali. Fu anche protagonista del \" Violent Criminal Apprehension Program\" (Vi-CAP) che consisteva in un comitato d'informazione per i casi non risolti. Lavorando sulle basi delle testimonianze dei serial killer, \u00e8 stato possibile prevedere e prevenire che altri omicidi si verificassero in risposta a quegli assassini che si spostavano da un luogo all'altro per compiere i loro delitti. Ha poi lavorato in casi celebri come Jeffrey Dahmer e Richard Chase. Si \u00e8 ritirato, infine, dall'FBI nel 1990 per diventare autore di libri.\nInnovazioni apportate.\nRessler mise a punto un sistema di classificazione criminale che prendeva in considerazione le caratteristiche delle vittime e non pi\u00f9 solo quelle degli autori:"}
{"id": "3795619", "revid": "122507921", "url": "https://it.wikipedia.org/wiki?curid=3795619", "title": "J\u00f3zef Ka\u0142u\u017ca", "text": "Carriera.\nDa calciatore prese parte alle Olimpiadi del 1924. Come allenatore guid\u00f2 la Polonia per quasi tutti gli anni '30, fino all'invasione tedesca, e raggiunse il terzo posto ai Giochi Olimpici di Berlino del 1936 e prese parte ai mondiali del 1938."}
{"id": "3795620", "revid": "287204", "url": "https://it.wikipedia.org/wiki?curid=3795620", "title": "Harry Knowles", "text": ""}
{"id": "3795621", "revid": "287204", "url": "https://it.wikipedia.org/wiki?curid=3795621", "title": "Jozef Kaluza", "text": ""}
{"id": "3795622", "revid": "621682", "url": "https://it.wikipedia.org/wiki?curid=3795622", "title": "J\u00f3zef Kaluza", "text": ""}
{"id": "3795625", "revid": "838137", "url": "https://it.wikipedia.org/wiki?curid=3795625", "title": "Vince Cable", "text": "Laureato in economia, tra gli anni sessanta e ottanta Cable fu consulente per il governo britannico e per alcuni governi del Commonwealth. Negli anni Novanta fu dirigente per la Shell. Nella sua carriera politica ader\u00ec inizialmente ai laburisti, ma in seguito pass\u00f2 al Partito Socialdemocratico (questo partito conflu\u00ec negli attuali Liberal Democratici).\nNel 1997 Cable venne eletto alla Camera dei Comuni nel collegio di Twickenham. Dal 2010 al 2015, \u00e8 stato Ministro del Commercio e dell'Industria del governo di coalizione di David Cameron.\nNel 2017 \u00e8 nuovamente eletto. Il 20 luglio 2017 \u00e8 stato eletto Leader del Partito Liberal Democratico dopo le dimissioni di Tim Farron. Si dimette dalla carica il 24 maggio 2019. Cable guida comunque il partito durante la campagna elettorale per le Elezioni europee del 26 maggio, dove i liberali otterranno un ottimo 20% (primo risultato a doppia cifra dopo nove anni)."}
{"id": "3795626", "revid": "2052878", "url": "https://it.wikipedia.org/wiki?curid=3795626", "title": "Ogni volta che vedo il mare/Chiara", "text": "Ogni volta che vedo il mare/Chiara \u00e8 un singolo di Fiorella Mannoia del giugno 1984. Venne pubblicato dalla Ariston Records (Catalogo: AR 00961 - Matrici: AR 00961-1N/AR 00961-2N); il disco \u00e8 stato prodotto da Gianni Dal Dello e Mario Lavezzi, quest'ultimo \u00e8 anche arrangiatore del 45 giri.\nTracce.\nDurata totale: 7 min : 08 s"}
{"id": "3795632", "revid": "1602064", "url": "https://it.wikipedia.org/wiki?curid=3795632", "title": "I casi di Rosie O'Neill", "text": "I casi di Rosie O'Neill (\"The Trials of Rosie O'Neill\") \u00e8 una serie televisiva statunitense in 33 episodi trasmessi per la prima volta nel corso di 2 stagioni dal 1990 al 1992.\nTrama.\nBeverly Hills. Fiona \"Rosie\" O'Neill \u00e8 una donna quarantatreenne che lavora come avvocato difensore d'ufficio della citt\u00e0 di Los Angeles. Ogni episodio si apre con Rosie a colloquio con il suo terapeuta, il cui volto non si vede mai. Rosie \u00e8 divorziata (una separazione da lei non voluta), dopo che il marito aveva avuto una relazione.\nLa seconda stagione vede due aggiunte al cast: Ed Asner nel ruolo dell'irascibile Kovac, un poliziotto in pensione assunto dallo studio legale di Rosie come investigatore, e David Rasche nel ruolo ricorrente di Patrick Ginty, l'ex-marito di Rosie che era stato spesso citato nel corso della prima stagione me che non si era mai visto.\nProduzione.\nLa serie fu prodotta da MTM Enterprises e The Rosenzweig Company e girata nella Big Bear Valley e a Los Angeles in California. La canzone del tema della serie, dal titolo \"I Wish I Knew\", fu scritta da Carole King e interpretata da Melissa Manchester. Carole King compare in un episodio della prima stagione.\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti dal 1990 al 1992 sulla rete televisiva CBS. \nIn Italia \u00e8 stata trasmessa con il titolo \"I casi di Rosie O'Neill\" su Rete 4.\nAlcune delle uscite internazionali sono state:"}
{"id": "3795633", "revid": "46931", "url": "https://it.wikipedia.org/wiki?curid=3795633", "title": "The Trials of Rosie O'Neill", "text": ""}
{"id": "3795634", "revid": "767487", "url": "https://it.wikipedia.org/wiki?curid=3795634", "title": "Ewald Cebula", "text": "Carriera.\nPrese parte con la Nazionale polacca ai Giochi Olimpici del 1952."}
{"id": "3795635", "revid": "621682", "url": "https://it.wikipedia.org/wiki?curid=3795635", "title": "Edward Cebula", "text": ""}
{"id": "3795645", "revid": "110157", "url": "https://it.wikipedia.org/wiki?curid=3795645", "title": "Distretto di Cajaruro", "text": "Il distretto di Cajaruro \u00e8 un distretto del Per\u00f9 nella provincia di Utcubamba (regione di Amazonas) con 26.735 abitanti al censimento 2007 dei quali 8.178 urbani e 18.557 rurali.\n\u00c8 stato istituito il 17 settembre 1964."}
{"id": "3795650", "revid": "1305772", "url": "https://it.wikipedia.org/wiki?curid=3795650", "title": "Peter May", "text": ""}
{"id": "3795651", "revid": "767487", "url": "https://it.wikipedia.org/wiki?curid=3795651", "title": "Distretto di Cumba", "text": "Il distretto di Cumba \u00e8 un distretto del Per\u00f9 nella provincia di Utcubamba (regione di Amazonas) con 9.070 abitanti al censimento 2007 dei quali 2.754 urbani e 6.316 rurali.\n\u00c8 stato istituito il 14 novembre 1944."}
{"id": "3795653", "revid": "767487", "url": "https://it.wikipedia.org/wiki?curid=3795653", "title": "Kazimierz Lis", "text": ""}
{"id": "3795656", "revid": "1305772", "url": "https://it.wikipedia.org/wiki?curid=3795656", "title": "Verdy Kawasaki 1994", "text": "Questa voce raccoglie le informazioni riguardanti il Verdy Kawasaki nelle competizioni ufficiali della stagione 1994.\nStagione.\nPer il quarto anno consecutivo (secondo da squadra professionistica), il Verdy Kawasaki si conferm\u00f2 campione del Giappone: dopo aver concluso la Suntory Series della J. League a met\u00e0 classifica, la squadra ebbe accesso alla finale vincendo la successiva fase. Nei due incontri decisivi contro il Sanfrecce Hiroshima il Verdy Kawasaki prevalse con due vittorie di misura. In quella stessa stagione la squadra difese fino in fondo la coppa di lega, prevalendo per il terzo anno consecutivo grazie a una vittoria sul J\u00fabilo Iwata, mentre in Coppa dell'Imperatore fu eliminata al secondo turno dal Cerezo Osaka, futuro finalista della competizione. Nel Campionato d'Asia il Verdy Kawasaki si qualific\u00f2 per il girone di quarti di finale, dove fu estromesso dalle semifinali a causa della peggior differenza reti nei confronti del Thai Farmers Bank.\nMaglie e sponsor.\nLe maglie impiegate per il campionato sono prodotte dalla Mizuno, mentre quelle per la coppa nazionale della Puma. Lo sponsor \u00e8 Coca Cola."}
{"id": "3795659", "revid": "110157", "url": "https://it.wikipedia.org/wiki?curid=3795659", "title": "Distretto di El Milagro", "text": "Il distretto di El Milagro \u00e8 un distretto del Per\u00f9 nella provincia di Utcubamba (regione di Amazonas) con 5.847 abitanti al censimento 2007 dei quali 1.555 urbani e 4.292 rurali.\n\u00c8 stato istituito il 30 maggio 1984."}
{"id": "3795661", "revid": "767487", "url": "https://it.wikipedia.org/wiki?curid=3795661", "title": "Aurimas Vilkaitis", "text": "Carriera.\nClub.\nHa giocato nelle giovanili dell'FBK Kaunas e, dal 2009, in quelle della Lazio, squadra con la quale vince il Campionato Primavera nella stagione 2012-2013, vincendo 3-0 la finale contro l'Atalanta.\nIl 2 settembre 2013 viene acquistato dalla con la formula del prestito. Il 17 novembre 2014 rescinde il proprio contratto con il club romano e firma per il Bastia. L'anno seguente si trasferisce alla Voluntas Spoleto e successivamente torna in patria tra le file del Lietava Jonava.\nNazionale.\nDebutta con la Nazionale lituana Under-21 il 1\u00ba settembre 2011, in una partita di qualificazione agli europei contro la Svezia.\nIl 14 novembre 2012 debutta in nazionale maggiore, senza aver mai disputato un incontro nella prima squadra di un club, giocando i primi 59' dell'amichevole contro l'Armenia e venendo sostituito da Tadas Kijanskas."}
{"id": "3795664", "revid": "767487", "url": "https://it.wikipedia.org/wiki?curid=3795664", "title": "Sabi", "text": "La sua famiglia era bilingue: sua madre \u00e8 infatti di origine latina mentre suo padre statunitense. Dopo il divorzio dei due, Sabi e le sue sorelle andarono a vivere col padre. A quei tempi passavano molto tempo a guardare MTV e gli idoli musicali della futura artista erano Michael Jackson, Prince e Sade. \u00c8 proprio guardando Jackson che Sabi inizia a sperimentare i suoi passi di danza oltre che l'interpretazione di brani musicali. In seguito al diploma, non potendo avverare il suo desiderio di frequentare la Debbie Allen Dance Academy di Los Angeles per motivi economici, decise di buttarsi nella recitazione e nel 2008 \u00e8 riuscita ad avere una parte nel cortometraggio The Smallest River in Almirante. Per tutto il tempo, Sabi ha continuato a lavorare sulla sua tecnica vocale cercando di imitare altri cantanti. In seguito ha dichiarato: \"Non importa chi fosse, Justin Timberlake, Brandy, o Alicia Keys, potrei imitare esattamente come suonavano. Ero cos\u00ec a mio agio agio con la mia voce.\" \"Ha iniziato a scrivere le sue canzoni e registrarle su un registratore vocale, ma dice che lei davvero imparato a conoscere il mestiere di scrivere canzoni dopo aver lavorato con diversi produttori che era stata introdotta attraverso il suo allora -manager..\nInizi nel mondo della musica.\nNel 2009 Sabi ha fondato un duo R&amp;B. Esso ha creato i singoli \"Boys With Tattoos (We Jerkin')\" e \"Found My Swag\" (featuring the New Boyz) ma, a causa del ferimento tramite proiettile dell'altra ragazza, il progetto non \u00e8 mai decollato. Tuttavia la casa discografica, fiduciosa del suo talento, ha deciso di continuare a sostenerla.\nDebutto come solista.\nNel 2011 l'artista ha collaborato in numerosi brani: innanzi tutto ha duettato con i Cobra Starship in \"You Make Me Feel\", brano divenuto hit di successo in numerose nazioni, poi ha duettato anche con Britney Spears in (Drop Dead) Beautiful, traccia contenuta nel suo settimo album studio \"Femme Fatale\". Secondo alcuni \"rumor\", il brano avrebbe potuto essere il quinto singolo estratto dall'album, ma alla fine \u00e8 rimasto con quattro singoli. Inoltre Sabi \u00e8 stata anche ospite di alcune tappe del The Femme Fatale Tour. Per quanto riguarda il suo album di debutto, avrebbe potuto essere pubblicato nel 2012 ma cos\u00ec non fu, e vennero pubblicati solo in rete i brani \"Good Night\" e \"Wild Heart\"."}
{"id": "3795665", "revid": "110157", "url": "https://it.wikipedia.org/wiki?curid=3795665", "title": "Distretto di Jamalca", "text": "Il distretto di Jamalca \u00e8 un distretto del Per\u00f9 nella provincia di Utcubamba (regione di Amazonas) con 7.554 abitanti al censimento 2007 dei quali 1.385 urbani e 6.169 rurali.\n\u00c8 stato istituito il 5 febbraio 1861."}
{"id": "3795667", "revid": "767487", "url": "https://it.wikipedia.org/wiki?curid=3795667", "title": "Antoni \u0141yko", "text": ""}
{"id": "3795676", "revid": "88740", "url": "https://it.wikipedia.org/wiki?curid=3795676", "title": "Corte d'Assise (romanzo)", "text": "Corte d'Assise \u00e8 un romanzo di Georges Simenon.\nSimenon ha scritto questo romanzo nell'agosto del 1937 quando si trovava in vacanza in un hotel dell'Isola dei Pescatori sul Lago Maggiore. \u00c8 stato pubblicato per la prima volta nel marzo del 1941 da Gallimard che gli fa cambiare il titolo. Il manoscritto, su richiesta di Simenon, \u00e8 stato battuto all'asta nel 1943 e il ricavato devoluto a favore dei prigionieri di guerra. Da questo romanzo \u00e8 stato tratto anche un episodio della serie televisiva \"L'Heure Simenon\" che \u00e8 stata trasmessa in Francia dal 18 febbraio 1982 al 6 agosto 1988.\nTrama.\nProtagonista del romanzo \u00e8 un giovane di venticinque anni, Louis Bert, da sempre per\u00f2 chiamato Petit Louis. Ha lasciato da qualche anno il lavoro di falegname perch\u00e9 poco redditizio. Lui aspira a una vita comoda e facile, ma al momento campa di piccoli espedienti oltre che di quanto gli passa la sua protetta e amante Luise Mazzone, in arte Lul\u00f9. Ha cercato in tutti i modi di entrare nella malavita marsigliese ma non veniva per niente considerato e il massimo che era riuscito a ottenere erano stati modesti incarichi da palo, come l'ultimo che gli \u00e8 stato dato. \nInfatti \u00e8 da qualche giorno a Le Lavandou, nota localit\u00e0 di villeggiatura della costa azzurra, perch\u00e9 deve fare in modo che la progettata rapina all'ufficio postale fili liscia. Cos\u00ec avviene infatti mentre si esibisce in una gara di bocce con il direttore delle poste poco distante dall'ingresso degli uffici.\nNel corso della partita si accorge di essere guardato con interesse da una signora di mezza et\u00e0, l'avvicina e la sera stessa ne diventa l'amante. Petit Louis la usa trattandola con sufficienza se non con disprezzo, ma per farsi bello ai suoi occhi le confida della rapina.\nLa donna, Constance Ropiquet, che si fa passare per la contessa d'Orval, \u00e8 a sua volta l'amica di un vecchio signore che la incontra a scadenze fisse e che le passa, se non un vitalizio, delle somme.\nI due si trasferiscono a Nizza a casa di lei; Petit Luis si fa mantenere ma \u00e8 nervoso perch\u00e9 i suoi complici, dai quali aspetta la sua parte di bottino, non si fanno vivi.\nRitorna a Marsiglia quasi di nascosto e da Lul\u00f9 viene a sapere che deve guardarsi dai suoi complici perch\u00e9 lo sospettano di aver spifferato sul colpo, infatti la polizia ha fatto una retata nel locale dove si riuniva la banda. Louis intuisce che Constance deve aver spettegolato con qualche amica e cos\u00ec di bocca in bocca alcuni particolari della rapina erano arrivati agli informatori di polizia. Per fargli capire come stavano le cose il capo della banda, tale G\u00e8ne, si era presa Lul\u00f9 come amante.\nLouis non sembra spaventato e intima a Lul\u00f9 di seguirlo a Nizza. Lei non vuole, ma poi si lascia convincere. Petit Louis presenta Lul\u00f9 a Constance come sua sorella. I tre vivono nello stesso appartamento ma un poliziotto che segue Louis ritenendolo coinvolto nella rapina informa la donna sull'identit\u00e0 e professione della giovane.\nLouis \u00e8 bravo ad abbindolare la donna facendole credere di voler redimere Lul\u00f9 e che i due sono solo amici. Tra i tre si instaura un morboso \"m\u00e9nage\". Una sera mentre erano al ristorante anche con l'anziano amico di Constance al quale erano stati presentati come parenti, Louis si accorge della presenza sia di G\u00e8ne sia del poliziotto che da un po' lo sorveglia.\nPreoccupato della piega che potrebbe prendere la situazione si allontana e si dirige verso Cannes. \u00c8 talmente concentrato sui suoi pensieri di non accorgersi di molti dettagli che in futuro si riveleranno fondamentali. Incontra occasionalmente degli inglesi con i quali si aggrega per poi separarsi, va dalla sorella e poi dalla madre che lo ha da sempre considerato la rovina della sua vita e infine alla sera rientra a Nizza. Ma nell'appartamento trova Constance uccisa e di Lul\u00f9 nessuna traccia. Capisce che \u00e8 stato G\u00e8ne. Invece di recarsi dalla polizia pensa di far sparire il cadavere, lo taglia in pezzi e li butta in mare, poi simula con i vicini una partenza con Constance per una lunga vacanza.\nSenza soldi \u00e8 costretto a compiere una serie di atti che gli si ritorceranno irrimediabilmente contro e che lo porteranno alla rovina. Sebbene non materialmente colpevole dall'assassinio, sar\u00e0 ricercato, catturato e condannato. Di tutta la sua vita un giudice serioso far\u00e0 una ricostruzione pedante forzando alcuni fatti e tralasciandone altri unicamente per far risaltare l'aspetto cinico del carattere dell'imputato. Anche il poliziotto che potrebbe scagionarlo mente e tace sui retroscena che potrebbero scagionarlo quanto meno del delitto. Petit Louis assiste con disprezzo al processo, non rivela niente dei complici e accetta la condanna a vent'anni di reclusione."}
{"id": "3795679", "revid": "247222", "url": "https://it.wikipedia.org/wiki?curid=3795679", "title": "Detective per amore", "text": "Detective per amore (\"Finder of Lost Loves\") \u00e8 una serie televisiva statunitense in 23 episodi trasmessi per la prima volta nel corso di una sola stagione dal 1984 al 1985.\nTrama.\nCary Maxwell, dopo la morte della moglie Kate, decide di aprire un'agenzia privata di investigazione specializzata nel ricongiungere i clienti con una persona amata, in particolare coppie sull'orlo del divorzio, con l'ausilio di Oscar, un computer con un software particolare in grado di rintracciare e far riunire persone che si sono perse di vista. Nel secondo episodio l'agenzia aiuta un undicenne a ritrovare suo padre militare e un prete a rintracciare una donna che aveva amato anni prima. Nel 5\u00ba episodio una donna scampata all'olocausto si riunisce con il fratello scomparso.\nGuest star.\nMelissa Sue Anderson, Lew Ayres, Tom Bosley, Macdonald Carey, Mary Crosby, Colleen Dewhurst, Joyce DeWitt, Buddy Ebsen, Mel Ferrer, Anne Francis, Beverly Garland, Harold Gould, Robert Goulet, Michael Gross, Florence Henderson, Hope Lange, Kevin McCarthy, Lee Meriwether, Vera Miles, Leslie Nielsen, Lois Nettleton, Heather O'Rourke, Barret Oliver, Donna Pescow, Michelle Phillips, Lindsay Price, Robert Reed, Esther Rolle, Dick Sargent, Peter Scolari, Connie Sellecca, Dick Van Patten, Samantha Eggar, Kay Lenz.\nProduzione.\nLa serie fu prodotta da Aaron Spelling Productions e Spelling Ventures Organization e girata negli studios della Warner Brothers a Burbank in California. La colonna sonora della serie, \"Finder of Lost Loves\", era cantata da Dionne Warwick e fu scritta da Burt Bacharach e Carole Bayer Sage.\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti dal 1984 al 1985 sulla rete televisiva ABC. \nIn Italia \u00e8 stata trasmessa con il titolo \"Detective per amore\" su Rete 4 e su Sitcom 1.\nAlcune delle uscite internazionali sono state:"}
{"id": "3795680", "revid": "110157", "url": "https://it.wikipedia.org/wiki?curid=3795680", "title": "Distretto di Lonya Grande", "text": "Il distretto di Lonya Grande \u00e8 un distretto del Per\u00f9 nella provincia di Utcubamba (regione di Amazonas) con 9.437 abitanti al censimento 2007 dei quali 3.101 urbani e 6.336 rurali.\n\u00c8 stato istituito il 5 febbraio 1861."}
{"id": "3795683", "revid": "767487", "url": "https://it.wikipedia.org/wiki?curid=3795683", "title": "Jan Wasiewicz", "text": "Carriera.\nPrese parte con la Nazionale polacca ai Giochi Olimpici del 1936 ed ai Mondiali del 1938."}
{"id": "3795684", "revid": "46931", "url": "https://it.wikipedia.org/wiki?curid=3795684", "title": "Finder of Lost Loves", "text": ""}
{"id": "3795685", "revid": "110157", "url": "https://it.wikipedia.org/wiki?curid=3795685", "title": "Distretto di Yam\u00f3n", "text": "Il distretto di Yam\u00f3n \u00e8 un distretto del Per\u00f9 nella provincia di Utcubamba (regione di Amazonas) con 3.064 abitanti al censimento 2007 dei quali 584 urbani e 2.480 rurali.\n\u00c8 stato istituito il 5 febbraio 1861."}
{"id": "3795686", "revid": "729019", "url": "https://it.wikipedia.org/wiki?curid=3795686", "title": "Marina militare di Singapore", "text": "La Republic of Singapore Navy \u00e8 l'attuale marina militare della repubblica di Singapore, componente navale delle sue forze armate; il suo compito \u00e8 proteggere le linee di comunicazione della piccola repubblica.\nStoria.\nL'embrione della marina \u00e8 stato un nucleo di volontari che negli anni trenta del ventesimo secolo pattugliarono per la Royal Navy gli stretti vicini alla citt\u00e0.\nForza attuale.\nLa marina di Singapore \u00e8 una forza di difesa costiera con capacit\u00e0 di altura. Opera da due basi:\nLe 6 corvette classe classe \"Formidable\", sono basate sulle francesi della \"classe La Fayette\" ed equipaggiate con sistemi d'arma specifici. Vi \u00e8 un cannone da 76\u00a0mm, 8 missili Harpoon, e hanno anche i lanciatori SYLVER per i missili SAM Aster-15. Una differenza sostanziale della classe \"Formidable\" rispetto alla classe originaria \u00e8 la potenza maggiore dei motori, per una velocit\u00e0 massima di 27 nodi e un'autonomia, malgrado la potenza erogata, di 7200 miglia,(per esempio, le fregate della classe Lupo italiane raggiungono le 4000 a 20 nodi).\nLa prima nave, la RSS \"Formidable\", \u00e8 stata costruita nei cantieri DCN, ma le altre sono costruite dai cantieri locali della Singapore Technologies Marine; il prefisso RSS significa \"Republic of Singapore Ship\" ed identifica tutte le navi militari del paese.\nAlla Marina di Singapore appartengono anche 2 sottomarini diesel-elettrici della \"Classe V\u00e4sterg\u00f6tland\", ideati dalla svedese Kockums e gi\u00e0 in forza alla Svenska marinen, la marina militare svedese.\nEssi sono entrati in servizio dalla met\u00e0 degli anni '80, con lo scafo realizzato in sezioni, la prua e la poppa ai cantieri Karlskrona e la parte di mezza nave ai cantieri Kockums (una societ\u00e0 del gruppo ThyssenKrupp Marine), che hanno provveduto all'assemblaggio finale. La classe \u00e8 anche nota come 'A-17', ed \u00e8 stata ordinata 3 anni dopo la presentazione del progetto, nel 1981. I due primi battelli, il capoclasse \"V\u00e4sterg\u00f6tland\" e lo \"H\u00e4lsingland\", sono stati tenuti in riserva dalla marina svedese fino al 2005, quando sono stati acquistati dalla Marina di Singapore e ridenominati \"Archer\" (ex-H\u00e4lsingland) e \"Swordsman\" (ex-V\u00e4sterg\u00f6tland) dopo essere stati portati allo standard degli altri due battelli e con una climatizzazione aggiuntiva per le acque tropicali nelle quali erano destinati ad operare. Ad essi si affiancano i 4 battelli pi\u00f9 vecchi della classe Sjoormen, radiati dalla Svezia ed acquistati da Singapore nel 1990, ora noti come classe Challenger; sono battelli di 1200 t in immersione.\nOltre alle unit\u00e0 subacquee, sono in forza:"}
{"id": "3795687", "revid": "287204", "url": "https://it.wikipedia.org/wiki?curid=3795687", "title": "Distretto di Yamon", "text": ""}
{"id": "3795689", "revid": "253269", "url": "https://it.wikipedia.org/wiki?curid=3795689", "title": "George Barnes (attore)", "text": "Fu ritrovato e sepolto in tale localit\u00e0 della Florida."}
{"id": "3795693", "revid": "767487", "url": "https://it.wikipedia.org/wiki?curid=3795693", "title": "Mattia Stefanelli", "text": "Carriera.\nNazionale.\nViene convocato per la prima volta dalla nazionale maggiore per la gara con la Lituania per le qualificazioni agli Europei 2016, debuttando cos\u00ec nella massima selezione. Viene convocato per la trasferta contro l'Inghilterra e gioca la seconda partita in nazionale dal primo minuto contro la Svizzera il 14 ottobre 2014. L'11 ottobre 2016 segna il suo primo gol con la maglia dei Titani, quello del momentaneo 1-1, nella partita in trasferta contro la Norvegia (finita poi 4-1) valida per le qualificazioni al Campionato mondiale del 2018. Grazie a lui dopo 15 anni e 17 trasferte dopo, San Marino torna al gol fuori casa in una gara di qualificazioni mondiali."}
{"id": "3795697", "revid": "767487", "url": "https://it.wikipedia.org/wiki?curid=3795697", "title": "Edward Madejski", "text": "Carriera.\nCon la Nazionale polacca prese parte ai Giochi Olimpici del 1936 ed ai Mondiali del 1938."}
{"id": "3795699", "revid": "767487", "url": "https://it.wikipedia.org/wiki?curid=3795699", "title": "Distretto di Aija", "text": "Il distretto di Aija \u00e8 un distretto del Per\u00f9 nella provincia di Aija (regione di Ancash) con 2.036 abitanti al censimento 2007 dei quali 1.064 urbani e 972 rurali.\n\u00c8 stato istituito fin dall'indipendenza del Per\u00f9."}
{"id": "3795702", "revid": "4106", "url": "https://it.wikipedia.org/wiki?curid=3795702", "title": "Bahlingen", "text": ""}
{"id": "3795711", "revid": "46291", "url": "https://it.wikipedia.org/wiki?curid=3795711", "title": "Saussurea discolor", "text": "La saussurea cordata (Saussurea discolor ) \u00e8 una pianta erbacea angiosperma dicotiledone delle zone alpine, appartenente alla famiglia delle Asteraceae.\nEtimologia.\nIl nome generico (\"Saussurrea\") deriva da quello dello scienziato ginevrino Horace-B\u00e9n\u00e9dict De Saussure (1740 \u2013 1799), naturalista e alpinista, professore presso l'Accademia di Ginevra, che fu il promotore della prima salita al Monte Bianco nel 1786, e da quello del figlio Th\u00e9odore de Saussure. L'epiteto specifico (\"discolor\") deriva dal greco antico, in particolare dal prefisso \"\u201ddis\u201d\" (= due o due volte) che insieme alla parola \"\u201dcolor\u201d\" indica una pianta a pi\u00f9 colori come le due facce delle foglie nel caso della specie di questa voce.\nIl binomio scientifico attualmente accettato \u00e8 stato definito inizialmente dal botanico, farmacista e micologo tedesco Carl Ludwig Willdenow (Berlino, 22 agosto 1765 \u2013 Berlino, 10 luglio 1812) e successivamente perfezionato dal botanico e micologo svizzero Augustin Pyrame de Candolle (Ginevra, 4 febbraio 1778 \u2013 9 settembre 1841) nella pubblicazione \"\u201dAnnales du Museum National d'Histoire Naturelle. Paris\u201d\" del 1810.\nDescrizione.\nL'aspetto di queste piante \u00e8 erbaceo con piccole dimensioni (da 8 a 15\u00a0cm \u2013 massimo 25\u00a0cm). La forma biologica della specie \u00e8 emicriptofita rosulata (H ros); ossia sono piante perenni, con gemme svernanti al livello del suolo e protette dalla lettiera o dalla neve e con le foglie disposte a formare una rosetta basale.\nRadici.\nLe radici sono secondarie da rizoma.\nFoglie.\nLe foglie sono semplici e intere, con bordi dentati (ma senza spinule); quelle basali sono picciolate (picciolo non alato) con lamina strettamente lanceolata e troncata o cuoriforme alla base; quelle cauline possono essere sessili e progressivamente pi\u00f9 allungate e ristrette. Le foglie pi\u00f9 grandi in genere sono riunite alla base del fusto e sono disposte in modo alterno. La parte inferiore della lamina \u00e8 candida o densamente niveo-tomentosa; quella superiore pu\u00f2 essere glabrescente o sparsamente lanosa. Dimensione delle foglie basali: larghezza 1,5 \u2013 2\u00a0cm; lunghezza 5 \u2013 7\u00a0cm.\nInfiorescenza.\nLe infiorescenze sono formate da alcuni capolini (da pochi a meno di una decina) in formazioni corimbose (fascetto apicale). La struttura dei capolini \u00e8 quella tipica delle Asteraceae: un breve peduncolo (in alcuni casi il capolino \u00e8 sub-sessile) sorregge un involucro fusiforme o ovoidale-oblungo composto da diverse brattee (o squame) intere e inermi (senza appendice apicale spinosa), circondate da una banda nera e colorate di violaceo-scuro, disposte su pi\u00f9 serie in modo embricato (quelle esterne sono pi\u00f9 allungate) che fanno da protezione al ricettacolo pi\u00f9 o meno piano, provvisto di pagliette, sul quale s'inseriscono i fiori tubulosi. Diametro dei capolini: 0,6 - 1,8\u00a0cm. Dimensioni dell'involucro: diametro 5\u00a0mm; altezza 12\u00a0mm.\nFiore.\nI fiori sono tutti del tipo tubuloso (il tipo ligulato, i fiori del raggio, presente nella maggioranza delle Asteraceae, qui \u00e8 assente), sono ermafroditi, attinoformi, tetra-ciclici (con quattro verticilli: calice \u2013 corolla \u2013 androceo \u2013 gineceo) e pentameri (ossia sia il calice che la corolla sono composti da cinque elementi).\nFrutti.\nI frutti sono degli acheni a forma sub-cilindrica, allungati e stretti; sono striati longitudinalmente. Il pappo si compone di un ciuffo di peli bi-seriati: i peli esterni sono persistenti e denticolati, quelli interni pi\u00f9 grandi sono pi\u00f9 piumosi, caduchi e connati alla base. Dimensione dell'achenio: 5\u00a0mm.\nDistribuzione e habitat.\nFitosociologia.\nDal punto di vista fitosociologico alpino la specie di questa scheda appartiene alla seguente comunit\u00e0 vegetale:\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa trib\u00f9 Cardueae (della sottofamiglia Carduoideae) a sua volta \u00e8 suddivisa in 12 sottotrib\u00f9 (la sottotrib\u00f9 Saussureinae \u00e8 una di queste).\nFilogenesi.\nLe specie del genere \"Saussurea\" in precedenti trattamenti erano descritte all'interno del gruppo informale (provvisorio da un punto di vista tassonomico) \"Jurinea-Saussurea Group\". In questo gruppo erano descritti principalmente quattro generi: \"Dolomiaea\", \"Jurinea\", \"Polytaxis\" e \"Saussurea\". In seguito ad ulteriori ricerche e analisi di tipo filogenetico, allorquando il gruppo ha acquisito la sua denominazione definitiva di sottotrib\u00f9, si sono aggiunti altri nuovi generi.\nIl genere \"Saussurea\" ha una distribuzione molto ampia (Europa, Asia e America) ma sempre in regioni montuose di tipo alpino. Comprende diverse centinaia di specie di cui 4/5 sono presenti anche nella flora spontanea italiana. Si distingue dal genere \"Cirsium\" in quanto privo di spine e con un pappo formato da 1 - 2 serie di setole.\nIl numero cromosomico di \"S. discolor\" \u00e8: 2n = 26.\nVariabilit\u00e0.\nPer questa specie sono riconosciute tre variet\u00e0:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nLe specie del genere \"Saussurea\" della flora italiana si distinguono per i seguenti caratteri:\nAltre notizie.\nLa Saussurea cordata (o Saussurea a foglie discolori) in altre lingue viene chiamata nei seguenti modi:"}
{"id": "3795713", "revid": "1305772", "url": "https://it.wikipedia.org/wiki?curid=3795713", "title": "Corte d'assise (disambigua)", "text": ""}
{"id": "3795714", "revid": "767487", "url": "https://it.wikipedia.org/wiki?curid=3795714", "title": "Distretto di Coris", "text": "Il distretto di Coris \u00e8 un distretto del Per\u00f9 nella provincia di Aija (regione di Ancash) con 2.121 abitanti al censimento 2007 dei quali 453 urbani e 1.668 rurali.\n\u00c8 stato istituito il 10 febbraio 1922."}
{"id": "3795717", "revid": "199745", "url": "https://it.wikipedia.org/wiki?curid=3795717", "title": "Saussurea cordata", "text": ""}
{"id": "3795719", "revid": "767487", "url": "https://it.wikipedia.org/wiki?curid=3795719", "title": "Distretto di Huacll\u00e1n", "text": "Il distretto di Huacll\u00e1n \u00e8 un distretto del Per\u00f9 nella provincia di Aija (regione di Ancash) con 556 abitanti al censimento 2007 dei quali 332 urbani e 224 rurali.\n\u00c8 stato istituito fin dall'indipendenza del Per\u00f9."}
{"id": "3795722", "revid": "287204", "url": "https://it.wikipedia.org/wiki?curid=3795722", "title": "Distretto di Huacllan", "text": ""}
{"id": "3795723", "revid": "1005847", "url": "https://it.wikipedia.org/wiki?curid=3795723", "title": "Distretto di La Merced (Ancash)", "text": "Il distretto di La Merced \u00e8 un distretto del Per\u00f9 nella provincia di Aija (regione di Ancash) con 2.377 abitanti al censimento 2007 dei quali 307 urbani e 2.070 rurali.\n\u00c8 stato istituito il 5 marzo 1936."}
{"id": "3795724", "revid": "1851848", "url": "https://it.wikipedia.org/wiki?curid=3795724", "title": "Sven Krau\u00df", "text": "Professionista dal 2003 al 2008, conta la vittoria di una tappa al Regio-Tour.\nCarriera.\n\u00c8 stato campione nazionale fra i dilettanti nel 1999 e bronzo nell'inseguimento ai mondiali juniors nel 2001. I principali successi da professionista sono stati una tappa alla Ster Elektrotoer nel 2002, una tappa alla Internationale Th\u00fcringen Rundfahrt nel 2003, una tappa al Regio-Tour nel 2005. Nel 2010 ha ottenuto tre vittorie a corse in cui \u00e8 stato invitato: una tappa del Cintur\u00f3n a Mallorca, la Rund um D\u00fcren e una tappa al Ober\u00f6sterreich-Rundfahrt. Ha partecipato a quattro edizioni del Giro d'Italia e due del Tour de France."}
{"id": "3795726", "revid": "287204", "url": "https://it.wikipedia.org/wiki?curid=3795726", "title": "Sven Krauss", "text": ""}
{"id": "3795727", "revid": "767487", "url": "https://it.wikipedia.org/wiki?curid=3795727", "title": "Distretto di Succha", "text": "Il distretto di Succha \u00e8 un distretto del Per\u00f9 nella provincia di Aija (regione di Ancash) con 905 abitanti al censimento 2007 dei quali 372 urbani e 533 rurali.\n\u00c8 stato istituito il 21 dicembre 1907."}
{"id": "3795738", "revid": "767487", "url": "https://it.wikipedia.org/wiki?curid=3795738", "title": "Ryszard Piec", "text": "Era il fratello maggiore di Wilhelm, anch'egli calciatore.\nCarriera.\nCon la Nazionale polacca prese parte ai giochi olimpici del 1936 ed al ."}
{"id": "3795740", "revid": "621682", "url": "https://it.wikipedia.org/wiki?curid=3795740", "title": "Ryszard Leon Piec", "text": ""}
{"id": "3795742", "revid": "621682", "url": "https://it.wikipedia.org/wiki?curid=3795742", "title": "Richard Leon Pietz", "text": ""}
{"id": "3795753", "revid": "339392", "url": "https://it.wikipedia.org/wiki?curid=3795753", "title": "Marina militare della Repubblica di Singapore", "text": ""}
{"id": "3795760", "revid": "1924342", "url": "https://it.wikipedia.org/wiki?curid=3795760", "title": "Sinplus", "text": "I Sinplus sono un duo alternative rock, formato dai fratelli Ivan e Gabriel Broggini di Locarno, Svizzera.\nStoria.\nOriginari della Svizzera italiana e cresciuti in un contesto musicale, i fratelli Ivan (chitarra) e Gabriel (voce) Broggini, in arte Sinplus, iniziano a comporre musica sin da giovanissimi.\nDa band indipendente ottengono vari riconoscimenti, tra cui un MTV Award come Best Swiss Act, una nomination come Best European Act e rappresentano la Svizzera all\u2019Eurovision Song Contest a Baku, con la canzone Unbreakable. \nQuando la ballata \u201cYou and I\u201d , featuring la cantante californiana Mickey Shiloh, e la colonna sonora scritta per gli Europei di Ginnastica \"Tieniti Forte\" ottengono il disco d'oro nel loro paese d'origine, si capisce che qualcosa sta sbocciando.\nI Sinplus si sono esibiti in tutta Europa, partendo da piccoli palchi fino ad arrivare a grandi festivals come l'Isle Of Wight e Moon &amp; Stars ed hanno avuto la possibilit\u00e0 di condividere il palco con artisti internazionali come i Roxette.\nNegli anni il loro suono si \u00e8 sviluppato su vari livelli, passando per il pop e la sperimentazione pi\u00f9 estrema ma mantenendo sempre quell'energia e attitudine parte integrante del rock and roll.\nDopo la pubblicazione del loro ultimo album \u201cThis Is What We Are\u201d, i Sinplus iniziano la ricerca di nuovi suoni, sulle tracce delle proprie origini.\nIl 2019 \u00e8 un anno molto intenso ed emozionale per i due fratelli, e questo li porta a diversi cambiamenti. Decidono di tornare in California per respirare l'essenza del rock della West Coast e passano diverso tempo nelle citt\u00e0 della musica, Nashville con il produttore J.T. Daly, alla ricerca del nuovo sound della band."}
{"id": "3795764", "revid": "293377", "url": "https://it.wikipedia.org/wiki?curid=3795764", "title": "Wilhelm Piec", "text": "Carriera.\nFratello minore del pi\u00f9 noto Ryszard Piec. Fece parte della Nazionale polacca, venne selezionato come riserva ai Giochi Olimpici del 1936 e partecip\u00f2 ai Mondiali del 1938."}
{"id": "3795765", "revid": "621682", "url": "https://it.wikipedia.org/wiki?curid=3795765", "title": "Jerzy Piec", "text": ""}
{"id": "3795767", "revid": "287204", "url": "https://it.wikipedia.org/wiki?curid=3795767", "title": "Balkan International Basketball League 2011-2012", "text": "La Balkan International Basketball League 2011-2012 fu la 4\u00aa edizione della Lega Balcanica. La vittoria finale fu ad appannaggio degli israeliani dell'Hapoel Gilboa Galil Elyon sui bulgari del Levski Sofia.\nPer la prima volta alla competizione parteciparono squadre israeliane.\nQuarti di finale.\nLe seconde e le terze classificate si sfidano per determinare le ultime 2 squadre ad entrare nella final four, le prime vi accedono direttamente.\nFinal Four.\nDal 21 al 23 aprile"}
{"id": "3795775", "revid": "729019", "url": "https://it.wikipedia.org/wiki?curid=3795775", "title": "WTA Tour 2012", "text": "Il WTA Tour 2012 \u00e8 un insieme di tornei femminili di tennis organizzati dalla Women's Tennis Association (WTA).\nInclude i tornei del Grande Slam (organizzati in collaborazione con la International Tennis Federation),\ni Tornei WTA Premier, i Tornei WTA International, il torneo dei Giochi della XXX Olimpiade, la Fed Cup (organizzata dall'ITF), il Commonwealth Bank Tournament of Champions e il WTA Tour Championships.\nCalendario.\nQuesto \u00e8 il calendario completo degli eventi del 2012, con i risultati in progressione dai quarti di finale.\nRanking a fine anno.\nNella tabella riportata sono presenti le prime dieci tenniste a fine stagione.\nSingolare.\nNel corso della stagione tre tenniste hanno occupato la prima posizione:\nDoppio.\nNel corso della stagione quattro tenniste, di cui una coppia, hanno occupato la prima posizione:"}
{"id": "3795776", "revid": "316629", "url": "https://it.wikipedia.org/wiki?curid=3795776", "title": "P\u00ebtr Grigor'evi\u010d Zai\u010dnevskij", "text": "Biografia.\nNato in una famiglia di proprietari terrieri impoveriti, studi\u00f2 nel ginnasio di Or\u00ebl e poi, dal 1859, nella Facolt\u00e0 di matematica dell'Universit\u00e0 di Mosca. Gi\u00e0 appassionato della letteratura socialista francese del tempo - Louis Blanc, Leroux, Proudhon - della storia della rivoluzione francese e dei movimenti democratici europei, si un\u00ec a un gruppo di studenti originari della regione del Kazan' che avevano riunito una collezione di autori proibiti e costituito un piccolo circolo chiamato, per questo motivo, la \"Biblioteca degli studenti di Kazan\"'.\nCon il loro aiuto si mise a diffondere, in riproduzione litografica, scritti di Ogar\u00ebv, di Herzen, di Feuerbach, di B\u00fcchner. Ai primi del 1861, insieme con l'amico Perikl Argiropulo, form\u00f2 con una ventina di altri studenti la \"Societ\u00e0 dei comunisti\", dedicandosi all'organizzazione del nuovo circolo, mentre Argiropulo continuava l'attivit\u00e0 editoriale che riscuoteva un buon successo. Il denaro ricavato veniva affidato a una cassa per gli studenti poveri.\nLa loro attivit\u00e0 allarm\u00f2 anche il metropolita di Mosca, Filarete, che nel maggio del 1861 scrisse allo zar degli \u00abscritti sia antireligiosi, sia di contenuto politico\u00bb che venivano diffusi nell'Universit\u00e0 di Mosca, augurandosi che \u00abil Dio di verit\u00e0 abbatta gli intrighi dei nemici della fede e della patria e conservi in forza e in gloria il trono di Vostra Maest\u00e0\u00bb.\nIl 1\u00ba marzo 1861, davanti alla chiesa cattolica di Mosca dove si era celebrata una messa da requiem per i caduti in una manifestazione anti-russa di Varsavia, Zai\u010dnevskij tenne un discorso inneggiando all'unit\u00e0 di russi e polacchi, \u00absotto la comune bandiera rossa del socialismo e nera del proletariato\u00bb e contro il comune nemico rappresentato dall'autocrazia.\nProv\u00f2 a diffondere le sue idee anche nelle cosiddette scuole domenicali, tenute volontariamente da intellettuali e studenti a favore degli analfabeti, un'esperienza presto stroncata dalle autorit\u00e0 che sapevano come in quelle scuole fossero propagandate opinioni anti-governative. Poi, con il decreto di liberazione dei contadini, Zai\u010dnevskij decise di portare l'agitazione socialista nelle campagne.\nNelle sue lettere ad Argiropulo racconta delle accoglienze favorevoli ricevute dai contadini, ai quali diceva che \u00abla terra era loro e che se i proprietari non erano d'accordo, si poteva costringerli con la forza\u00bb, e che dovevano smettere \u00abdi sperare nello zar, che aveva concesso una liberazione cos\u00ec schifosa\u00bb. A loro parlava apertamente di socialismo e della necessit\u00e0 di rivoltarsi, andando nelle citt\u00e0, \u00abdove otterranno armi e denaro\u00bb, e a quel punto gli intellettuali avrebbero dovuto mettersi alla testa del movimento rivoluzionario, come aveva fatto Barb\u00e8s in Francia.\nIntercettata dalla polizia, la corrispondenza fu visionata dallo stesso zar Alessandro il quale ordin\u00f2 l'arresto di Zai\u010dnevskij e Argiropulo, che nel luglio del 1861 furono rinchiusi in un carcere di Mosca. In quel carcere le condizioni dei detenuti erano molto particolari. Potevano discutere tra di loro, ricevere visite fino a sera, leggere materiale non controllato e, poich\u00e9 le condizioni igieniche erano inesistenti, potevano anche uscire per fare un bagno, scortati da una guardia e accompagnati da amici.\nIl manifesto \u00abLa giovane Russia\u00bb.\nIn tali favorevoli circostanze, Zai\u010dnevskij pot\u00e9 concepire e scrivere, con la parziale collaborazione del poeta Gol'c-Miller, il manifesto \"La giovane Russia\" (\u041c\u043e\u043b\u043e\u0434\u0430\u044f \u0420\u043e\u0441\u0441\u0438\u044f, Molodaja Rossija) che, riuscito a superare le mura del carcere, fu stampato nella provincia di Rjazan' dalla tipografia clandestina dello studente Pavel Korob'in e diffuso dal maggio del 1862 a Pietroburgo e successivamente a Mosca e in altre citt\u00e0 della Russia.\n\u00abLa Russia sta entrando in un periodo rivoluzionario della sua esistenza\u00bb, esordiva il manifesto, perch\u00e9 la societ\u00e0 russa \u00e8 divisa in due parti \u00abcon interessi diametralmente opposti e ostili l'una all'altra\u00bb: da una parte sta l'imperatore, con la corte, il governo, i funzionari, gli alti ufficiali dell'esercito e i grandi proprietari terrieri, dall'altra sta il popolo oppresso.\nL'antagonismo tra questi due partiti esister\u00e0 finch\u00e9 rimarr\u00e0 in vigore \u00abil regime economico attuale, nel quale un piccolo numero di persone, possedendo i capitali, dispone del destino degli altri\u00bb, un sistema economico dove \u00abtutto \u00e8 falso\u00bb, dalla religione alla famiglia, al commercio, che \u00e8 un furto legalizzato, allo sfruttamento esercitato dal capitale sul lavoro, alla condizione delle donne, \u00abprivate di tutti i diritti come gli animali\u00bb.\nDa questa situazione si pu\u00f2 uscire solo con una \u00abrivoluzione che cambi tutto radicalmente e senza eccezioni, rovesciando le fondamenta della societ\u00e0 attuale e distruggendo i sostenitori dell'ordine presente\u00bb. La riforma dei contadini era \u00abidiota\u00bb e la politica delle repressioni era \u00abstupida\u00bb, perch\u00e9 non valevano a fermare il processo rivoluzionario, anzi lo avrebbero accelerato.\nQuesto compito doveva essere svolto da un Partito rivoluzionario, diretto da un Comitato centrale. Era inutile aspettarsi un contributo alla trasformazione della societ\u00e0 russa da uomini come Herzen, sosteneva Zai\u010dnevskij: dal fallimento dei moti del 1848 egli \u00abha perso ogni fiducia nella rivoluzione\u00bb e si \u00e8 messo a dirigere \u00abuna rivista di tendenze liberali e nulla pi\u00f9\u00bb, e la sua \u00abKolokol\u00bb \u00e8 incapace di analizzare la moderna vita politica e sociale in Russia. Non diverso \u00e8 il giudizio sul \u00abVelikoruss\u00bb: quel foglio esprime gli interessi di quei proprietari terrieri che si oppongono al governo cercando di strappargli qualche riforma, ma \u00abnello stesso tempo hanno paura anche dell'ombra di una rivoluzione che minaccerebbe d'inghiottirli\u00bb, ed \u00e8 l'espressione di \u00abmediocri letterati, ormai dimenticati per la loro fatiscenza, che erano considerati dei progressisti al tempo dello zar Nicola\u00bb.\nDopo la rivoluzione, la nuova Russia diventerebbe una Repubblica federativa di regioni composte di ob\u0161\u010diny. La terra non sar\u00e0 privatizzata, ma ognuno ricever\u00e0 dal mir terra da coltivare per un dato numero di anni, al termine del quale vi sar\u00e0 una nuova distribuzione. Tutto il potere sarebbe passato all'Assemblea nazionale e alle Assemblee regionali, elette a suffragio universale. Queste ultime amministrano le regioni di competenza, le oblasty, mentre l'Assemblea nazionale si occupa della politica estera e dell'imposizione fiscale, che deve gravare \u00abnon sulla parte povera della societ\u00e0, ma sui ricchi\u00bb.\nSarebbero create fabbriche e negozi sociali per vendere le merci \u00abal loro prezzo reale\u00bb, l'istruzione sarebbe pubblica e gratuita, malati e anziani sarebbero assistiti. Verrebbe attuata \u00abla piena emancipazione della donna, con l'uso di tutti i diritti politici e civili\u00bb: per realizzare l'eguaglianza dei sessi era necessaria \u00abla distruzione del matrimonio come fenomeno immorale al massimo grado\u00bb. Occorreva abolire i monasteri, dove si passa la vita senza far nulla \u00abnell'ubriachezza e nella dissolutezza\u00bb, aumentare la paga dei soldati e ridurre la leva, dare l'indipendenza alla Polonia e alla Lituania, e lasciar decidere a ogni regione se far parte della Repubblica russa.\nQuesto vasto programma poteva essere realizzato col concorso dei contadini, dei \"raskol'niki\", delle forze democratiche presenti nell'esercito, e soprattutto dai giovani, studenti e intellettuali, che sono \u00abquel che c'\u00e8 di meglio in Russia, quanto vi \u00e8 di pi\u00f9 vivo, pronti a sacrificarsi per il bene del popolo\u00bb. Con loro, \u00abmuoveremo contro il Palazzo d'Inverno per abbattere coloro che ci vivono\u00bb e se l'insurrezione non riuscir\u00e0, \u00abandremo al patibolo senza tremare\u00bb, gridando \u00abViva la Repubblica russa sociale e democratica!\u00bb.\nIl manifesto era espressione di dottrine politiche occidentali. Il nome stesso, \"La giovane Russia\", ricalcava \"La giovane Italia\" di Mazzini, l'idea di un Comitato centrale del partito rivoluzionario e dell'Assemblea nazionale elettiva ripetevano l'esperienza della Rivoluzione francese, ma l'idea sociale dell'\"ob\u0161\u010dina\", del \"mir\", delle \"oblasty\" aveva un contenuto populista: la comunit\u00e0 della terra redistribuita periodicamente ai contadini dalle assemblee dei villaggi. Lo scopo del giacobinismo della \"Giovane Russia\" \u00abnon era la democrazia, ma il socialismo contadino\u00bb.\nHerzen critic\u00f2 il manifesto, definito \u00abuna delle variazioni sul tema del socialismo occidentale, una metafisica della rivoluzione francese\u00bb, nel nome di Blanqui e di Babeuf. Bakunin, nell'opuscolo \"La causa popolare, Romanov, Paga\u010dev o Pestel'?\", del settembre 1862, accus\u00f2 i redattori del manifesto di \u00abdisprezzo pazzo e realmente dottrinario del popolo\u00bb, perch\u00e9 privi di legami con il popolo russo, allora tutto devoto allo zar. Un volantino attribuibile a Zemlja i Volja sembrava rispondere al manifesto scrivendo che \u00abun partito rivoluzionario non ha mai la forza, di per se stesso, di compiere un rivolgimento dello Stato\u00bb. Poich\u00e9 \u00able rivoluzioni le fanno i popoli\u00bb, si trattava allora di non abbandonare il popolo \u00abquando esso, senza nostro incitamento, si getta nella lotta\u00bb.\nL'esilio in Siberia.\nLa commissione di senatori che process\u00f2 Zai\u010dnevskij nel dicembre del 1862 non sapeva che egli era l'autore del manifesto \"La giovane Russia\" e lo condann\u00f2, in quanto \u00abpredicatore e confessore del socialismo\u00bb a due anni e otto mesi di carcere e alla deportazione in Siberia. Dallo zar la reclusione fu ridotta a un anno e Zai\u010dnevskij fu trasferito nella regione di Irkutsk, poi, dal 1869, gli fu permesso di trasferirsi nella regione di Penza, nella Russia europea.\nNel 1872 si stabil\u00ec a Or\u00ebl, che stava diventando un centro importante di attivit\u00e0 illegale, e riusc\u00ec a stabilire dei legami con gruppi giacobini legati alla rivista \u00abNabat\u00bb di Tkac\u00ebv. Zai\u010dnevskij predicava la necessit\u00e0 dell'organizzazione di un partito rivoluzionario, e si dichiarava contrario al terrorismo e a partecipare a manifestazioni pubbliche. Il 19 marzo 1876 fu per\u00f2 presente alla manifestazione di Zemlja i Volja tenuta di fronte alla chiesa della Madonna di Kazan', a Pietroburgo, violando l'obbligo del confino a Or\u00ebl. Cos\u00ec fu nuovamente deportato in Siberia.\nNel 1885 era nuovamente a Or\u00ebl, dove riusc\u00ec a stabilire una nuova rete cospirativa che fu scoperta nel 1889. Incarcerato per due anni, fu ancora deportato a Irkutsk, dove dal 1894 al 1895 pot\u00e9 collaborare a un giornale locale, il \u00abVosto\u010dnoe obozrenie\u00bb (\u0412\u043e\u0441\u0442\u043e\u0447\u043d\u043e\u0435 \u043e\u0431\u043e\u0437\u0440\u0435\u043d\u0438\u0435, La rassegna orientale), per il quale cur\u00f2 la rubrica della politica estera, inserendo in quel piccolo foglio \u00ablunghissimi resoconti sul movimento operaio in Europa\u00bb.\nZai\u010dnevskij si trovava a Smolensk nel 1896, e vi mor\u00ec il 31 marzo. Lasci\u00f2 diversi giovani seguaci, che presero per\u00f2 strade diverse. Marija O\u0161anina aveva fatto parte del comitato esecutivo di Narodnaja Volja, Nikolaj Rusanov sar\u00e0 uno dei teorici del Partito socialista rivoluzionario russo, Marija Golubeva, che lo assistette sul letto di morte, una socialdemocratica bolscevica."}
{"id": "3795779", "revid": "767487", "url": "https://it.wikipedia.org/wiki?curid=3795779", "title": "Ewald Dytko", "text": ""}
{"id": "3795780", "revid": "1342115", "url": "https://it.wikipedia.org/wiki?curid=3795780", "title": "Demba Traor\u00e9", "text": " \n\u00c8 altres\u00ec membro del Consiglio Direttivo dell'ONG Nessuno tocchi Caino, soggetto costituente il Partito Radicale.\nBiografia.\nTraor\u00e9 \u00e8 iscritto al Partito Radicale dal 2003. \u00c8 stato eletto Segretario l'11 dicembre 2011, a Roma, dal 39\u00ba Congresso del Partito \u2013 al quale hanno partecipato iscritti e personalit\u00e0 provenienti da 45 Stati del mondo e, fra gli altri, Bernard Kouchner, Joschka Fischer (gi\u00e0 ministri degli Affari esteri di Francia e Germania rispettivamente) e, per un saluto ai congressisti, Giulio Terzi di Sant'Agata, all'epoca ministro degli Affari esteri dell'Italia.\nTraor\u00e9 \u00e8 avvocato dal 1995 ed \u00e8 stato deputato all'Assemblea Nazionale del Mali dal 2002 al 2007. \u00c8 stato Presidente della Commissione Parlamentare delle Leggi Costituzionali, della Legislazione, delle Istituzioni della Repubblica e della Giustizia; \u00e8 stato altres\u00ec giudice della Alta Corte di Giustizia del Mali.\nNel febbraio 2003 ha partecipato ad una visita di scambio e di lavoro nel Regno Unito su invito del governo britannico, con delle sessioni di lavoro alla Camera dei Comuni, a Westminster, al DID e presso la sedi dell'Alleanza Internazionale Save the Children, di Islamic Relief Worldwide e di Christian Aid.\nNel maggio 2003 \u00e8 divenuto membro della Commissione degli Affari Parlamentari dell'Assemblea parlamentare della francofonia. In particolare ha partecipato nell'aprile 2004 alla riunione della suddetta Commissione tenutasi a Vientian (Laos), nel luglio 2004 alla 30\u00aa Assemblea Generale a Charlottetown (Canada) e alla 32\u00aa Assemblea Generale a Rabat (Marocco).\nTraor\u00e9 \u00e8 impegnato a livello transnazionale principalmente sui temi la lotta alla pena di morte, alle mutilazioni genitali femminili e per la giustizia internazionale. Nel dicembre 2003 ha partecipato a un colloquio internazionale sulla Corte penale internazionale a Ouagadougou (Burkina Faso), ed ha altres\u00ec promosso e organizzato una visita di deputati del Partito Radicale, Marco Pannella e Elisabetta Zamparutti a Bamako, nel quadro dell'iniziativa per l'abolizione ufficiale della pena capitale in Mali.\nNel settembre/ottobre 2006 ha effettuato una visita ufficiale negli Stati Uniti su invito del Dipartimento di Stato, con delle sessioni di lavoro al Campidoglio e con Senatori e Rappresentanti statunitensi, sessioni di lavoro alla Corte Suprema e visite di lavoro in alcuni Stati quali il Wisconsin, la Carolina del Sud e l'Oregon.\nNel 2008, durante un incontro internazionale tenutosi a Bruxelles dall'11 al 13 dicembre, \u00e8 stato eletto membro del Consiglio Direttivo dell'ONG Nessuno tocchi Caino \u2013 soggetto costituente il Partito Radicale che si batte per la moratoria universale della pena di morte, in vista dell'abolizione totale della stessa.\n\u00c8 attualmente incaricato delle relazioni con la pubblica amministrazione dall'ufficio esecutivo del partito Unione per la Repubblica e la Democrazia (URD), per conto del quale nel 2009 \u00e8 stato eletto consigliere comunale nel VI comune del distretto di Bamako.\nFra il 7 e l'8 marzo 2012 il Segretario Traor\u00e9 \u00e8 stato salutato e ricevuto, a Roma, dalle massime cariche istituzionali italiane. Il 7 marzo \u2013 nella Sala Zuccari di Palazzo Giustiniani, presso il Senato della Repubblica \u2013 ha incontrato il Presidente della Repubblica Giorgio Napolitano e il Presidente del Senato Renato Schifani, accompagnato dalla Vice-Presidente del Senato Emma Bonino e dall'On. Marco Perduca, senatore Radicale. Nella mattina seguente Demba Traor\u00e9, Maurizio Turco (Tesoriere del Partito Radicale), Marco Pannella ed Emma Bonino sono stati ricevuti a Palazzo Montecitorio dal Presidente della Camera dei deputati Gianfranco Fini.\n\u00ab\"\u00c8 stato un incontro doveroso dal punto di vista istituzionale ma anche molto gradito\"\u00bb, ha dichiarato dopo l'incontro il Presidente Fini, \u00ab\"ed \u00e8 rilevante che ci sia una forte attenzione per i diritti civili, da parte del Partito Radicale, non solo in campo nazionale ed europeo, ma anche a livello internazionale\"\u00bb.\nDemba Traor\u00e9 \u00e8 appassionato di sport (calcio, pallamano, pallacanestro, kung fu). Il 4 febbraio 2012, nel circolo di Bougoni nel villaggio di Bougoula, ha sponsorizzato la Coppa URD in quanto membro della direzione del partito. Dal 2005 \u00e8 primo vicepresidente della Federazione Maliana di Kung Fu.\nTraor\u00e9 \u00e8 musulmano. \u00c8 sposato e ha quattro figli."}
{"id": "3795785", "revid": "729019", "url": "https://it.wikipedia.org/wiki?curid=3795785", "title": "Tribuno laticlavio", "text": "Il tribuno laticlavio (in latino \"tribunus laticlavius\") era uno dei sei tribuni militari che prestavano servizio sia durante il periodo repubblicano che l'alto Impero romano in ciascuna delle legioni dell'esercito romano. Prende il nome dal laticlavio\nStoria.\nIn seguito alla riforma mariana dell'esercito romano, si trovava come secondo in grado rispetto al \"legatus legionis\", il comandante di legione, e superiore degli altri cinque tribuni angusticlavi (tradizionalmente appartenenti all'ordine equestre) e pi\u00f9 tardi del \"praefectus castrorum\". Questa carica rappresentava il primo gradino del tradizionale \"cursus honorum\" delle famiglie senatoriali. Svetonio racconta che Augusto permise ai figli dei senatori, al fine di apprendere pi\u00f9 velocemente come si affrontassero gli affari della \"Res publica\", di vestire con il laticlavio, poco dopo aver indossato la toga virile e di assistere alle sedute del Senato. A coloro che, in seguito, avessero affrontato la carriera militare diede loro la possibilit\u00e0 di entrare sia nella legione con il grado di \"tribunus laticlavius\", sia nelle truppe ausiliarie con il grado di \"praefectus alae\". E poich\u00e9 ritenne necessario che ciascun figlio maschio di senatore dovesse affrontare la vita dell'accampamento militare, mise normalmente due ufficiali con il laticlavio al comando di ciascuna ala di cavalleria.\nIl tribuno laticlavio era normalmente un giovane di vent'anni circa (a parte il caso di Tiberio, il successore dell'Imperatore Augusto, che ricopr\u00ec la carica a soli 16 anni), che apparteneva ad una delle pi\u00f9 ricche famiglie di Roma, subordinato al solo \"legatus legionis\". Dopo due o tre anni di questo incarico militare, normalmente il giovane rampollo poteva accedere al gradino successivo, facendo ritorno nella capitale ed ottenendo la carica annuale di questore. Svetonio aggiunge che Augusto:\nQuesta carica venne abolita in modo definitivo durante il periodo della crisi del III secolo. Con Gallieno, infatti, si completava la fine delle responsabilit\u00e0 militari dell'ordine senatorio a tutto vantaggio dell'ordine equestre, procedimento iniziato sotto Settimio Severo e che port\u00f2 all'abolizione della figura del \"legatus Augusti pro praetore\" di rango pretorio. Con un editto infatti l'imperatore abrog\u00f2 l'accesso dei senatori alla legazione di legione."}
{"id": "3795787", "revid": "135224", "url": "https://it.wikipedia.org/wiki?curid=3795787", "title": "Jos\u00e9 Paranhos, visconte di Rio Branco", "text": "Nacque durante il regno di Giovanni VI del Portogallo, figlio di Agostinho da Silva Paranhos e Josefa Paranhos.\nStudi\u00f2 all'Accademia Navale diplomazia e matematica, rivelando una straordinaria intelligenza. Divenne successivamente insegnante all'Universit\u00e0 Centrale (il futuro Politecnico).\nCollabor\u00f2 con riviste come \"O Novo Tempo\", \"Correiro Mercantil\", \"Jornal do Commercio\" e \"O Maribondo\".\nFu segretario della missione speciale di Rio de Plata nel 1851 sostenuto da Hon\u00f3rio Carneiro Le\u00e3o e pi\u00f9 tardi ambasciatore capo e inviato speciale in Argentina, Uruguay e Paraguay. Fu uno dei fondatori del partito conservatore brasiliano e confidente dell'imperatore Pietro II del Brasile.\nFu pi\u00f9 volte deputato e ricopr\u00ec le cariche di ministro degli esteri, della guerra, della marina e dell'agricoltura.\nFu presidente del consiglio dei ministri dal 1871 al 1875. Quell'epoca fu perci\u00f2 definita \"Ministero di Rio Branco\".\nMassone, fu Gran maestro del Grande Oriente del Brasile, di cui fu membro a partire dal 1840.\nIl suo omonimo figlio fu ministro degli esteri dal 1902 al 1912."}
{"id": "3795791", "revid": "125353791", "url": "https://it.wikipedia.org/wiki?curid=3795791", "title": "Volandia", "text": "Il Parco e Museo del Volo di Volandia \u00e8 il pi\u00f9 grande museo aeronautico italiano, nonch\u00e9 uno dei maggiori a livello europeo, con oltre 100 velivoli su una superficie complessiva che supera i 250.000 m\u00b2, 60.000 m\u00b2 dei quali al coperto. Il museo, situato a Somma Lombardo e adiacente all'Aeroporto di Milano-Malpensa, si sviluppa negli edifici delle storiche Officine Aeronautiche Caproni 1910.\nDalla sua fondazione, avvenuta nel 2010, il parco-museo si \u00e8 arricchito di numerose collezioni e del Museo Flaminio Bertoni, spazio dedicato al genio e alle creazioni del designer varesino; ospita inoltre la Collezione Bertone, che raccoglie alcune tra le autovetture pi\u00f9 celebri disegnate dalla carrozzeria torinese.\nIl complesso si trova all'interno del Parco del Ticino.\nStoria.\nDurante un convegno tenutosi presso il Castello Visconti di San Vito, a Somma Lombardo, l'11 novembre 2006, fu lanciato il progetto per la realizzazione di un grande museo dell'aeronautica da realizzarsi presso le ex Officine Caproni site a Vizzola Ticino (VA). Tale museo avrebbe dovuto ricordare la storia aeronautica delle industrie lombarde, come Caproni, SIAI-Marchetti di Sesto Calende, Aermacchi, Agusta, e della provincia di Varese. La sede prescelta si trovava nelle vicinanze dell'aeroporto di Milano-Malpensa, ed era facilmente raggiungibile da Milano. All'iniziativa ideata e proposta da Marco Reguzzoni, aderirono Amedeo Caporaletti, il Presidente del Consiglio Regionale della Lombardia Ettore Albertoni, numerosi sindaci, e manager dell'industria aeronautica come Carmelo Cosentino (CEO di Alenia Aermacchi) e Giuseppe orsi (CEO di Agusta Westland), la contessa Maria Fede Caproni, il Conte Umberto e numerosi esponenti della famiglia Caproni e l'Aeronautica Militare Italiana.\nFu costituita la Fondazione Museo dell'Aeronautica, di cui divenne presidente Reguzzoni, che provvide ad acquistare da AgustaWesland l'area delle ex officine Caproni, comprendenti magazzini e uffici. La realizzazione fu portata avanti con un impegno sottoscritto dalla Regione Lombardia, dalla provincia di Varese, e dai sindaci dei comuni di Cardano al Campo, Ferno, Lonate Pozzolo, Gallarate, Samarate, Somma Lombardo, Varese e Vizzola Ticino, e vennero messi a disposizione 9 milioni di euro sui 19 complessivamente necessari: la restante parte fu trovata sul mercato grazie al business plan basato sugli introiti da biglietti e sul lavoro di oltre 200 volontari.\nIl Parco e Museo di Volandia venne aperto ufficialmente al pubblico l\u20198 maggio 2010. Gi\u00e0 nel suo primo anno di vita, Volandia poteva contare su un patrimonio museale di oltre 30 velivoli ed un migliaio di modellini in esposizione.\nNel 2012, a seguito dell\u2019acquisizione di svariati modelli, tra cui il bimotore americano Douglas DC-3, venne inaugurata una nuova area espositiva di 4000 m\u00b2 dedicata all\u2019aviazione civile. Il Douglas DC-3 di Volandia \u00e8 l\u2019unico esemplare funzionante esposto al pubblico in Italia. \nDal 2018 il museo ospita anche la collezione Bertone, un patrimonio composto da 76 vetture e comprendente veicoli di grande importanza come le Lamborghini Miura, Espada e Countach, una Lancia Stratos stradale, una Alfa Romeo Giulia SS, una Alfa Romeo Giulia Sprint, una Montr\u00e9al e numerosi prototipi disegnati da Nuccio Bertone. Le automobili della carrozzeria torinese si aggiungono alle opere d\u2019arte, alle autovetture e ai bozzetti di Flaminio Bertoni, altro celebre designer e artista italiano.\nL\u20198 aprile 2017 venne inaugurato il Douglas DC-9 presidenziale, aereo sul quale viaggiarono numerosi Capi di Stato e di governo, tra cui il Presidente della Repubblica Sandro Pertini e Papa Giovanni Paolo II. Nel 2018 fu donato al parco-museo l\u2019MD-80 I-Smel, primo esemplare di MD-80 della flotta Meridiana.\nNel 2019, in occasione del cinquantesimo anniversario del primo allunaggio, Volandia ha presentato, con la partecipazione dell\u2019astronauta Paolo Nespoli, il nuovo padiglione dell'Astronomia e dello Spazio. Sempre nel 2019, durante il: \"Linate Air Show\" del 12 e 13 ottobre, Volandia ha esposto uno Yakovlev Yak-40 completamente restaurato, che ha trovato collocazione nell'area esterna del parco-museo.\nIl 25 gennaio 2020 \u00e8 giunto a Volandia un Lockheed F-104 Starfighter. L'esemplare, proveniente dal Luftwaffenmuseum di Berlino, \u00e8 stato inaugurato ufficialmente l'8 febbraio 2020. Dal 4 luglio 2020 \u00e8 conservato a Volandia anche il secondo prototipo dell'addestratore avanzato Aermacchi M-346 Master. Prima dell'esposizione, il velivolo stazioner\u00e0 all'interno dell'officina di Volandia fino al completamento delle operazioni di assemblaggio.\nCollezioni.\nL'intento iniziale del museo era quello di far conoscere la storia dell'aeronautica, con particolare attenzione alle aziende che hanno fatto la storia del volo in Italia, come la Caproni, l'Agusta, l'Aermacchi e la SIAI-Marchetti, tutte con sede nella Provincia di Varese. Con l\u2019acquisizione delle collezioni Bertoni e Bertone, che si focalizzano sull\u2019automobile, il museo ha assunto l\u2019attitudine a spaziare sul mondo dei trasporti in generale.\nPatrimonio aeronautico.\nIl patrimonio museale aeronautico di Volandia approfondisce tutte le principali tematiche connesse al volo ad alla fissa e ad ala rotante, dall\u2019aviazione civile a quella militare. Di notevole pregio e dimensione \u00e8 anche il patrimonio elicotteristico.\nIl museo conserva ed espone alcuni dei modelli pi\u00f9 iconici della storia dell\u2019aeronautica italiana, tra cui il pioneristico Caproni Ca.1, primo aeromobile a decollare dalla brughiera di Malpensa. Al periodo del consolidamento dell\u2019arma aerea appartengono il Caproni Ca.18 (primo aereo di concezione nazionale ad equipaggiare interamente una squadriglia italiana) e il Caproni Ca.113, uno dei pi\u00f9 celebri aerei acrobatici degli anni tra le due guerre. L\u2019era del motore a reazione \u00e8 riproposta attraverso il Fiat G.91 (primo aereo italiano ad equipaggiare le Frecce Tricolori), l\u2019AMX \"Ghibli\", gli addestratori MB-326 e MB-339, i 3 prototipi di SIAI-Marchetti S-211 e l'addestratore avanzato Aermacchi M-346 Master, prodotto di punta della divisione velivoli di Leonardo. Numerosi anche gli esemplari di progettazione non italiana, come i MiG-15 e MiG-21, gli F-84F, F-86K e F-104G, il Jet Provost e il DH.100 Vampire.\nLa storia e lo sviluppo dell\u2019aviazione commerciale sono rappresentati dagli esemplari di Douglas DC-3 Dakota, McDonnell Douglas MD-80 e Fokker F27, aeromobili di maggior successo commerciale delle rispettive epoche. Di significativo valore storico \u00e8 il Douglas DC-9 della Presidenza della Repubblica italiana. Su questo aeromobile, in forza al 31\u00ba Stormo dell\u2019Aeronautica Militare, viaggiarono il Presidente della Repubblica Sandro Pertini, Papa Giovanni Paolo II e altri Capi di Stato e di governo. L\u2019aereo trasport\u00f2 inoltre, dall\u2019aeroporto di Bologna a quello di Parigi, il feretro del campione di Formula 1 Ayrton Senna, tragicamente scomparso in seguito ad un incidente nel Gran Premio di San Marino 1994. Dal 2019, nell'area esterna di Volandia \u00e8 presente anche un esemplare del trimotore a getto Yakovlev Yak-40.\nNella sezione del museo dedicata all\u2019ala rotante sono conservati elicotteri italiani e stranieri. Una particolare attenzione \u00e8 riservata ai modelli di casa Agusta. Tra questi, l'AB.47 G3B1, in forza all\u2019Arma dei Carabinieri dal 1966 al 1977, l\u2019A.109 A-II, che permise alla Guardia di Finanza di conseguire per la prima volta la capacit\u00e0 operativa notturna, un AgustaWestland AW129 \"Mangusta\" dell'Aviazione dell'Esercito, l\u2019AW139 e gli AB.204 e AB.206-A1. Uno spazio ad hoc \u00e8 riservato al convertiplano AgustaWestland AW609, velivolo progettato e costruito per ottenere una sintesi efficace tra la versatilit\u00e0 operativa dell\u2019elicottero e i vantaggi propri dell\u2019aeroplano.\nCollezione Bertone.\nAcquistata dall\u2019Automotoclub Storico Italiano nel 2015, dal 2018 la Collezione Bertone \u00e8 conservata nell'omonimo padiglione di Volanda. La collezione comprende 76 automobili - oltre ad una motocicletta e una bicicletta - disegnate dal designer torinese Nuccio Bertone e dai suoi collaboratori. Fra i modelli esposti, una Lamborghini Miura S del 1967, un\u2019Alfa Romeo Giulia SS del 1963 e la Lancia Stratos HF, protagonista di una straordinaria serie di successi sportivi. Di notevole interesse anche i prototipi come la Porsche Karisma, la Ferrari 308 GT4 Rainbow, l\u2019Aston Martin Rapid Jet, le due Jaguar PU99 e la Bertone Birusa.\nMuseo Bertoni.\nIl Museo Flaminio Bertoni raggruppa gran parte della produzione creativa ed intellettuale del designer varesino, considerato uno dei pi\u00f9 grandi stilisti dell\u2019auto di sempre. Oltre alle tre pi\u00f9 celebri vetture disegnate da Bertoni (la Citro\u00ebn Traction Avant del 1934, la Citro\u00ebn 2CV del 1948 e la Citro\u00ebn DS del 1955), il museo comprende anche numerose sculture e bozzetti dell\u2019artista.\nCollezione Piazzai.\nLa Collezione Piazzai riunisce pi\u00f9 di 1200 modelli in scala che ripercorrono la storia dell\u2019aeronautica mondiale dagli albori del volo pionieristico agli aeromobili di pi\u00f9 recente progettazione.\nRC Off Road Volandia.\nIn corrispondenza dell'ingresso di Volandia si trova la pista RC Off Road Volandia, tracciato riservato agli automodelli a scoppio ed elettrici in scala 1:8 (\"dune buggy\").\nLa pista - l'unica in provincia di Varese - copre una superficie di circa 1500 metri quadrati e consente a circa 10 piloti di sfidarsi contemporaneamente.\nVolandia come set.\nIl Parco e Museo del Volo di Volandia ha fornito l'ambientazione per la realizzazione del singolo \"Volare\" del cantante italiano Fabio Rovazzi, brano che ha visto anche la partecipazione vocale di Gianni Morandi. Nel video appaiono numerose star del mondo della musica, dello sport, della televisione e del web.. Il parco-museo era gi\u00e0 stato scelto dallo youtuber di Lambrate anche per il suo precedente singolo, \"Tutto molto interessante\".\nVolandia \u00e8 stata anche la location dell'anteprima dell'album \"Scatola nera\" dei rapper italiani Gemitaiz e MadMan."}
{"id": "3795794", "revid": "110157", "url": "https://it.wikipedia.org/wiki?curid=3795794", "title": "Distretto di Abelardo Pardo Lezameta", "text": "Il distretto di Abelardo Pardo Lezameta \u00e8 un distretto del Per\u00f9 nella provincia di Bolognesi (regione di Ancash) con 678 abitanti al censimento 2007 dei quali 487 urbani e 191 rurali.\n\u00c8 stato istituito il 28 gennaio 1956."}
{"id": "3795799", "revid": "834", "url": "https://it.wikipedia.org/wiki?curid=3795799", "title": "Too Much (Elvis Presley)", "text": "Too Much \u00e8 un brano musicale portato al successo dalla versione di Elvis Presley e pubblicato dalla \"Elvis Presley Music\" nel 1957. La canzone fu scritta da Bernard Weinman e Lee Rosenberg. La prima registrazione risale al 1954 ad opera di Bernard Hardison per la Republic Records. Elvis Presley registr\u00f2 la canzone nel settembre 1956 e la cant\u00f2 per la prima volta davanti al pubblico il 6 gennaio 1957 all'Ed Sullivan Show sull'emittente televisiva CBS. Pubblicata in seguito come singolo, la versione di Presley di \"Too Much\" raggiunse la posizione numero uno sia nella classifica di Cashbox che in quella di Billboard per tre settimane ed arriv\u00f2 al numero 3 nella classifica R&amp;B."}
{"id": "3795804", "revid": "767487", "url": "https://it.wikipedia.org/wiki?curid=3795804", "title": "Distretto di Llamell\u00edn", "text": "Il distretto di Llamell\u00edn \u00e8 un distretto del Per\u00f9 nella provincia di Antonio Raymondi (regione di Ancash) con 3.849 abitanti al censimento 2007 dei quali 1.807 urbani e 2.042 rurali.\n\u00c8 stato istituito fin dall'indipendenza del Per\u00f9."}
{"id": "3795809", "revid": "767487", "url": "https://it.wikipedia.org/wiki?curid=3795809", "title": "Aureliano Coutinho, visconte di Sepetiba", "text": "Fu il leader della fazione di corte, partito politico costituito da nobili di alto rango e famosi politici che esercitarono una forte influenza sull'imperatore Pietro II durante i suoi primi anni.\nCarriera.\nSi iscrisse alla scuola militare per poi studiare scienze naturali presso l'Universit\u00e0 di Coimbra. Torn\u00f2 in Brasile nel 1825, per essere inviato come giudice a S\u00e3o Jo\u00e3o del Rei.\nFu nominato vicedirettore generale, nel Minas Gerais. Pi\u00f9 tardi \u00e8 stato eletto presidente della provincia di San Paolo (5 gennaio-17 aprile 1831), e Rio de Janeiro (12 aprile 1844-1\u00ba gennaio 1845 e 1845-4 aprile 1848). A Rio de Janeiro fu responsabile per la costruzione del canale Mag\u00e9 e una nuova strada di Serra da Estrela.\nFu anche ministro della Giustizia (1832-1834) e degli affari esteri (23 maggio 1833-16 gennaio 1835 e poi nel 1841), e senatore dell'Impero del Brasile (1843-1855). Fu membro fondatore e vicepresidente dell'Istituto storico e geografico brasiliano."}
{"id": "3795810", "revid": "124864238", "url": "https://it.wikipedia.org/wiki?curid=3795810", "title": "Battaglia di Caseros", "text": "La battaglia di Caseros fu uno scontro bellico avvenuto il 3 febbraio 1852 tra l'esercito della Confederazione Argentina, al comando di Juan Manuel de Rosas e l'Esercito Grande, composto da truppe brasiliane e uruguaiane e forze provenienti da diverse province argentine, comandato dal governatore di Entre R\u00edos Justo Jos\u00e9 de Urquiza, che si era sollevato contro Rosas il 1\u00ba maggio 1851.\nLa battaglia ebbe luogo nei pressi della localit\u00e0 di Caseros, in quella che oggi \u00e8 la citt\u00e0 di El Palomar, nella Grande Buenos Aires e termin\u00f2 con la completa vittoria dell'\u201cEsercito Grande\u201d e la sconfitta di Rosas, che abbandon\u00f2 il giorno stesso il ruolo di governatore della provincia di Buenos Aires.\nLa battaglia di Caseros segna un importante punto di rottura nella storia dell'Argentina: dopo la vittoria Urquiza pose termine al precedente sistema politico uscito dal Pacto Federal e, divenuto direttore provvisorio della \u201cConfederazione Argentina\u201d, favor\u00ec l'elaborazione di una nuova Costituzione nel 1853, divenendo nel 1854 il primo presidente costituzionale argentino.\nContesto storico.\nLe guerre civili argentine.\nDopo il 1814 l'Argentina era stata sconvolta da una serie di guerre civili che videro affrontarsi gli \"unitarios\", sostenitori di uno stato centralizzato, ai \"federales\", che invece volevano una confederazione tra diverse province. Questa situazione priv\u00f2 a lungo il paese di un governo centrale.\nA partire dal 1831 l'organizzazione statale era costituita dalla cosiddetta \u201cConfederazione Argentina\u201d, una blanda unione di stati provinciali, unito da diversi patti e trattati che li legavano tra di loro. Il potere reale pass\u00f2 a partire dal 1835 nelle mani del governatore della Provincia di Buenos Aires, Juan Manuel de Rosas, al quale gli altri governatori provinciali avevano affidato le deleghe per gli affari esteri; Rosas esercitava di fatto una dittatura assoluta, nella quale la Giunta dei Rappresentanti di Buenos Aires si ritrovarono ad avere scarso potere.\nUna crudele guerra civile colp\u00ec diverse province del paese tra il 1839 e il 1840, causando migliaia di vittime; Rosas riusc\u00ec a sconfiggere i suoi nemici aumentando il suo potere. Una serie di ulteriori rivolte all'interno del paese precedettero una sanguinosa ribellione nella provincia di Corrientes, che si espanse nel 1847 anche nelle vicine province di Santa Fe e Entre R\u00edos prima di essere sconfitta dal governatore di quest'ultima, Justo Jos\u00e9 de Urquiza, il 26 novembre 1847 nella battaglia di Vences.\nFine del blocco anglo-francese.\nDal 1844 la citt\u00e0 di Montevideo era assediata dal generale Manuel Oribe, che controllava quasi tutto il paese e si considerava il legittimo presidente dell'Uruguay; ad aiutarne le aspirazioni Rosas aveva provveduto a mandare in suo aiuto un contingente argentino. La citt\u00e0 riusc\u00ec tuttavia a resistere grazie all'aiuto del blocco navale anglo-francese del R\u00edo de la Plata; la caduta degli ultimi avversari di Rosas all'interno dell'Argentina convinse alla fine i britannici a levare il blocco accettando nel 1848 un compromesso con il governatore di Buenos Aires. Due anni pi\u00f9 tardi anche Napoleone III ordin\u00f2 la firma di un trattato con Rosas.\nRosas, che aveva continuamente rimandato la promulgazione di una Costituzione ponendo come scusa le diverse guerre civili che avevano colpito il paese, non ritenne ancora la situazione stabilizzata: per aumentare la pressione sugli assediati di Montevideo proib\u00ec ogni tipo di commercio con la citt\u00e0, commerci che fino ad allora erano stati tollerati e che avevano beneficiato la vicina provincia di Entre R\u00edos, che avrebbe dovuto d'ora in avanti dipendere esclusivamente dalla dogana di Buenos Aires. Il governatore Urquiza, colpito nei suoi interessi materiali e sempre pi\u00f9 convinto della necessit\u00e0 di un rinnovamento istituzionale argentino, cominci\u00f2 allora a cercare l'opportunit\u00e0 di porre termine al dominio di Rosas, stringendo di nascosto alleanze con i numerosi esuli \u201cantirosisti\u201d.\nIl \"pronunciamiento\".\nAlla fine del 1850 l'Impero del Brasile decise di intervenire in favore degli assediati a Montevideo; in previsione di una guerra contro i brasiliani Rosas invi\u00f2 truppe ad Urquiza nominandolo comandante di un \u201cesercito di osservazione\u201d. Il governatore di Entre R\u00edos ne approfitt\u00f2 per mettere a punto i suoi piani, strinse alleanza con il governatore di Corrientes, Benjam\u00edn Virasoro, e si assicur\u00f2 il finanziamento della ribellione da parte delle banche imperiali brasiliane.\nIl 1\u00ba maggio 1851 Justo Jos\u00e9 de Urquiza lanci\u00f2 a Concepci\u00f3n del Uruguay il suo \"pronunciamiento\" contro Rosas, emettendo un proclama in cui accettava la rinuncia di quest'ultimo alla carica di governatore di Buenos Aires e alle deleghe per gli affari esteri. Pochi giorni pi\u00f9 tardi la Provincia di Corrientes assunse gli stessi provvedimenti.\nL'\u201dEsercito Grande\u201d.\nA fine maggio le province di Entre R\u00edos e Corrientes strinsero un patto con il governo di Montevideo e con l'Impero del Brasile per cacciare Oribe dall'Uruguay e indire in seguito libere elezioni. Nel caso, assai probabile, che Rosas avesse dichiarato guerra ad uno degli alleati gli altri si impegnarono ad attaccare il governatore di Buenos Aires.\nUrquiza entr\u00f2 in Uruguay al comando di un esercito di 6.500 uomini; contemporaneamente il nord del paese fu invaso dalle truppe imperiali brasiliane. Per tutta risposta Rosas dichiar\u00f2 guerra al Brasile.\nRimasto praticamente solo, Oribe firm\u00f2 l'8 ottobre un accordo con il quale toglieva l'assedio a Montevideo, si dimetteva da ogni carica e si allontanava senza essere perseguito. Il governo dell'intero Uruguay fu affidato dapprima al generale Eugenio Garz\u00f3n e in seguito, dopo l'improvvisa morte di quest'ultimo, a Juan Francisco Gir\u00f3; il paese fu costretto a cedere ai brasiliani una consistente parte del suo territorio.\nUrquiza permise ai comandanti militari argentini, fino ad allora a sostegno di Oribe, di imbarcarsi per Buenos Aires promettendo loro che la truppa li avrebbe seguiti a breve; dopo la partenza degli ufficiali, tuttavia, inglob\u00f2 i soldati argentini nel proprio esercito mettendo ai posti di comando esuli \u201cantirosisti\u201d e capi \"unitarios\". Le sue forze cominciarono allora ad essere chiamate \u201cEsercito Grande\u201d. A fine novembre Entre R\u00edos, Corrientes ed Uruguay dichiararono guerra a Rosas.\nL'\u201dEsercito Grande\u201d si spost\u00f2 a Diamante, da dove attravers\u00f2 il Paran\u00e1 tra la vigilia di Natale e l'Epifania del 1852. Urquiza si impossess\u00f2 senza dover dare battaglia della Provincia di Santa Fe, le cui truppe si erano sollevate al governatore Pascual Echag\u00fce per potersi unire all'esercito invasore, seguite poco dopo dalle truppe inviate dalla citt\u00e0 di Rosario. Nel cammino verso Buenos Aires, tuttavia, una parte delle truppe che Urquiza aveva inglobato sotto il suo comando a Montevideo si sollevarono al loro comandante e passarono a rinforzare l'esercito di Rosas.\nIl comandante dell'esercito di Buenos Aires, Angel Pacheco, contrariato dai contraddittori ordini del governatore dapprima si ritir\u00f2 senza ingaggiare battaglia per poi rimettere il proprio incarico; Juan Manuel de Rosas assunse personalmente il comando delle operazioni, limitandosi ad aspettare il nemico nel suo accampamento. L'unica sortita da lui ordinata, al comando del colonnello Hilario Lagos, fu sconfitta il 29 gennaio ai \u201cCampi di \u00c1lvarez\u201d.\nLa battaglia.\nLe forze in campo.\nUrquiza poteva contare su 24.000 uomini, tra i quali erano presenti 3.500 brasiliani e 1.500 uruguaiani. Tra i comandanti si trovavano alcuni uomini politici argentini, come i futuri presidenti Bartolom\u00e9 Mitre e Domingo Faustino Sarmiento.\nDa parte loro le truppe di Buenos Aires erano composte da 10.000 fanti, 12.000 cavalieri e 60 cannoni; accompagnavano Rosas due suoi fedeli veterani, Jer\u00f3nimo Costa e Hilario Lagos, ai quali si era aggiunto il capo \"unitario\" Martiniano Chilavert, unitosi ai \"rosisti\" per non dover combattere al fianco di truppe straniere.\nEntrambe le forze in campo soffrirono numerose diserzioni; gli eserciti si equivalevano in quanto a numero di forze in campo, tuttavia Urquiza aveva gi\u00e0 dimostrato in precedenza di essere un generale capace, mentre Rosas si era fin l\u00ec distinto soprattutto come politico e burocrate.\nLa battaglia.\nLa battaglia dur\u00f2 6 ore e si svilupp\u00f2 nei possedimenti della famiglia Caseros, nei dintorni di Buenos Aires. Invece che dirigere la battaglia, nella quale ogni comandante fece alla fine di testa sua, Urquiza guid\u00f2 gli assalti della sua cavalleria contro l'ala sinistra della difesa nemica. Ceduti i fianchi, la battaglia si risolse in un duello tra la fanteria di Urquiza e l'artiglieria \u201crosista\u201d, comandata da Chilavert; una volta finite le munizioni, quest'ultimo fece raccogliere le munizioni sparate dal nemico, sparando anche queste. Quando non rest\u00f2 pi\u00f9 nulla da sparare, la fanteria brasiliana risolse alla fine il combattimento.\nLa morte di Chilavert.\nAlla fine della battaglia, pur avendo avuto l'occasione di scappare, Martiniano Chilavert aspett\u00f2 tranquillamente l'arrivo dei nemici fumando nei pressi di uno dei cannoni della sua artiglieria. Portato al cospetto di Urquiza, che gli rinfacci\u00f2 il fatto di aver tradito la causa \u201cantirosista\u201d, Chilavert rispose accusando di tradimento il governatore di Entre R\u00edos, per il fatto di essersi alleato con i brasiliani per invadere la propria patria. Urquiza ordin\u00f2 la fucilazione alle spalle del comandante nemico; tuttavia questi, giunto sul luogo dell'esecuzione, si ribell\u00f2 alle sue guardie che lo finirono a colpi di baionetta.\nConseguenze.\nRosas, ferito ad una mano, fugg\u00ec a Buenos Aires, dove poche ore dopo si imbarc\u00f2 su una fregata britannica per raggiungere la Gran Bretagna, dove visse il resto della vita in esilio. Qualche giorno dopo Urquiza entr\u00f2 con le sue truppe nella citt\u00e0 saccheggiandola; poco dopo fu nominato come governatore provvisorio il presidente del Tribunale Superiore di Buenos Aires, Vicente L\u00f3pez y Planes. Molti dei soldati caduti prigionieri furono fucilati; tra questi l'intero reggimento che prima della battaglia aveva abbandonato l'\u201dEsercito Grande\u201d per unirsi all'esercito di Rosas.\nIl 20 febbraio, anniversario della battaglia di Ituzaing\u00f3, le truppe brasiliane sfilarono con l'\u201dEsercito Grande\u201d per le strade di Buenos Aires.\nDivenuto il detentore reale del potere in Argentina, Justo Jos\u00e9 de Urquiza intraprese un'azione politica tesa a dare al paese una Costituzione ed un governo unitario. Il 28 agosto 1852 stabil\u00ec la libera navigazione fluviale, venendo incontro agli interessi del Brasile, che aveva bisogno di questa misura per dare uno sbocco all'economia del Mato Grosso, oltre che quelli di Francia e Regno Unito, che avevano attuato un lungo blocco navale proprio a questo scopo.\nLa ribellione della Provincia di Buenos Aires, cominciata con la rivoluzione, frustr\u00f2 i desideri di Urquiza di porre fine alle guerre civili, creando di fatto una nuova separazione territoriale all'interno del paese che si sarebbe risolta soltanto nel 1861."}
{"id": "3795820", "revid": "466539", "url": "https://it.wikipedia.org/wiki?curid=3795820", "title": "Ferruccio Lantini", "text": "Biografia.\nSuo padre Giuseppe era un funzionario delle Ferrovie dello Stato nonch\u00e9 un massone, il che gli consent\u00ec di entrare giovanissimo, a soli diciotto anni, nella massoneria ligure, regione in cui si era trasferito agli inizi del Novecento. Inizialmente socialista, si avvicin\u00f2 al nazionalismo mentre frequentava l'Universit\u00e0 di Genova, da cui ne usc\u00ec laureato in scienze commerciali. Nel 1911 partecip\u00f2 a Oneglia ad alcune manifestazioni in favore della guerra italo-turca mentre l'anno seguente divenne segretario provinciale del Partito Nazionalista Italiano a Genova. Propogandista bellico tra gli studenti universitari durante il primo conflitto mondiale, fu chiamato alle armi nel 1916 congedandosi dagli scontri con il grado di tenente e una ; sub\u00ec tuttavia la tragedia della morte del fratello Spartaco, perito nel giugno del 1918. Terminati gli scontri, nel 1919 trov\u00f2 impiego come amministratore del Tesoro della provincia di Genova, incarico che mantenne fino al 1923.\nAdesione al fascismo.\nSono questi gli anni in cui Lantini si getta a capofitto nella politica: nel 1920 aderisce al fascismo, divenendo per tre anni consigliere comunale del capoluogo ligure; nel novembre del 1921 partecip\u00f2 al congresso fascista di Roma, dove fu nominato rappresentante per la Liguria nel comitato centrale del partito, incarico che mantenne fino al gennaio 1923, quando fu designato alto commissario politico regionale per la Liguria. Nel 1922 divenne anche segretario politico del fascio di Genova e membro del direttorio federale provinciale. Da gennaio a marzo 1923 fece parte del gruppo di competenza del Partito Nazionale Fascista per le pubbliche amministrazioni, che aveva l'incarico di elaborare una riforma generale della burocrazia. Inoltre dall'aprile all'ottobre dello stesso anno fu membro della giunta esecutiva del PNF.\nIl 13 febbraio 1923 \u00e8 costretto ad abbandonare la Massoneria in quanto il Duce aveva emanato un provvedimento che vietava ai politici fascisti di farne parte. Il 1\u00ba agosto dello stesso anno comincia anche la sua esperienza giornalistica con la fondazione del quotidiano il \"Giornale di Genova\", che co-diresse insieme a Pala fino al gennaio del 1925. Eletto deputato alle elezioni politiche del 1924 con il Listone Mussolini, divenne vicecommissario prefettizio a Genova e poi presidenza della Confederazione nazionale fascista del commercio (agosto 1926-dicembre 1933). Dal gennaio 1934 occup\u00f2 per un anno il ruolo di presidente dell'Istituto nazionale per l'esportazione.\nRieletto deputato alle elezioni politiche del 1934, fu nominato sottosegretario (gennaio 1935) e poi Ministro (11 giugno 1936) delle Corporazioni: Mussolini lo scelse in quanto Lantini si era dimostrato un fiero assertore del corporativismo. Nel novembre 1939 termin\u00f2 la sua esperienza ministeriale e in seguito venne chiamato alla presidenza dell'Istituto nazionale fascista per la previdenza sociale (INFPS), organismo istituito nel marzo 1933 in seguito alla trasformazione della Cassa nazionale per le assicurazioni sociali. Negli anni della sua presidenza, che si protrasse fino al 1943, egli dovette confrontarsi con le difficolt\u00e0 causate dalla enorme crescita delle competenze dell'ente, verificatasi nel corso degli anni Trenta, cui si aggiunsero anche le nuove attribuzioni derivanti dalle emergenze di guerra.\nTre volte consigliere nazionale, prese parte all'invasione italiana della Grecia al comando di un battaglione del genio.\nDopo la caduta del fascismo, si ritir\u00f2 a vita privata, non aderendo alla RSI.\nIl secondo dopoguerra.\nTerminata la Seconda guerra mondiale venne arrestato per il suo passato fascista ma il processo si concluse nel 1946 con un'assoluzione (fu decisivo per la sua salvezza la non adesione alla Repubblica Sociale Italiana). Lantini visse i suoi ultimi anni di vita a Roma."}
{"id": "3795829", "revid": "599013", "url": "https://it.wikipedia.org/wiki?curid=3795829", "title": "Igor Ta\u0161evski", "text": ""}
{"id": "3795830", "revid": "287204", "url": "https://it.wikipedia.org/wiki?curid=3795830", "title": "Igor Tasevski", "text": ""}
{"id": "3795833", "revid": "297745", "url": "https://it.wikipedia.org/wiki?curid=3795833", "title": "Mercatale Valdarno", "text": ""}
{"id": "3795834", "revid": "4106", "url": "https://it.wikipedia.org/wiki?curid=3795834", "title": "Mar\u00eda de la Salud", "text": ""}
{"id": "3795836", "revid": "7969", "url": "https://it.wikipedia.org/wiki?curid=3795836", "title": "Honved FC", "text": ""}
{"id": "3795843", "revid": "287204", "url": "https://it.wikipedia.org/wiki?curid=3795843", "title": "Bram Schmitz", "text": "Carriera.\nI principali successi da professionista ottenuti da Schmitz sono stati una tappa alla Ster Elektrotoer nel 2002, il Giro di Rodi nel 2003, una tappa al Giro del Lussemburgo nel 2005, due tappe al Cintur\u00f3n a Mallorca nel 2007, la Vlaamse Pijl e la Rund um D\u00fcren nel 2008, la Ster van Zwolle e il Tour de Normandie nel 2009. Partecip\u00f2 a un'edizione del Giro d'Italia, nel 2005, e a due campionati del mondo. Conta anche nove successi nel ciclocross."}
{"id": "3795849", "revid": "767487", "url": "https://it.wikipedia.org/wiki?curid=3795849", "title": "Lunga felice vita", "text": "Lunga felice vita (in russo \u0414\u043e\u043b\u0433\u0430\u044f \u0441\u0447\u0430\u0441\u0442\u043b\u0438\u0432\u0430\u044f \u0436\u0438\u0437\u043d\u044c, \"Dolgaya \u0161astlivaya \u017eizn\") \u00e8 un film del 1966 diretto da Gennadij \u0160palikov.\nLe scene dello spettacolo teatrale \"Il giardino dei ciliegi\" di Anton \u010cechov sono state interpretate dagli attori del Teatro Accademico dell'Arte \"M. Gor'kij\" di Mosca."}
{"id": "3795851", "revid": "767487", "url": "https://it.wikipedia.org/wiki?curid=3795851", "title": "Assassinio sul treno", "text": "Assassinio sul treno \u00e8 un film del 1961 diretto da George Pollock, tratto dal romanzo di Agatha Christie \"Istantanea di un delitto\" (\"4.50 from Paddington\").\n\u00c8 il primo di una serie inglese di quattro film su Miss Marple interpretati da Margaret Rutherford, cui seguirono \"Assassinio al galoppatoio\", \"Assassinio sul palcoscenico\" e \"Assassinio a bordo\".\nTrama.\nAppisolata sul treno che la porta a casa, Miss Marple, in un tratto in cui linea ferroviaria \u00e8 a quattro binari, \u00e8 svegliata da un convoglio che affianca e supera il suo. La tendina di uno scompartimento si alza improvvisamente, rendendola testimone dello strangolamento di una donna. Nessuno per\u00f2 vuole crederle, nemmeno l'Ispettore di Polizia, poich\u00e9 non si \u00e8 trovato alcun cadavere e nessuno sembra aver visto una donna come quella descritta salire sul treno. Ma Miss Marple non si arrende: dopo una serie di sopralluoghi, ipotizza che il cadavere sia stato nascosto nella tenuta degli Ackenthorpe. Fattasi assumere come domestica, l'arzilla vecchietta inizia la sua indagine per ritrovare il corpo e l'assassino.\nAccoglienza.\nIl film ha ricevuto critiche positive: il portale di recensioni cinematografiche Rotten Tomatoes gli d\u00e0 voto 83% e il database di cinema IMDb gli assegna un punteggio di 7,4 su 10 (basato su 5330 voti).\nColonna sonora.\nIl tema musicale dei titoli di testa con richiami nel corso dei film della serie su Miss. Marple interpretata da Margaret Rutherford \u00e8 stata composta da Ron Goodwin."}
{"id": "3795852", "revid": "599013", "url": "https://it.wikipedia.org/wiki?curid=3795852", "title": "Purrel Fr\u00e4nkel", "text": ""}
{"id": "3795853", "revid": "34971", "url": "https://it.wikipedia.org/wiki?curid=3795853", "title": "Cavallucci di Siena", "text": ""}
{"id": "3795862", "revid": "765341", "url": "https://it.wikipedia.org/wiki?curid=3795862", "title": "Veniconi", "text": "I Veniconi furono un popolo dell'antica Britannia, noto solo per una citazione fatta dal geografo Tolomeo nel suo \"Geografia\" attorno al 150. Egli scrisse che la loro citt\u00e0 era 'Orrea'. Questa citt\u00e0 \u00e8 stata identificata con il forte romano di Horrea Classis, situato da Rivet e Smith presso Monifieth, dieci chilometri ad est di Dundee. Per questo motivo si pensa che abbiano vissuto tra il Tay ed il Mounth, a sud di Aberdeen. L'etnonimo significa probabilmente \"cani da caccia\". Un'etimologia leggermente diversa, \"simili a cani da caccia\", identifica il nome con \"Maen Gwyngwn\", una regione citata nel \"Gododdin\".\nAmmiano Marcellino afferma che la \"cospirazione barbara\" del 367 \"al tempo dei Pitti, di cui esistevano due trib\u00f9, i Dicalidoni ed i Verturioni, assieme con i popoli guerrieri degli Attacotti e degli Scoti, si spostavano creando grande devastazione\". Il termine Verturioni, citato in modi diversi in altre fonti, potrebbe essere un errore di scrittura del termine Veniconi. "}
{"id": "3795864", "revid": "1226", "url": "https://it.wikipedia.org/wiki?curid=3795864", "title": "Il racconto dello spenditore", "text": "Il racconto dello spenditore o dell'economo (\"The Manciple's Tale\") \u00e8 una novella tratta da \"I racconti di Canterbury\" di Geoffrey Chaucer, contenuto nel frammento IX (H), ed ha per tema la favola dell'uccello ciarliero, originata in Oriente e diffusa poi in Europa, in primo luogo attraverso le \"Metamorfosi\" di Ovidio. La sua data di composizione \u00e8 incerta, ma si tende a collocarlo fra le prime composizioni della serie di Canterbury.\nTrama.\nPrologo.\nIl prologo \u00e8 ambientato nel piccolo borgo Bop-up-and-down, vicino al bosco di Blean sulla strada per Canterbury. L'Oste chiede al Cuoco di raccontare la sua novella ma questi non si sente in grado a causa del troppo vino bevuto. Sar\u00e0 l'economo ad offrirsi di raccontare la sua storia. \nIl racconto.\nFebo l'arciere possedeva un corvo bianco al quale aveva insegnato a parlare e cantare. Il corvo dopo aver assistito all'adulterio delle moglie di Febo racconta tutto all'arciere. Febo colto dall'ira uccide sua moglie con una freccia, ma subito dopo se ne pente ed inizia a imprecare contro il corvo, colpevole di averlo indotto all'omicidio, e lo maledice. Secondo la storia da quel giorno i corvi persero le piume bianche e la parola, diventarono neri e cominciarono a gracchiare.\nEpilogo.\nNella parte conclusiva del racconto l'Economo ammonisce i presenti, affinch\u00e9 si astengano dal parlare sconsideratamente."}
{"id": "3795869", "revid": "131145", "url": "https://it.wikipedia.org/wiki?curid=3795869", "title": "Parco e Museo del Volo di Volandia", "text": ""}
{"id": "3795871", "revid": "599013", "url": "https://it.wikipedia.org/wiki?curid=3795871", "title": "Heinrich Bauer", "text": "Gioc\u00f2 in Bundesliga con la maglia del Kaiserslautern."}
{"id": "3795872", "revid": "287204", "url": "https://it.wikipedia.org/wiki?curid=3795872", "title": "Nazionale di calcio a 5 della Moldavia", "text": "La nazionale di calcio a 5 della Moldavia \u00e8, in senso generale, una qualsiasi delle selezioni nazionali di Calcio a 5 della Federa\u0163ia Moldoveneasc\u0103 de Fotbal che rappresentano la Moldavia nelle varie competizioni ufficiali o amichevoli riservate a squadre nazionali."}
{"id": "3795880", "revid": "373960", "url": "https://it.wikipedia.org/wiki?curid=3795880", "title": "La ragazza superstar", "text": ""}
{"id": "3795881", "revid": "131358", "url": "https://it.wikipedia.org/wiki?curid=3795881", "title": "Abdullah Koni", "text": ""}
{"id": "3795882", "revid": "30610", "url": "https://it.wikipedia.org/wiki?curid=3795882", "title": "Xhelil Abdulla", "text": "Carriera.\nClub.\nDebutta nel campionato macedone il 3 agosto 2010 nel pareggio a reti bianche contro il , ma \u00e8 stato sostituito al 46' per far posto a Sedat Berisha.\nNazionale.\nIl 18 giugno 2014 esordisce con la nazionale macedone nell'amichevole contro la persa per 2 a 0."}
{"id": "3795884", "revid": "228587", "url": "https://it.wikipedia.org/wiki?curid=3795884", "title": "Kasumi Ninja", "text": "Kasumi Ninja \u00e8 un picchiaduro a incontri del 1994 sviluppato dalla Hand Made Software e pubblicato dalla Atari Games per la console Atari Jaguar. \u00c8 stato uno dei primi picchiaduro a essere pubblicato per la console Atari Jaguar, insieme a \"Ultra Vortek\", \"Primal Rage\" e \"Fight for Life\". Il gioco presenta un vario numero di ambienti da combattimento con una tecnologia di scorrimento parallattico.\nTrama.\nIl gioco \u00e8 situato in un'isola mistica, l'Isola Kasumi, dove abita un ninja misterioso, Gyaku, che in realt\u00e0 \u00e8 un demone del fuoco. Solo la sua sconfitta decreter\u00e0 la pace nell'isola.\nModalit\u00e0 di gioco.\nAll'inizio del gioco, il giocatore pu\u00f2 scegliere solo due personaggi, cio\u00e8 Habaki e Senzo, mentre gli altri sono disponibili sconfiggendoli nella modalit\u00e0 Singleplayer.\nIl giocatore pu\u00f2 utilizzare calci, pugni e anche mosse speciali per sconfiggere l'avversario in un incontro al meglio dei 3 round (l'ultimo doppio combattimento con Gyaku nella modalit\u00e0 Singleplayer \u00e8 per\u00f2 al meglio dei 5 round). Nella modalit\u00e0 Versus Multiplayer, i giocatori devono entrambi utilizzare un codice per controllare lo stesso personaggio. Alla fine di ogni combattimento, il vincitore pu\u00f2 effettuare una Fatality alla Mortal Kombat.\nAccoglienza.\n\"Kasumi Ninja\" \u00e8 stato ricevuto negativamente dai critici del tempo, visto che \u00e8 stata considerata una brutta copia di \"Mortal Kombat\", soprattutto per quanto riguarda il gameplay, la grafica digitalizzata e la violenza grafica, ma soprattutto per gli scarsi controlli. Nel numero dell'anno 2001 di The Atari Times, il gioco ha ricevuto un voto di 50%, dichiarando: \"Nonostante il suono e la grafica del gioco vadano bene, i controlli possono funzionare piuttosto male...\""}
{"id": "3795885", "revid": "599013", "url": "https://it.wikipedia.org/wiki?curid=3795885", "title": "Daniel Atienza", "text": "Professionista dal 1997 al 2005, partecip\u00f2 a sette Vuelta a Espa\u00f1a.\nCarriera.\nNelle nove stagioni da professionista gareggi\u00f2 tra le file di Team Polti, Saeco e Cofidis; i principali successi che ottenne furono una tappa al Circuito Monta\u00f1\u00e9s nel 1996 e la Rominger Classic nel 2000. Nel 2005 ottenne un terzo posto nella tappa di Ulrichen al Tour de Suisse. Partecip\u00f2 a sette edizioni della Vuelta a Espa\u00f1a, a tre Tour de France e a un Giro d'Italia, conseguendo due piazzamenti nei primi venti."}
{"id": "3795886", "revid": "71433", "url": "https://it.wikipedia.org/wiki?curid=3795886", "title": "Lo schiaccianoci 3D", "text": ""}
{"id": "3795888", "revid": "339392", "url": "https://it.wikipedia.org/wiki?curid=3795888", "title": "Duomo di Chioggia", "text": ""}
{"id": "3795889", "revid": "762947", "url": "https://it.wikipedia.org/wiki?curid=3795889", "title": "Giuseppe Marzolo", "text": "Biografia.\nOrganaro padovano di modesta condizione sociale, apprese il mestiere da un sacerdote della sua citt\u00e0. \nFu autore di un'invenzione denominata \"organo stampatore e ripetitore\". Si trattava di un congegno, che applicato ad un organo era in grado di stampare le note su un nastro di carta e di riprodurre le medesime note per un numero indefinito di volte. L'invenzione, che doveva essere straordinariamente complicata se contava un milione di molle, fu esposta nell'Esposizione nazionale dell'industria a Brera nel 1857 e premiata con medaglia d'oro. Fu nuovamente premiata con medaglia d'oro all'Esposizione nazionale di Firenze del 1861 ed esposta ancora a Parigi. L'organo stampatore e ripetitore \u00e8 considerato un antenato del fonografo.\nL'invenzione fu cos\u00ec descritta: \"Ogni tasto, corrisponde a leve, che mentre schiudono i ventilabri, lasciano impronte sopra un cilindro metallico che rotando si traslata; intanto che uno speciale sistema segna i righi, le note, gli accidenti, gl'intervalli sopra una lista di fogli che esce uniformemente. Allora il cilindro impresso, pu\u00f2 reagire sui tasti medesimi che lo impressero, riproducendo i medesimi suoni, il che oltre all'agevolare la lettura del tipo, fa che il maestro, divenuto semplice uditore, giudichi della propria composizione. Un registro cancellatore restituisce il cilindro allo stato di ricevere nuove impronte e ripeterle\"."}
{"id": "3795891", "revid": "108719264", "url": "https://it.wikipedia.org/wiki?curid=3795891", "title": "Settenote", "text": "Settenote \u00e8 stato un programma televisivo italiano di genere variet\u00e0 musicale, andato in onda sul Programma Nazionale in otto puntate dal 3 gennaio all'8 giugno 1954.\nLa conduzione era affidata a Virgilio Riento e Guglielmo Inglese, la direzione musicale a Carlo Savina e Francesco Ferrari.\nSembra essere il secondo variet\u00e0 della storia della televisione italiana, poich\u00e9 la Rai inizi\u00f2 le trasmissioni ufficiali proprio nella stessa domenica della messa in onda della prima puntata del programma, alle ore 22:45. Alle 15 era invece andato in onda il pi\u00f9 antico variet\u00e0 italiano in assoluto, intitolato \"L'orchestra delle quindici\"."}
{"id": "3795892", "revid": "125232137", "url": "https://it.wikipedia.org/wiki?curid=3795892", "title": "Victufali", "text": "I Victufali, Victohali, Victovali, Victuali o Victabali furono un popolo della tarda antichit\u00e0. In greco il loro nome \u00e8 \"Biktoa\" o \"Biktoloi\".\nStoria.\nAttraversarono il Danubio con i Marcomanni ed i Quadi durante il regno di Marco Aurelio (167/170). Nei capitoli dedicati da \"Giulio Capitolino\" nella \"Historia Augusta\", si dice:\nParteciparono, quindi, come le chiama Capitolino alla \"guerra germanica\" o \"guerra delle molte nazioni\". \nParteciparono al conflitto barbaro con l'Impero Romano nel 290, o prima. Secondo Eutropio, che scriveva attorno al 360, \"nunc Taifali, Victohali et Tervingi habent\" (\"Taifali, Victohali, e Tervingi ora posseggono\") Dacia. Claudio Mamertino, in una richiesta a Massimiano, parla di alcuni anni dopo il 291 dicendo che \"Tervingi, pars alia Gothorum, adiuncta manu Taifalorum, adversum Vandalos Gipedesque concurrunt\" (\"Tervingi, altra parte dei Goti, assieme ai Taifali, fecero guerra a Vandali e Gepidi\"). Specificando il luogo in cui lo scontro avvenne ed i popoli interessati, probabilmente \u00e8 stato scritto \"Vandali\" invece di Victohali, che si sa avere abitato la regione dei fiumi Theiss e Some\u0219 in quel periodo (da Eutropio). Forse i Victohali facevano parte dei Vandali (\"Vandili\"), come Lacringi, Asdingi, Silingi, Elveconi e Naharnavali. \nDurante il regno di Costanzo II, i capi sarmati furono sconfitti da una rivolta di schiavi e fuggirono chiedendo aiuto ai Victohali, come scritto da Ammiano Marcellino: "}
{"id": "3795900", "revid": "521302", "url": "https://it.wikipedia.org/wiki?curid=3795900", "title": "Eduard Bauer (1894)", "text": ""}
{"id": "3795905", "revid": "19933", "url": "https://it.wikipedia.org/wiki?curid=3795905", "title": "Victohali", "text": ""}
{"id": "3795906", "revid": "19933", "url": "https://it.wikipedia.org/wiki?curid=3795906", "title": "Victovali", "text": ""}
{"id": "3795907", "revid": "19933", "url": "https://it.wikipedia.org/wiki?curid=3795907", "title": "Victuali", "text": ""}
{"id": "3795909", "revid": "19933", "url": "https://it.wikipedia.org/wiki?curid=3795909", "title": "Victabali", "text": ""}
{"id": "3795913", "revid": "125676579", "url": "https://it.wikipedia.org/wiki?curid=3795913", "title": "Taissa Farmiga", "text": "Biografia.\nNasce a Clifton, una citt\u00e0 del New Jersey, negli Stati Uniti, dagli immigrati ucraini Mykhailo e Ljuba Farmiga, un analista informatico ed una insegnante, ed \u00e8 la pi\u00f9 giovane di sette fratelli tra cui l'attrice Vera Farmiga. Nonostante i 21 anni di differenza tra le due sorelle, entrambe hanno dichiarato di essere legate da un profondo rapporto di amicizia.\nNon interessata inizialmente a diventare attrice, viene invece persuasa dalla sorella maggiore a partecipare al suo debutto come regista in \"Higher Ground\", nei panni della giovane Corinne Walker, protagonista del film e interpretata da Vera in et\u00e0 adulta.\nIl film viene acclamato al Sundance Film Festival e cos\u00ec decide di dedicarsi alla carriera di attrice.\nNel 2011 entra nel cast della serie televisiva ideata da Ryan Murphy e Brad Falchuk \"American Horror Story\" nel ruolo dell'adolescente problematica Violet Harmon.\nNel 2012 entra nel cast the film \"Bling Ring\", scritto e diretto da Sofia Coppola, e distribuito in Italia dal 26 settembre 2013.\nOttiene un ruolo nel film \"Jamesy Boy\" diretto da Trevor White, la cui uscita \u00e8 prevista il 17 gennaio 2014 per il Nord America.\nAppare inoltre nella commedia romantica \"Innamorarsi a Middleton\" diretta da Adam Rodgers in cui recita al fianco della sorella Vera, di cui interpreta la figlia adolescente, e di Andy Garcia.\n\u00c8 tra i protagonisti del thriller psicologico \"Mindscape\", diretto dal regista spagnolo Jorge Dorado, assieme agli attori Mark Strong e Brian Cox.\nNel 2013 torna a far parte del cast principale della serie televisiva \"American Horror Story\" per la terza stagione intitolata \"Coven\", nel ruolo della giovane strega Zoe Benson.\nNel 2015 entra del cast del film commedia dell'orrore \"The Final Girls\" e nel film romantico \"6 anni\" (\"6 Years\"). Nel 2016 partecipa come guest star, nel nono episodio della sesta stagione della serie \"American Horror Story: Roanoke\".\nNel 2018 interpreta la suor Irene nello spin-off \"The Nun - La vocazione del male\" (tratto dal film horror \"The Conjuring - Il caso Enfield\"). Sempre nello stesso anno prende parte all'ottava stagione di \"American Horror Story\", intitolata \"Apocalypse\", dove ritorna ad interpretare sia Zoe Benson che Violet Harmon, essendo la stagione un crossover tra la prima e la terza.\nDoppiatrici italiane.\nNelle versioni in italiano dei suoi film, Taissa Farmiga \u00e8 stata doppiata da:"}
{"id": "3795915", "revid": "599013", "url": "https://it.wikipedia.org/wiki?curid=3795915", "title": "Rydell Poepon", "text": "Carriera.\nHa giocato nella prima divisione olandese ed in quella azera."}
{"id": "3795918", "revid": "685041", "url": "https://it.wikipedia.org/wiki?curid=3795918", "title": "Maria Teresa Goretti", "text": ""}
{"id": "3795919", "revid": "729019", "url": "https://it.wikipedia.org/wiki?curid=3795919", "title": "Isola Surovyj", "text": "L'isola Surovyj (in russo \u043e\u0441\u0442\u0440\u043e\u0432 \u0421\u0443\u0440\u043e\u0432\u044b\u0439, \"ostrov Surovyj\"; in italiano \"rigida\") \u00e8 un'isola russa che fa parte dell'arcipelago Severnaja Zemlja ed \u00e8 bagnata dal mare di Kara.\nAmministrativamente fa parte del Tajmyrskij rajon del Territorio di Krasnojarsk, nel Distretto Federale Siberiano.\nGeografia.\nL'isola \u00e8 ubicata nella parte nord-occidentale dell'arcipelago, a 500\u00a0m dalla costa ovest dell'isola Komsomolets, nella baia Konus (\u0431\u0443\u0445\u0442\u0430 \u041a\u043e\u043d\u0443\u0441).\nSurovyj ha una lunghezza di 4,5\u00a0km e una larghezza di 1,7\u00a0km, la sua altezza massima \u00e8 di 22 m s.l.m.; sul lato sud-est ha varie insenature e promontori, a sud alcune isolette senza nome. Sull'isola ci sono alcuni laghi, il maggiore misura 500x400\u00a0m."}
{"id": "3795921", "revid": "767487", "url": "https://it.wikipedia.org/wiki?curid=3795921", "title": "Erhard Bauer", "text": ""}
{"id": "3795925", "revid": "224696", "url": "https://it.wikipedia.org/wiki?curid=3795925", "title": "RFK Stadium", "text": ""}
{"id": "3795926", "revid": "224696", "url": "https://it.wikipedia.org/wiki?curid=3795926", "title": "RFK Memorial Stadium", "text": ""}
{"id": "3795929", "revid": "287204", "url": "https://it.wikipedia.org/wiki?curid=3795929", "title": "Cuatto Volley Giaveno", "text": "Il Cuatto Volley Giaveno \u00e8 stata una societ\u00e0 pallavolistica femminile italiana con sede a Giaveno.\nStoria della societ\u00e0.\nLa societ\u00e0 venne fondata nel 1968 da un gruppo di giovani giavenesi in ricordo di Alberto Cuatto, tragicamente scomparso con il compagno di cordata Pierluigi Terzago, durante una scalata: il nome C.U.A.T.T.O. viene utilizzato anche come acronimo e significa \"Cum Unitate Ac Tenacitate Trophaeum Optinebimus\".\nInizialmente l'attivit\u00e0 sportiva riguarda il podismo ed il calcio; nel 1977 inizi\u00f2 l'attivit\u00e0 pallavolistica formando una squadra femminile composta da ragazze giavenesi, che sotto la guida di Giovanni Pallard, vinsero consecutivamente due campionati, ottenendo la promozione in serie C2.\nDopo risultati altalenanti che portarono a diverse retrocessioni, la squadra nel 1987 torn\u00f2 in Serie D. Nella stagione 2010-11 ha acquistato i diritti dalla Spes Volley Conegliano a partecipare al campionato di Serie A2 riuscendo a mantenere la categoria nonostante diversi importanti infortuni. Al termine della stagione 2011-12, grazie al primo posto in campionato, conquista la promozione in Serie A1.\nAll'esordio nella massima serie, conquista il nono posto al termine della stagione regolare, guadagnandosi l'accesso ai play-off scudetto, eliminando al primo turno Urbino e perdendo poi ai quarti di finale contro Busto Arsizio. Terminata la stagione, la societ\u00e0 doveva essere inglobata nel Chieri Torino Volley Club, mantenendo il settore giovanile: tuttavia l'operazione non avviene e il Cuatto Volley Giaveno cessa ogni attivit\u00e0."}
{"id": "3795931", "revid": "1610933", "url": "https://it.wikipedia.org/wiki?curid=3795931", "title": "Mummu", "text": "Mummu \u00e8 una divinit\u00e0 mesopotamica presente nel poema \"En\u016bma eli\u0161\", mito della creazione babilonese. Dio delle nebbie, figlio di Aps\u00fb e Ti\u0101mat, nel poema \u00e8 colui che ha creato Lilith con l'aiuto del dio della terra Enki; nello specifico del mito, Lilith \u00e8 stata creata dalla terra bagnata da questa nebbia divina, mentre Adamo dalla terra seccata dal vento (polvere), perci\u00f2 da Enki e dal dio del vento Enlil. Ea uccise Aps\u00fb e imprigion\u00f2 Mummu, che era stato fedele ad Apsu."}
{"id": "3795932", "revid": "298229", "url": "https://it.wikipedia.org/wiki?curid=3795932", "title": "Starrcade 1987", "text": "Starrcade '87 \u00e8 stato la quinta edizione dell'evento annuale \"Starrcade\", prodotto dalle Jim Crockett Promotions sotto l'insegna della National Wrestling Alliance. Si svolse il 26 novembre 1987 dallo UIC Pavilion di Chicago, Illinois. Fu il primo evento NWA ad essere trasmesso in pay-per-view, ed \u00e8 stato il primo grande evento delle JCP ad avere la partecipazione di wrestler provenienti dalla Universal Wrestling Federation.\nEvento.\nIl main event della serata fu lo steel cage match tra Ric Flair e Ron Garvin per il titolo NWA World Heavyweight Championship. Dopo l'evento, Flair ebbe un feud con Sting. Altri match notevoli di questa edizione di Starrcade furono lo steel cage match tra Dusty Rhodes e Lex Luger con in palio l'NWA United States Heavyweight Championship, il match di coppia tra The Road Warriors e Arn Anderson &amp; Tully Blanchard per l'NWA World Tag Team Championship, e il match Nikita Koloff contro Terry Taylor per l'unificazione dei titoli NWA World Television Championship e UWF World Television Championship.\nConseguenze.\nIl regno di Ron Garvin come NWA World Heavyweight Champion era durato per due mesi, e dopo avere perso il titolo non lo riconquist\u00f2 mai pi\u00f9. Invece Ric Flair rimase campione per oltre un anno. All'inizio del 1988, Sting, in forte ascesa, sfid\u00f2 Flair in un match a \"Clash of the Champions I\". Flair accett\u00f2 la sfida, e lott\u00f2 con Sting per 45 minuti in un incontro che termin\u00f2 in pareggio per limite di tempo. Il match rese Sting molto popolare. Sting continu\u00f2 a lottare in molti match con Flair, e con gli altri membri dei Four Horsemen, dando vita a una rivalit\u00e0 che dur\u00f2 oltre dieci anni con grande riscontro di pubblico.\nDopo che Starrcade venne surclassato da Survivor Series in termini d'ascolti, la Jim Crockett Promotions (JCP) e la World Wrestling Federation proseguirono la loro rivalit\u00e0. Quando la JCP organizz\u00f2 il ppv Bunkhouse Stampede nel gennaio 1988, la WWF organizz\u00f2 l'evento Royal Rumble, lo stesso giorno di Bunkhouse Stampede. In risposta, la JCP produsse \"Clash of the Champions\", uno speciale televisivo, nella stessa serata di WrestleMania IV. \"Clash of the Champions\" fu un successo, ed ebbe ottimi indici d'ascolto."}
{"id": "3795943", "revid": "767487", "url": "https://it.wikipedia.org/wiki?curid=3795943", "title": "A Scots Quair", "text": "A Scots Quair \u00e8 una trilogia dello scrittore scozzese Lewis Grassic Gibbon, il quale descrive la vita di Chris Guthrie, una donna del nord-est della Scozia durante il XX secolo.\nSi compone di tre romanzi: \"Sunset Song\" (\"Canto del tramonto\"), \"Cloud Howe\", e \"Grey Granite\". Il primo \u00e8 considerato come un classico importante (votato come il libro preferito dagli scozzesi in un sondaggio del 2005 organizzato dalla Scottish Book Trust e da altre organizzazioni), ma le opinioni sono varie riguardo agli altri due.\nSunset Song.\nIl personaggio principale \u00e8 una giovane donna, Chris Guthrie, cresciuta in una famiglia contadina a Kinraddie (Kincardineshire) nel nord-est della Scozia all'inizio del XX secolo. La vita \u00e8 dura, e la sua famiglia \u00e8 distrutta.\nCloud Howe.\nCloud Howe riprende la storia di Chris Guthrie dal primo libro, \"Sunset Song\". Si rende conto di cosa sia la sua vita durante il suo secondo matrimonio con Robert Colquhoun, un ministro della Chiesa di Scozia. Alla fine del romanzo muore sul pulpito mentre recita un sermone.\nGrey Granite.\nGrey Granite continua la storia di Chris Guthrie/Tavendale/Colquhoun. Si trasferisce nella citt\u00e0 immaginaria di Duncairn (chiamata Dundon nel libro \"Cloud Howe\"). Nell'introduzione di \"Gray Granite\", Gibbon afferma che Dundon/Duncairn non si riferisce n\u00e9 a Aberdeen ne a Dundee (come alcuni critici avevano ipotizzato), ma \u00e8 \"solamente la citt\u00e0 che gli abitanti del Mearns finora non sono riusciti a costruire\". Un personaggio importante \u00e8 il figlio avuto dal primo matrimonio con Ewan Tavendale, chiamato anch'esso Ewan Tavendale. Egli diventa un attivista politico.\nAdattamenti.\nAdattamenti televisivi di tutte e tre le opere sono state fatte dalla BBC rispettivamente nel 1971, 1982 e 1983. Erano sceneggiate da Bill Craig e da Vivien Heilbron, la quale interpret\u00f2 Chris."}
{"id": "3795946", "revid": "536159", "url": "https://it.wikipedia.org/wiki?curid=3795946", "title": "Bmi", "text": ""}
{"id": "3795961", "revid": "994818", "url": "https://it.wikipedia.org/wiki?curid=3795961", "title": "Filippo di Lorena", "text": "Biografia.\nFilippo di Lorena era il secondogenito del Conte e della Contessa di Harcourt. Suo padre, Enrico di Lorena, fu creato Conte di Harcourt nel 1605 all'et\u00e0 di 4 anni. Enrico fu anche Gran Scudiero di Francia, una carica di prestigio delle scuderie reali, addetto al trasporto del re e del suo \"entourage\" cerimoniale. Era noto come \"Monsieur le Grand\". Sua madre era un membro dell'antico Casato di Cambout, che faceva risalire le sue origini ai Sovrani Duchi di Bretagna (XI secolo\u20131547). \nSuo fratello maggiore, Luigi, fu Conte d'Armagnac e marito di Catherine de Neufville, figlia minore di Nicolas de Neufville de Villeroy, governatore del giovane Luigi XIV: una sorella di Fran\u00e7ois de Neufville de Villeroy, il futuro governatore di Luigi XV. \nPhilippe fu abate di Saint-Pierre nella Diocesi di Chartres. \nNoto come \"tanto bello quanto un angelo\", Philippe divent\u00f2 l'amante di \"Monsieur\" nel 1658, mentre viveva al Palais-Royal a Parigi, dove la giovane Principessa Enrichetta Anna d'Inghilterra viveva con sua madre, la Regina Enrichetta Maria. Le due Enrichette erano fuggite dall'Inghilterra a causa della Guerra civile inglese e avevano vissuto al Palais-Royal come residenza di favore e di grazia. \nLorena ed Enrichetta avrebbero poi vissuto insieme sotto strette circostanze; \"Monsieur\" spos\u00f2 Enrichetta Anna al Palais-Royal nel 1661. \"Monsieur\" ostentava apertamente i suoi \"affairs\" a corte e soprattutto il suo amante a lungo termine che era il Lorena. Nel 1670, Enrichetta Anna mor\u00ec improvvisamente a Saint-Cloud e si sospett\u00f2 che il Lorena ne fosse stato l'assassino, sebbene l'autopsia effettuata avesse riportato che Enrichetta Anna era morta di peritonite, causata da un'ulcera perforante.\n Non sorprende, che il primo matrimonio di \"Monsieur\" non sia stato un matrimonio felice. Nel gennaio 1670, la moglie convinse il re ad imprigionare il cavaliere, prima vicino a Lione, poi nell'isola-fortezza nel Mediterraneo del Castello d'If ed infine fu esiliato a Roma. Ma da febbraio le proteste e le suppliche di \"Monsieur\" persuasero il Re a riportarlo nell'\"entourage\" di suo fratello.\nNel 1682 il Lorena fu esiliato nuovamente con l'accusa di aver sedotto il giovane Conte di Vermandois, figlio di Luigi XIV e Louise de La Valli\u00e8re, con il suo \"entourage\" (incluso il Principe di Conti) e cominciato a praticare \"le vice italien\" (l'appellativo contemporaneo per l'omosessualit\u00e0). Essendogli stato permesso di tornare a corte, fu poi accusato per aver contribuito a istigare il matrimonio tra Philippe d'Orl\u00e9ans, \"duc de Chartres\" e \"Mademoiselle de Blois\" nel 1692. Chartres era il figlio di \"Monsieur\" e della sua seconda moglie Elisabetta Carlotta del Palatinato, che per nessuna ragione andava d'accordo con il Lorena e semplicemente \"tollerava la sua esistenza\". \"Monsieur\" ed Elisabetta Carlotta si erano sposati nel 1671.\nSecondo Enrichetta Anna, Elisabetta Carlotta e Saint-Simon, \"Monsieur\" era frequentemente manipolato dal Lorena. Saint-Simon disse anche che spos\u00f2 sua cugina Beatrice Geronima di Lorena (1662\u20131738), Badessa di Remiremont. \"Monsieur\" mor\u00ec nel 1701; verso la fine della propria vita, aveva perso la sua collezione di mobili al Palais-Royal (molti dei quali provenivano dal Palatinato) e i soldi dall'abbazia, ma si riconcili\u00f2 con Elisabetta Carlotta. Mor\u00ec nel 1702, a circa 59 anni, di un colpo di apoplessia.\nLorena ebbe discendenti, inclusi gli antichi Conti di Oeynhausen ed il Marchese di Alorna. Sua nipote, Maria di Lorena, fu Principessa di Monaco, come moglie di Antonio I."}
{"id": "3795967", "revid": "729019", "url": "https://it.wikipedia.org/wiki?curid=3795967", "title": "Isola Slityj", "text": "L'isola Slityj (in russo \u043e\u0441\u0442\u0440\u043e\u0432 \u0421\u043b\u0438\u0442\u044b\u0439, \"ostrov Slityj\") \u00e8 un'isola russa che fa parte dell'arcipelago Severnaja Zemlja ed \u00e8 bagnata dal mare di Kara.\nAmministrativamente fa parte del Tajmyrskij rajon del Territorio di Krasnojarsk, nel Distretto Federale Siberiano.\nGeografia.\nL'isola \u00e8 ubicata nella parte nord-occidentale dell'arcipelago, a ovest dalla costa sud-ovest dell'isola Komsomolets, all'ingresso della baia Klin (\u0431\u0443\u0445\u0442\u0430 \u041a\u043b\u0438\u043d).\nSlityj ha una lunghezza di 2,4\u00a0km e una larghezza di 750\u00a0m; l'isola \u00e8 piatta e la sua altezza non supera i 2\u00a0m s.l.m.; sul lato sud ha due insenature. Molto vicina alla sua punta sud-est c'\u00e8 l'isola Linejnyj."}
{"id": "3795981", "revid": "1442080", "url": "https://it.wikipedia.org/wiki?curid=3795981", "title": "Globo d'oro al miglior attore", "text": "Il Globo d'oro al miglior attore \u00e8 un premio assegnato ogni anno al miglior attore italiano."}
{"id": "3795983", "revid": "228587", "url": "https://it.wikipedia.org/wiki?curid=3795983", "title": "Sgt. Kirk", "text": "Il Sergente Kirk, El Sargento Kirk o Sgt. Kirk \u00e8 un personaggio immaginario protagonista di una omonima serie a fumetti di genere western sceneggiato dall'argentino H\u00e9ctor Germ\u00e1n Oesterheld e disegnato dall'italiano Hugo Pratt.\nStoria editoriale.\nLa serie, originariamente creata in Argentina durante la cosiddetta \"epoca d'oro del fumetto argentino\", fu pubblicata nel n. 225 del settimanale a fumetti\" Misterix\" il 9 gennaio 1953. Il \"Sargento Kirk\" ha proseguito la sua pubblicazione fino al n. 475 del 20 dicembre 1957, quando Oesterheld fond\u00f2 una sua casa editrice, Ediciones Frontera. La pubblicazione prosegu\u00ec fino al 1961 sulle riviste \"Frontera Extra\" e \"Hora Cero Suplemento Semanal\" disegnata di Pratt, Jorge Moliterni, Horacio Porreca e Gisela Dexter. Nel 1973, la serie venne ripresa nella rivista \"Billiken\" con disegni da Gustavo Trigo.\nIn Italia gli venne intitolata una rivista di fumetti, \"Sgt. Kirk,\" edita dal 1967 da Florenzo Ivaldi. La serie a fumetti venne anche pubblicata su \"Rin Tin Tin &amp; Sgt. Kirk\", edita dall'Editrice Cenisio negli anni settanta.\nPersonaggio.\nIl sergente Kirk \u00e8 un ex soldato della guerra civile americana che dopo la fine della guerra va a servire l'esercito nel selvaggio West. Costretto a partecipare a un massacro di nativi americani da parte dell'esercito degli Stati Uniti, Kirk sceglie di difendere gli indiani. Un uomo essenzialmente nobile, Kirk tratta anche i suoi nemici con tolleranza e umanit\u00e0. Tra i compagni di Kirk che appaiono nella serie ci sono \"El Corto\", il Dr. Forbes e il ragazzo indiano, Maha."}
{"id": "3795985", "revid": "767487", "url": "https://it.wikipedia.org/wiki?curid=3795985", "title": "Oskar Bauer", "text": ""}
{"id": "3795990", "revid": "212348", "url": "https://it.wikipedia.org/wiki?curid=3795990", "title": "P/1999 XN120 Catalina", "text": "P/1999 XN120 (Catalina) \u00e8 una cometa periodica appartenente alla famiglia delle comete gioviane, fa parte anche della famiglia di comete quasi-Hilda.\nInizialmente fu ritenuta un asteroide, solo tempo dopo ci si accorse che in effetti era una cometa.\nLa cometa non \u00e8 stata riscoperta n\u00e9 al successivo passaggio al perielio, calcolato per il 12 novembre 2008, n\u00e9 al seguente, previsto per il 10 giugno 2017."}
{"id": "3795992", "revid": "298229", "url": "https://it.wikipedia.org/wiki?curid=3795992", "title": "Starrcade 1988", "text": "Starrcade '88 \u00e8 stata la sesta edizione dell'evento annuale \"Starrcade\", show in pay-per-view prodotto sotto l'insegna della National Wrestling Alliance (NWA). Fu il primo \"Starrcade\" ad essere prodotto dalla World Championship Wrestling (WCW), e si svolse il 26 dicembre 1988 dal Norfolk Scope di Norfolk (Virginia). Poco prima dell'evento, Ted Turner compr\u00f2 le Jim Crockett Promotions, e la compagnia divenne la WCW.\nIl main event \u00e8 stato un match di pi\u00f9 di 30 minuti tra Ric Flair e Lex Luger per il NWA World Heavyweight Championship. Precedentemente erano entrambi membri dei Four Horsemen, Luger inizi\u00f2 ad avere incomprensioni con gli altri membri, e lasci\u00f2 il gruppo. Quindi cominci\u00f2 un feud con Flair quando Barry Windham, una amico di Luger, lo trad\u00ec, e si un\u00ec a sua volta ai Four Horsemen. Altri match di rilievo furono i Road Warriors contro Sting e Dusty Rhodes per i NWA World Tag Team Championship, Barry Windham contro Bam Bam Bigelow per il NWA United States Heavyweight Championship, e Mike Rotunda contro Rick Steiner per il NWA World Television Championship.\nConseguenze.\nDopo Starrcade, il feud tra Ric Flair e Lex Luger ebbe termine. Flair cominci\u00f2 una nuova rivalit\u00e0 con Ricky Steamboat circa l'NWA World Heavyweight Championship. I due venivano presentati come personaggi diametralmente opposti, che vivevano stili di vita differenti, con Flair viveur arrogante e ricco, e Steamboat buon padre di famiglia. Steamboat vinse il titolo a Chi-Town Rumble, e i due continuarono ad affrontarsi in molti rematch. Il loro feud termin\u00f2 quando Flair riconquist\u00f2 la cintura a WrestleWar in un match considerato da molti come il migliore di sempre. Luger lott\u00f2 contro Barry Windham a Chi-Town Rumble, e vinse l'NWA United States Heavyweight Championship."}
{"id": "3795993", "revid": "34392", "url": "https://it.wikipedia.org/wiki?curid=3795993", "title": "Sleeping Sun", "text": ""}
{"id": "3795994", "revid": "287204", "url": "https://it.wikipedia.org/wiki?curid=3795994", "title": "\u02bfAbd al-Q\u0101hir al-Baghd\u0101d\u012b", "text": "Matematico ed eresiologo, conosciuto per il suo trattato \"al-Takm\u012bla f\u012b l-\u1e25is\u0101b\", che contiene i risultati della teoria dei numeri, oltre a commenti sulle opere di al-Khw\u0101rizm\u012b attualmente perdute e per il suo libro \"al-Farq bayn al-Firaq\" (\"Scismi e sette mussulmane\") in cui esamina 72 sette dal punto di vista dell'ortodossia sunnita."}
{"id": "3795997", "revid": "6923", "url": "https://it.wikipedia.org/wiki?curid=3795997", "title": "Strada Provinciale 100 di Recoaro Mille", "text": ""}
{"id": "3795998", "revid": "6923", "url": "https://it.wikipedia.org/wiki?curid=3795998", "title": "Strada Provinciale 89 Sinistra Leno", "text": ""}
{"id": "3796003", "revid": "767487", "url": "https://it.wikipedia.org/wiki?curid=3796003", "title": "Liga Leumit 1983-1984", "text": "La Liga Leumit 1983-1984 \u00e8 stata la 43\u00aa edizione della massima serie del campionato israeliano di calcio.\nPresero parte al torneo 16 squadre, che si affrontarono in un girone all'italiana con partite di andata e ritorno. Per ogni vittoria si assegnavano tre punti e per il pareggio un punto.\nLe ultime tre classificate sarebbero state retrocesse in Liga Artzit, dalla quale sarebbero state promosse le prime tre classificate.\nIl torneo fu vinto, per la prima volta nella propria storia, dal Maccabi Haifa.\nCapocannoniere del torneo fu David Lavi, del Maccabi Netanya, con 16 goal."}
{"id": "3796006", "revid": "124123", "url": "https://it.wikipedia.org/wiki?curid=3796006", "title": "Elfleda di Whitby", "text": "Era figlia di Oswiu, re di Northumbria e della di lui consorte Eanfl\u00e6d (anch'essa venerata come santa).\nBiografia.\nGran parte della sua vita Elfleda la visse come monaca. Quando aveva circa otto anni, il padre, in ringraziamento della vittoria su Penda di Mercia a Winwaed, affid\u00f2 Elfleda ad Hilda di Whitby perch\u00e9 la educasse presso l'Abbazia di Hartlepool.\nQuando Hilda si trasfer\u00ec a Whitby, per fondarvi l'omonima abbazia, nel 657 o 658, port\u00f2 con s\u00e9 Elfleda.\nCome la madre Enfleda, Elfleda fu molto vicina a Vilfrido di York ed ebbe un ruolo determinante nell'accordo con il quale nel 705 suo nipote Osred, figlio di Aldfrith di Northumbria, fu posto sul trono di Northumbria. Ella fu una figura politica rilevante dalla morte del fratello Ecgfrith di Northumbria, avvenuta nel 685, fino alla propria morte.\nAlla morte di Hilda di Whitby (680), divenne badessa di quest'abbazia insieme alla madre Eanfl\u00e6d ed alla morte di quest'ultima (704), ne rimase badessa fino alla propria morte.\nCulto.\nLa sua piet\u00e0 era molto apprezzata dai contemporanei quali Beda il Venerabile ed Eddius. Beda scrive del suo elevato livello di santit\u00e0 e devozione, mentre Eddius la definisce consolatrice dell'intero regno e sua miglior consigliera. Alla sua morte la sua salma venne inumata a Whitby.\nElla venne considerata santa e la sua memoria viene celebrata fin da allora l'8 febbraio.\nCi \u00e8 pervenuta una tardiva agiografia, la \"Vita sanctae Elfledae\", che \u00e8 raccolta nella \"Nova Legenda Angliae\" del 1516, di John Capgrave."}
{"id": "3796019", "revid": "287204", "url": "https://it.wikipedia.org/wiki?curid=3796019", "title": "Hospoz\u00edn", "text": "Hospoz\u00edn \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3796020", "revid": "287204", "url": "https://it.wikipedia.org/wiki?curid=3796020", "title": "Hospozin", "text": ""}
{"id": "3796023", "revid": "287204", "url": "https://it.wikipedia.org/wiki?curid=3796023", "title": "Hostoun", "text": ""}
{"id": "3796025", "revid": "838137", "url": "https://it.wikipedia.org/wiki?curid=3796025", "title": "Hostou\u0148", "text": "Il toponimo Hostou\u0148 pu\u00f2 riferirsi a diverse localit\u00e0 della Repubblica Ceca:"}
{"id": "3796026", "revid": "767487", "url": "https://it.wikipedia.org/wiki?curid=3796026", "title": "Hamed Dahane", "text": "Carriera.\nPartecip\u00f2 con la nazionale del Marocco al mondiale 1970 anche se non scese mai in campo, gioc\u00f2 inoltre per l'Union Sidi Kacem."}
{"id": "3796027", "revid": "1305772", "url": "https://it.wikipedia.org/wiki?curid=3796027", "title": "Grande vecchio di Montefollonico", "text": "Il grande vecchio di Montefollonico \u00e8 un tipo di pecorino che viene prodotto nel territorio dell'omonima localit\u00e0, situata in provincia di Siena.\nClassica la forma cilindrica, il formaggio \u00e8 prodotto in forme alte circa 10/15 centimetri, di peso variabile tra i 5 e gli 8,5 kg e con un diametro intorno ai 25/30 cm. La crosta \u00e8 irregolare, di colore bruno, mentre all'interno si presenta omogeneo, di un giallo piuttosto acceso. Risulta lievemente piccante al palato.\nProcesso produttivo.\nDopo essere stato refrigerato e stoccato, il latte di pecora viene sottoposto al processo di pastorizzazione, al quale segue quello di coagulazione, per il quale va utilizzato il caglio di vitello. Successivamente, dopo essere stata rotta, la cagliata viene versata negli appositi stampi, per procedere poi al processo di acidificazione e spurgo in ambiente riscaldato, alla salatura, da effettuarsi a secco, e per finire al procedimento di stagionatura, il quale deve avvenire in ambienti condizionati, per circa 10 mesi, mediante il sostegno di grandi griglie di metallo. Il formaggio, poi, subir\u00e0 anche un ulteriore trattamento della buccia con olio extravergine d'oliva."}
{"id": "3796030", "revid": "767487", "url": "https://it.wikipedia.org/wiki?curid=3796030", "title": "Rocco Cerruti", "text": "Biografia.\nCompositore di origine milanese, fu inizialmente attivo in Italia. Nel 1708 music\u00f2 insieme con Giuseppe Orlandini l'opera \"L'amor generoso\", rappresentata al Teatro del Cocomero di Firenze in ottobre.\nGiunse in Per\u00f9 al seguito del vicer\u00e9 Manuel de Oms y de Santa Pau, di cui nello stesso 1708 music\u00f2 il dramma \"El mejor escudo de Perseo\". Qurest'opera fu tra i primissimi parti dell'opera lirica in Sudamerica, rappresentato nei giardini del palazzo vicererale.\nDopo la morte del vicer\u00e9 nel 1710 rimase legato al servizio musicale del palazzo vicereale, fino a quando nel 1721 accett\u00f2 il posto di maestro di cappella alla cattedrale di Trujillo.\nNel 1728 torn\u00f2 a Lima con l'incarico di maestro di cappella della cattedrale, che mantenne fino alla morte.\nFu compositore anche di musica sacra."}
{"id": "3796031", "revid": "767487", "url": "https://it.wikipedia.org/wiki?curid=3796031", "title": "Moustapha Choukri", "text": "\u00c8 citato anche come Mustapha Choukri.\nCarriera.\nHa iniziato la carriera con il Raja Casablanca.\nPartecip\u00f2 con la Nazionale del Marocco ai Mondiali 1970."}
{"id": "3796033", "revid": "92723", "url": "https://it.wikipedia.org/wiki?curid=3796033", "title": "Roque Ceruti", "text": ""}
{"id": "3796035", "revid": "92723", "url": "https://it.wikipedia.org/wiki?curid=3796035", "title": "Roque Cerruti", "text": ""}
{"id": "3796036", "revid": "767487", "url": "https://it.wikipedia.org/wiki?curid=3796036", "title": "Ahmed Alaoui", "text": "Carriera.\nPartecip\u00f2 con la nazionale del Marocco al mondiale 1970, gioc\u00f2 inoltre per il RS Settat."}
{"id": "3796038", "revid": "298229", "url": "https://it.wikipedia.org/wiki?curid=3796038", "title": "Starrcade 1989", "text": "Starrcade '89 \u00e8 stata la settima edizione dell'evento annuale \"Starrcade\", show in pay-per-view prodotto sotto l'insegna della National Wrestling Alliance (NWA). Fu la seconda edizione di \"Starrcade\" ad essere organizzata dalla World Championship Wrestling (WCW). Si svolse il 13 dicembre 1989 al The Omni di Atlanta, Georgia.\nGli eventi principali furono i tornei \"Iron Man\" e \"Iron Team\". I partecipanti furono Sting, Lex Luger, Ric Flair e The Great Muta per il torneo Iron Man, e Doom, Steiner Brothers, Road Warriors, e The New Wild Samoans (sostituti dei The Skyscrapers a causa di un infortunio di Sid Vicious) per il torneo Iron Team. Questo evento fu diverso dagli altri eventi \"Starrcade\" perch\u00e9 present\u00f2 solo i due tornei, vi partecip\u00f2 solo una piccola parte dei tanti wrestler della compagnia, e non ebbe match titolati. L'evento port\u00f2 avanti il feud tra Sting e Flair dopo una loro breve alleanza come membri dei Four Horsemen.\nRisultati.\nTornei.\nIl torneo Iron Man e quello Iron Team erano costituiti da gironi e comprendevano 4 wrestler per il torneo individuale, e 4 tag team per il torneo a squadre. Il sistema per il punteggio prevedeva: 20 punti per lo schienamento o per la vittoria per sottomissione, 15 per la vittoria per conteggio fuori dal ring, 10 per la vittoria per squalifica, 5 per il pareggio per tempo massimo raggiunto, e 0 per la sconfitta."}
{"id": "3796040", "revid": "1941276", "url": "https://it.wikipedia.org/wiki?curid=3796040", "title": "Highlights", "text": "Highlights \u00e8 un video del 1990, pubblicato dalla EMI il 3 dicembre 1990, il cui contenuto sono alcuni brani che i Pet Shop Boys hanno eseguito dal vivo al Wembley Stadium di Londra, Regno Unito, dal 19 al 21 luglio 1989 durante il loro \"MCMLXXXIX Tour\" (la loro prima tourn\u00e9e in assoluto). Durante il tour i Pet Shop Boys hanno eseguito i loro primi brani fino ad arrivare ai brani inclusi nel loro album del 1988 \"Introspective\"."}
{"id": "3796047", "revid": "767487", "url": "https://it.wikipedia.org/wiki?curid=3796047", "title": "Abdelkader El Khiati", "text": "Carriera.\nPartecip\u00f2 con la nazionale del Marocco al mondiale 1970, gioc\u00f2 inoltre per l'Association Sportive des Forces Arm\u00e9es Royales."}
{"id": "3796049", "revid": "287204", "url": "https://it.wikipedia.org/wiki?curid=3796049", "title": "Hostou\u0148 (Boemia centrale)", "text": "Hostou\u0148 \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3796051", "revid": "767487", "url": "https://it.wikipedia.org/wiki?curid=3796051", "title": "Abdelkader Ouaraghli", "text": "Carriera.\nPartecip\u00f2 con la nazionale del Marocco al mondiale 1970 anche se non scese mai in campo, gioc\u00f2 inoltre per l'Wydad Casablanca."}
{"id": "3796058", "revid": "287204", "url": "https://it.wikipedia.org/wiki?curid=3796058", "title": "Hrade\u010dno", "text": "Hrade\u010dno \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3796059", "revid": "287204", "url": "https://it.wikipedia.org/wiki?curid=3796059", "title": "Hradecno", "text": ""}
{"id": "3796073", "revid": "6923", "url": "https://it.wikipedia.org/wiki?curid=3796073", "title": "Nenad Sre\u0107kovi\u0107", "text": ""}
{"id": "3796074", "revid": "110157", "url": "https://it.wikipedia.org/wiki?curid=3796074", "title": "Hrdl\u00edv", "text": "Hrdl\u00edv \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3796076", "revid": "287204", "url": "https://it.wikipedia.org/wiki?curid=3796076", "title": "Hrdliv", "text": ""}
{"id": "3796092", "revid": "767487", "url": "https://it.wikipedia.org/wiki?curid=3796092", "title": "H\u0159ebe\u010d", "text": "H\u0159ebe\u010d \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3796093", "revid": "287204", "url": "https://it.wikipedia.org/wiki?curid=3796093", "title": "Hrebec", "text": ""}
{"id": "3796094", "revid": "110157", "url": "https://it.wikipedia.org/wiki?curid=3796094", "title": "Sasha DiGiulian", "text": "Pratica le competizioni di difficolt\u00e0 e boulder, l'arrampicata in falesia e il bouldering.\n\u00c8 la terza donna al mondo ad aver scalato una via di 9a dopo Josune Bereziartu (\"Bain de Sang\" nel 2002) e Charlotte Durif (\"PPP\" nel 2011).\nBiografia.\nHa cominciato ad arrampicare nel 1998, a sei anni, ad Arlington in Virginia.\nDal 2006 ha iniziato a gareggiare nel Campionato del mondo giovanile di arrampicata e ha conquistato due medaglie di bronzo: nel 2007 nella categoria Youth B e nel 2011 nella categoria Junior. Dal 2009, raggiunti i sedici anni, ha preso parte alla Coppa del mondo lead di arrampicata ma ha partecipato solo a poche tappe, due su sei nel 2009 e tre su dieci nel 2011.\nNel 2011 ha gareggiato al Campionato del mondo di arrampicata 2011 ad Arco conquistando la medaglia d'argento nella specialit\u00e0 boulder e piazzandosi al primo posto nella speciale classifica di combinata.\nPer i suoi risultati in falesia, due 9a lavorati e un 8b+ a vista nell'arco di un anno, ha vinto il premio Salewa Rock Award 2012.\nAll'inizio dell'estate 2013 (inverno australe) ha liberato la via \"Rolihlahla\" in Sudafrica (8c/+), che \u00e8 la prima via da lei liberata nonch\u00e9 una delle vie pi\u00f9 difficili mai liberate da una donna.\nNell'agosto dello stesso anno ha realizzato la prima ripetizione femminile di Bellavista (8c) sulla Cima Ovest di Lavaredo."}
{"id": "3796095", "revid": "869733", "url": "https://it.wikipedia.org/wiki?curid=3796095", "title": "Isaac Hempstead-Wright", "text": "Biografia.\nDal 2011 al 2019 ha interpretato la parte di Brandon \"Bran\" Stark nella serie televisiva della HBO \"Il Trono di Spade\", nello stesso anno debutta al cinema recitando nel ruolo di Tom nel film \"1921 - Il mistero di Rookford\". Attualmente, Isaac risiede a Londra con la sua famiglia, frequentando la scuola e continuando anche il lavoro di recitazione.\nDoppiatori italiani.\nNelle versioni in italiano dei suoi film, Isaac Hempstead-Wright \u00e8 stato doppiato da:\nDa doppiatore \u00e8 sostituito da:"}
{"id": "3796097", "revid": "2033069", "url": "https://it.wikipedia.org/wiki?curid=3796097", "title": "Detective Stryker", "text": "Detective Stryker (\"B.L. Stryker\") \u00e8 una serie televisiva statunitense in 12 episodi trasmessi per la prima volta nel corso di 2 stagioni dal 1989 al 1990.\nTrama.\nBL Stryker \u00e8 un veterano della guerra del Vietnam ed ex poliziotto di New Orleans che si trasferisce a Palm Beach, in Florida, a lavorare come investigatore privato. Stryker vive in una casa galleggiante, guida una vecchia Cadillac e risolve omicidi tra personaggi ricchi e famosi.\nProduzione.\nLa serie, ideata da Christopher Crowe, fu prodotta da Universal TV e girata a West Palm Beach in Florida.\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti dal 1989 al 1990 sulla rete televisiva ABC. In Italia \u00e8 stata trasmessa con il titolo \"Detective Stryker\".\nAlcune delle uscite internazionali sono state:"}
{"id": "3796098", "revid": "46931", "url": "https://it.wikipedia.org/wiki?curid=3796098", "title": "B.L. Stryker", "text": ""}
{"id": "3796099", "revid": "1543377", "url": "https://it.wikipedia.org/wiki?curid=3796099", "title": "Ice Cream (Battles)", "text": "Ice Cream \u00e8 un singolo dei Battles, tratto dal loro secondo album studio \"Gloss Drop\".\nIl 23 marzo del 2011 l'etichetta Warp Records ha reso disponibile sul mercato mondiale solo 3.000 copie del vinile da 12 pollici. Mentre lo stesso giorno il singolo \u00e8 stato reso disponibile anche per il download digitale.\nIl brano.\nIl compositore di musica elettronica Matias Aguayo \u00e8 ospite come vocalist. David Konopka, bassista e chitarrista del gruppo, commenta: \u00abLa canzone aveva come una sensualit\u00e0 sottintesa e lui l'ha portata al livello ancora pi\u00f9 alto che il brano richiedeva\u00bb.\nIl testo, come ha dichiarato John Stanier, \u00e8 in \"spanglish\", un misto tra lo spagnolo e l'inglese. Il gruppo ha deciso di non rendere disponibili i testi delle canzoni non strumentali sul libretto dei cd o sul proprio sito internet, proprio perch\u00e9 le parti vocali sono considerate uno strumento musicale come un altro, quindi il significato delle parole \u00e8 messo in secondo piano rispetto alla loro musicalit\u00e0.\nIl singolo \u00e8 stato registrato e mixato da Keith Souza e Seth Manchester nello studio Machines With Magnets a Pawtucket nel Rhode Island con la produzione artistica di Dave Konopka, mentre la masterizzazione, affidata a Ryan Smith, \u00e8 avvenuta allo studio Sterling Sound di New York.\nCopertina.\nLa copertina del vinile, realizzata con gli scatti di Lesley Unruh, \u00e8 disponibile in tre versioni diverse, ognuna corrispondente alla rappresentazione di un gusto di gelato: fragola, vaniglia e cioccolato. Sul sito web del gruppo l'internauta viene avvertito con la frase: \u00abWe do not recommend tasting your copy\u00bb (\u00abNon consigliamo di assaggiare la tua copia\u00bb).\nVideoclip.\nIl videoclip \u00e8 stato prodotto dalla Warp Films e diretto da Luis Cerver\u00f3, Nicol\u00e1s M\u00e9ndez e Lope Serrano, collettivo di registi di Barcellona uniti sotto il nome di \"Canada\". La fotografia \u00e8 stata affidatata a Marc Gom\u00e9z De Moral, che ha avuto una nomination per gli UK Music Video Awards 2011.\nSi tratta di un collage di varie riprese in apparenza concettualmente scollegate tra loro, talvolta sovrapposte in dissolvenza, alternato a scene del gruppo che esegue il brano insieme a Matias Aguayo.\nCritica.\nAlla fine del 2011 la canzone \u00e8 stata considerata dal New Musical Express il 6\u00b0 miglior brano dell'anno, il 15\u00b0 da The Guardian, il 25\u00b0 da Slant Magazine e il 47\u00b0 da Pitchfork."}
{"id": "3796100", "revid": "182396", "url": "https://it.wikipedia.org/wiki?curid=3796100", "title": "Varistae", "text": ""}
{"id": "3796102", "revid": "182396", "url": "https://it.wikipedia.org/wiki?curid=3796102", "title": "Osi (popolo)", "text": ""}
{"id": "3796104", "revid": "767487", "url": "https://it.wikipedia.org/wiki?curid=3796104", "title": "Maria Ahn", "text": "Biografia.\nMaria \u00e8 nata il 30 agosto 1970 a Seul. Fin da bambina fu avvicinata alla musica e nel 1979, a soli 9 anni, fond\u00f2 insieme alla sorella gemella Lucia il suo gruppo musicale, le Ahn Trio. Nel 1981 la sua famiglia si trasfer\u00ec a New York, dove studi\u00f2 alla prestigiosa Juilliard School. La band fu scritturata e pot\u00e9 pubblicare il suo album d'esordio, \"Paris Rio\", nel 1995; da allora la notoriet\u00e0 del gruppo continu\u00f2 a crescere. Nel 2003 la rivista \"People\" la inser\u00ec, insieme alle sorelle, tra le 50 celebrit\u00e0 pi\u00f9 belle. Nello stesso anno fece da modella per il marchio \"Anne Klein and Co.\", a quel tempo gestito da Richard Tyler. Nel 2009 collabor\u00f2 con il gruppo symphonic metal olandese Delain al suo secondo album, \"April Rain\", suonando nei brani \"On the Other Side\" e \"Virtue and Vice\"; compare anche nel singolo \"Nothing Left\", in una traccia live."}
{"id": "3796105", "revid": "1318658", "url": "https://it.wikipedia.org/wiki?curid=3796105", "title": "Stazioni fantasma della metropolitana di Parigi", "text": "Osservando una cartina della metropolitana di Parigi risalente al 1938, l'occhio pu\u00f2 cadere su alcuni nomi molto singolari, quali \"Champ-de-Mars\" o \"Martin-Nadaud\"; ci\u00f2 potrebbe causare molta confusione, in quanto sulle cartine moderne tali fermate non sono pi\u00f9 presenti.\nI nomi incontrati nell'antica cartina della metropolitana corrispondono alle fermate oggi definite stazioni fantasma, ossia scali chiusi per determinati motivi che ora giacciono inutilizzati.\nAlcune di queste stazioni sono state costruite parzialmente per poi essere abbandonate, altre, una volta abbandonate, vennero usate per altri scopi (prevalentemente per la formazione dei conduttori di treni) mentre alcune sono state riaperte dopo un periodo pi\u00f9 o meno lungo di chiusura ai passeggeri.\nStazioni mai aperte.\nNella rete metropolitana parigina vi sono due fermate che furono costruite e mai utilizzate: si trattano di Haxo e Porte Molitor.\nHaxo.\nIl 14 giugno 1901 il governo parigino annunci\u00f2 che sarebbe stata studiata una rete complementare per la metropolitana. In seguito a questi studi fu realizzato da Fulgence Bienven\u00fce un progetto che prevedeva un collegamento tra le fermate di Place des F\u00eates e di Porte des Lilas. Per la connessione delle due stazioni fu quindi progettata una galleria, la \"voie des F\u00eates\" (in francese \"i binari di\" [Place de] \"F\u00eates\") che avrebbe servito anche uno scalo intermediario denominato Haxo.\nI lavori per il tunnel erano gi\u00e0 quasi completati poco prima lo scoppio della prima guerra mondiale; tuttavia, a causa del conflitto e di alcune vicissitudini finanziarie, gli stessi terminarono definitivamente solo il 27 novembre 1921. Ciononostante la galleria non fu mai utilizzata nell'ambito della metr\u00f2 parigina e quindi, per garantire il collegamento fra le due stazioni (situate a quei tempi sulla linea 3 e linea 7 della metropolitana, oggi invece poste sulle linee 3 bis e 7 bis), venne creato un servizio-navetta; anche durante l'esistenza di quest'ultima (che, poco utilizzata, fu chiusa al pubblico nel 1939) lo scalo metropolitano di Haxo non fu mai servita.\nDunque Haxo non ha mai avuto n\u00e9 un passante n\u00e9 un'uscita al livello della strada.\nPorte Molitor.\nLa fermata di Porte Molitor venne costruita nel 1923 per fungere come interscambio tra le linee 9 e 10 e per servire gli stadi di Parc des Princes e Roland Garros durante gli eventi sportivi.\nTuttavia per far passare le linee per lo scalo si rese necessaria la creazione di una diramazione troppo complessa e quindi il progetto fu abbandonato; l'accesso della fermata sul livello della strada non fu mai costruito. Oggi i tunnel che conducevano alla stazione sono stati convertiti in un garage per i treni.\nStazioni chiuse e in seguito riaperte.\nA differenza delle stazioni precedentemente citate, queste sono state \"fantasma\" solo temporaneamente.\nAll'inizio della seconda guerra mondiale, il governo francese mise in azione un piano dove si effettuarono numerosi tagli sulla rete metropolitana parigina: vennero infatti chiuse 85 stazioni. Tra queste, la maggior parte venne riaperta pochi anni dopo, anche se le fermate poco trafficate e quindi non redditizie rimasero inutilizzate per molto tempo.\nVarenne (della linea 14, ora servita dalla linea 13) rimase chiusa fino al 7 gennaio 1963; Rennes e Liege riaprirono solo dopo 30 anni dalla loro chiusura, rispettivamente il 20 maggio e il 16 settembre del 1968.\nGli scali precedentemente citati, anche dopo la loro apertura, erano comunque chiusi nelle domeniche e i giorni festivi e concludevano il servizio alle 20:00 durante i weekend. Le fermate di Rennes e Li\u00e8ge ritornarono ai ritmi normali solo, rispettivamente, il 6 settembre 2004 e il 4 dicembre 2006.\nLa stazione di Cluny, invece, rimase dimenticata per quasi mezzo secolo. Tuttavia la costruzione dello scalo della R\u00e9seau express r\u00e9gional Saint-Michel - Notre-Dame costrinse alla sua riapertura per poter fornire un collegamento con la linea 10. Il nome della stazione fu in seguito cambiato in \"Cluny-La Sorbonne\".\nStazioni chiuse.\nLa stazione di Saint-Martin fu chiusa nel 1939, riapr\u00ec durante la liberazione della Francia e in seguito fu chiusa un'altra volta poich\u00e9 si riteneva fosse troppo vicina a quella di Strasbourg-Saint-Denis (era distante meno di 100 metri).\nAltri scali chiusi durante il 1939 sono Arsenal, Champ de Mars e Croix-Rouge.\nGli scali di Porte des Lilas e Invalides contengono invece delle banchine inaccessibili al pubblico.\nStazioni utilizzate per altri scopi.\nLe stazioni citate in questo paragrafo, a differenza delle altre, furono reimpiegate per altri fini subito dopo la loro chiusura.\nTra queste figura lo scalo di Gare du Nord USFRT, capolinea della linea 5. Nel 1942 la fermata divent\u00f2 una stazione fantasma, in seguito all'espansione della linea fino a Pantin, per poi essere convertita in un centro per la formazione dei conduttori di treni.\nInvece lo scalo metropolitano di Olympiades venne utilizzato come un deposito della linea 14; venne per\u00f2 sostituito da un altro magazzino dopo l'estensione della linea fino a Maison Blanche e si cre\u00f2 di un nuovo deposito per treni.\nAnche il vecchio capolinea della linea 3 a Villiers \u00e8 stato convertito in un centro per la formazione e l'allenamento dei conduttori dei treni della RATP.\nStazioni spostate.\nAlcune stazioni furono invece spostate, ovvero vennero abbandonate e \"spostate\", per l'appunto, in un edificio poco distante da quello originario.\nLo scalo di Porte de Versailles, un vecchio capolinea della linea 12, venne spostato durante gli scavi dei nuovi tunnel che dovevano condurre al Parc des Expositions parigino.\nLa fermata di Victor Hugo, invece, venne spostata poche centinaia di metri pi\u00f9 ad est quando la linea 2 adott\u00f2 dei nuovi elettrotreni troppo lunghi per fermarsi alle piattaforme della vecchia stazione.\nLo scalo di Porte Maillot fu inizialmente il capolinea della linea 1; poco dopo la fermata vi era inoltre un anello strategico, che permetteva ai treni di girare senza effettuare il cambio di binario. La stazione fu comunque spostata con l'estensione della linea 1 fino a Pont de Neuilly.\nLes Halles, invece, venne ricostruita nel 1977 poche dozzine di metri pi\u00f9 ad est (parallelamente alla vecchia stazione) per una migliore connessione con l'appena costruita stazione della RER.\nStazioni mai realizzate.\nDopo l'estensione di alcune linee sono state progettate tre stazioni per servire ulteriori spazi della citt\u00e0 di Parigi. Tra queste, due sono collocate all'interno del distretto finanziario de La D\u00e9fense mentre l'altra \u00e8 situata nei pressi dell'aeroporto parigino di Orly. Tuttavia, poich\u00e9 non fu possibile rispettare il progetto originario, le stazioni non furono mai realizzate, riducendosi perci\u00f2 a semplici strutture di calcestruzzo non accessibili al pubblico e prive di alcuno sviluppo.\nAll'aeroporto d'Orly.\nDurante la costruzione dell'aeroporto d'Orly, nel 1961, l'architetto Henri Vicariot forn\u00ec la posizione di una possibile fermata della metropolitana che avrebbe funto anche da capolinea. La stazione di Orly-Sud 1 venne costruita nel seminterrato del terminale sud dell'aeroporto, in previsione di una possibile estensione della linea 7 verso quella direzione. Tuttavia non si attu\u00f2 alcuna estensione e nel 1991 il governo costru\u00ec la metropolitana leggera di Orlyval, senza aver utilizzato il sito dove era situata la stazione \"Orly-Sud 1\".\nDa allora tale struttura, una stanza lunga e larga 10 orientata in direzione nord-sud, viene utilizzata come magazzino e viene soprannominata da coloro che lavorano all'aeroporto parigino la \u00absous-marin\u00bb (in francese \"la sottomarina\").\n\u00c8 stato preso comunque il considerazione un possibile riutilizzo della stanza per il trasporto di bagagli; il suo impiego come stazione ferroviaria, anche se non impossibile, \u00e8 molto improbabile a causa delle sue piccole dimensioni. Nonostante ci\u00f2 potrebbe diventare il capolinea della linea 7 o della linea 14.\nA La D\u00e9fense.\nIn seguito al prolungamento della linea 1 fino a Pont de Neuilly nel 1937 era gi\u00e0 stata presa in considerazione un'estensione fino al quartiere d'affari di La D\u00e9fense.\nDurante la costruzione del passaggio pedonale che copriva anche parcheggi sotterranei, l'EPAD (\u00c9tablissement public pour l'am\u00e9nagement de la r\u00e9gion de la D\u00e9fense, in lingua francese \"Ente pubblico per lo sviluppo della regione de La D\u00e9fense\") progett\u00f2 due stazioni della metropolitana, situate in un punto che permetteva il passaggio della linea 1.\nLa D\u00e9fense - Michelet ed \u00c9lys\u00e9es - La D\u00e9fense (questi erano i nomi assegnati alle due stazioni) erano rispettivamente situate nel quartiere di Michelet e al quarto piano del parcheggio sotterraneo del centro commerciale Les Quatre temps, ubicato nel quartiere de La D\u00e9fense. Tuttavia nel progetto di ampliamento, stilato durante gli anni novanta, il costo dei tunnel che dovevano condurre a queste stazioni attraversando la Senna aument\u00f2 in una maniera tale da essere giudicato insostenibile. In seguito, il seminterrato che doveva essere convertito in tunnel durante la progettazione fu trasformato in un tunnel per la linea A della RER.\nQuindi per l'attraversamento della Senna si decise di utilizzare (al contrario di quanto previsto) il Ponte di Neuilly, scartando quindi l'ipotesi di usare galleria. Il treno, per\u00f2, doveva ritornare sottoterra e i costi complessivi erano troppo alti, quindi il progetto fu realizzato solo in parte per poi essere abbandonato.\nAltri casi.\nCi sono state altre stazioni fantasma, divenute tali per ragioni diverse da quelle precedentemente enunciate. Una, Martin Nadaud, venne inclusa nella poco distante fermata di Gambetta mentre l'altra, Porte des Lilas - Cin\u00e9ma dopo la sua chiusura conobbe una \"seconda vita\", facendo da scena per numerosi spot.\nMartin Nadaud.\nAnche se questa stazione non viene pi\u00f9 riconosciuta nella metropolitana di Parigi esiste tuttora e viene ancora utilizzata da centinaia di passeggeri.\nDal 1965 al 1967 si iniziarono a raccogliere fondi per tre prolungamenti, uno dei quali comprendeva un'estensione da Gambetta a Gallieni via Porte de Bagnolet.\nI lavori, iniziati nel 1967, furono lunghi e difficili a causa della morfologia del territorio che rese i lavori pi\u00f9 difficoltosi. Per garantire il regolare procedimento dei lavori fu soppressa la vecchia stazione di Gambetta e ne fu costruita una nuova, distante per\u00f2 soli 235 metri da quella di Martin Nadaud; quindi quest'ultima, in seguito a quello spostamento, venne inglobata nello scalo di Gambetta. Oggi l'ex stazione di Martin Nadaud \u00e8 raggiungibile grazie alle indicazioni di un cartello luminoso.\nPorte des Lilas - Cin\u00e9ma.\nLa storia di questo scalo \u00e8 quasi interamente condivisa con quella di Haxo.\nDopo la costruzione del voie des F\u00eates venne spostata la fermata di Porte des Lilas per permettere il collegamento del tunnel con la stazione.\nDopo molte peripezie il voie des F\u00eates venne occluso, in concomitanza con la chiusura del suo poco popolare servizio navetta e dello scalo di Porte des Lilas, costruito appositamente per garantire un raccordo con il voie des F\u00eates. Fu quindi ripristinata la vecchia fermata di Porte des Lilas.\nTuttavia la fermata di Porte des Lilas appena chiusa assunse un nuovo nome, ovvero Porte des Lilas - Cinema, nonostante non fosse pi\u00f9 aperta al pubblico. Infatti dopo la chiusura la stazione assunse una \"nuova vita\", facendo da scena per molti spot e film come \"Il favoloso mondo di Am\u00e9lie\", \"Una piccola storia d'amore\" e \"Paris, je t'aime\"."}
{"id": "3796112", "revid": "767487", "url": "https://it.wikipedia.org/wiki?curid=3796112", "title": "Lucia Ahn", "text": "Biografia.\nLucia \u00e8 nata il 30 agosto 1970 a Seul. Fin da bambina fu avvicinata alla musica e nel 1979, a soli 9 anni, fond\u00f2 insieme alla sorella gemella Maria il suo gruppo musicale, le Ahn Trio. Nel 1981 la sua famiglia si trasfer\u00ec a New York, dove studi\u00f2 alla prestigiosa Juilliard School. La band fu scritturata e pot\u00e9 pubblicare il suo album d'esordio, \"Paris Rio\", nel 1995; da allora la notoriet\u00e0 del gruppo continu\u00f2 a crescere. Nel 2003 la rivista \"People\" la inser\u00ec, insieme alle sorelle, tra le 50 celebrit\u00e0 pi\u00f9 belle. Nello stesso anno fece da modella per il marchio \"Anne Klein and Co.\", a quel tempo gestito da Richard Tyler."}
{"id": "3796126", "revid": "767487", "url": "https://it.wikipedia.org/wiki?curid=3796126", "title": "Angella Ahn", "text": "Biografia.\nAngella \u00e8 nata il 10 giugno 1972 a Seul, e fin da bambina fu avvicinata alla musica.Nel 1979, a soli 7 anni, entr\u00f2 nelle Ahn Trio, gruppo fondato dalle sue sorelle Maria e Lucia. Nel 1981 la sua famiglia si trasfer\u00ec a New York, dove studi\u00f2 alla prestigiosa Juilliard School. La band fu scritturata e pot\u00e9 pubblicare il suo album d'esordio, \"Paris Rio\", nel 1995; da allora la notoriet\u00e0 del gruppo continu\u00f2 a crescere. Nel 2003 la rivista \"People\" la inser\u00ec, insieme alle sorelle, tra le 50 celebrit\u00e0 pi\u00f9 belle. Nello stesso anno fece da modella per il marchio \"Anne Klein and Co.\", a quel tempo gestito da Richard Tyler."}
{"id": "3796129", "revid": "182396", "url": "https://it.wikipedia.org/wiki?curid=3796129", "title": "Victoali", "text": ""}
{"id": "3796132", "revid": "182396", "url": "https://it.wikipedia.org/wiki?curid=3796132", "title": "Vittovali", "text": ""}
{"id": "3796133", "revid": "287204", "url": "https://it.wikipedia.org/wiki?curid=3796133", "title": "Sinfonia n. 101 (Haydn)", "text": "La sinfonia n. 101 \"Die Uhr\" in re maggiore (Hob:I:101) \u00e8 la nona delle ultime dodici sinfonie di Joseph Haydn, dette \"sinfonie londinesi\". \u00c8 conosciuta come \"L'orologio\" o \"La pendola\" a causa del ritmo ticchettante del secondo movimento.\nComposizione.\nHaydn ha scritto questa sinfonia per il suo secondo soggiorno a Londra (1794-5), completando la composizione tra il 1793 e il 1794. La prima esecuzione si \u00e8 tenuta il 3 marzo 1794 presso la \"Hanover Square Rooms\", con Haydn che dirigeva al clavicembalo e Johann Peter Salomon primo violino. L'esecuzione era inserita in una serie di concerti i cui programmi erano costituiti da composizioni di Haydn, organizzati dallo stesso Salomon, impresario e violinista tedesco che lavorava a Londra. Una seconda esecuzione si \u00e8 tenuta una settimana dopo.\nLa sinfonia si articola in quattro movimenti.\nAdagio - Presto.\nLa composizione si apre con una introduzione lenta (Adagio, 3/4), dal carattere scuro, in tonalit\u00e0 di re minore. La tensione \u00e8 rotta alla venticinquesima battuta, dove una scaletta ascendente dei violini lancia il primo, vivace tema, in re maggiore (Presto, 6/8). Il secondo tema, pi\u00f9 breve, \u00e8 eseguito da flauti e oboi. I due soggetti vengono poi elaborati entrambi nello sviluppo. Ad una trentina di battute dalla fine si attraversa una sezione densa di modulazioni e cromatismi, e poi dalla dominante si torna alla tonalit\u00e0 d'impianto con la riproposizione del primo tema.\nAndante.\nIl secondo movimento \u00e8 caratterizzato dallo staccato degli oboi e dai pizzicati dei secondi violini e dei violoncelli, il cui ritmo ticchettante ispira il soprannome della sinfonia, ovvero \"La pendola\" o \"L'orologio\". Il primo tema \u00e8 esposto dai violini primi, in sol maggiore. La musica si sposta in modo minore, per poi ritornare in maggiore, con i flauti che suonano sopra il ticchettio di sottofondo. Dopo una pausa la musica riprende a scorrere in modo minore, per poi ritornare in maggiore fino alla conclusione del movimento.\nMenuetto: Allegretto.\nIl tempo di danza \u00e8 caratterizzato da accentuazioni e fraseggio asimmetrici. Nel trio i flauti richiamano il primo tema del presto iniziale.\nVivace.\nUn tema di otto battute, presentato dai soli archi, apre il rond\u00f2 conclusivo, seguito da un secondo tema pi\u00f9 lungo (20 battute) e disteso. Un episodio in tonalit\u00e0 minore porta al fugato, in maggiore, proposto dai violini ai quali si unisce poi il resto dell'orchestra. Dopo una certa elaborazione, il tema iniziale viene ripresentato dolcemente dagli archi e porta alla coda che conclude la composizione.\nAccoglienza.\nL'accoglienza del pubblico \u00e8 stata entusiastica, come per le altre sinfonie londinesi in generale. Il Morning Chronicle riportava:\nLa sinfonia ha sempre goduto di buona popolarit\u00e0 e viene eseguita e registrata frequentemente."}
{"id": "3796138", "revid": "767487", "url": "https://it.wikipedia.org/wiki?curid=3796138", "title": "La corsa nei sacchi", "text": "La course en sacs (La corsa nei sacchi) \u00e8 un cortometraggio muto del 1895 diretto dai fratelli Lumi\u00e8re.\nTrama.\nLa scena mostra una gara mediante dei sacchi.\nDurante la corsa molti dei gareggianti cadono suscitando l'ilarit\u00e0 del pubblico; alla fine viene proclamato il vincitore e tutti quanti se ne vanno."}
{"id": "3796142", "revid": "298229", "url": "https://it.wikipedia.org/wiki?curid=3796142", "title": "Starrcade 1990", "text": "Starrcade '90 \u00e8 stato l'ottava edizione dello show annuale \"Starrcade\", evento pay-per-view prodotto sotto l'insegna della National Wrestling Alliance (NWA). Fu il terzo evento \"Starrcade\" prodotto anche dalla World Championship Wrestling, e l'ultimo evento pay-per-view tenutosi sotto l'insegna della NWA. Si svolse il 16 dicembre 1990 al Kiel Auditorium di Saint Louis, Missouri.\nIl main event della serata fu uno steel cage match tra Sting e The Black Scorpion per il NWA World Heavyweight Championship. Il feud tra i due cominci\u00f2 quando Black Scorpion debutt\u00f2 sul ring ed inizi\u00f2 a deridere Sting. Ric Flair si rivel\u00f2 poi essere The Black Scorpion alla fine del match, cos\u00ec Flair continu\u00f2 la rivalit\u00e0 con Sting anche dopo l'evento. Altri match dell'evento inclusero lo Street Fight tra Doom e il team formato da Arn Anderson e Barry Windham per i NWA World Tag Team Championship, e un Texas Lariat match tra Stan Hansen e Lex Luger per il NWA United States Heavyweight Championship. L'evento ospit\u00f2 anche il torneo Tag Team \"Pat O'Connor Memorial International Cup\"."}
{"id": "3796148", "revid": "1005847", "url": "https://it.wikipedia.org/wiki?curid=3796148", "title": "Zenone Benini", "text": "Biografia.\nNacque in una famiglia molto ricca: il padre possedeva infatti una villa in campagna, una fabbrica di cappelli di paglia e una fabbrica metallurgica produttrice di armamenti, chiamata Pignone, cui il giovane Zenone sembrava destinato. Benini visse i primi della sua vita a Firenze ma frequent\u00f2 le scuole superiori a Livorno dove conobbe Galeazzo Ciano, a cui sar\u00e0 sempre legato da un rapporto d'amicizia. Nel frattempo, con lo scoppio della prima guerra mondiale, l'azienda di famiglia aumenta i capitali ed egli riesce a entrare nelle grazie dell'eroe di guerra Costanzo Ciano, padre del suo nuovo amico.\nNel dopoguerra ader\u00ec al Partito Nazionale Fascista e divenne prima vicepresidente della Corporazione Italiana per la Siderurgia, quindi deputato a seguito dell'inaugurazione della Camera dei Fasci e delle Corporazioni e poi, su indicazione di Galeazzo, sottosegretario per gli Affari Albanesi (un incarico che il Regno d'Italia aveva istituito dopo l'occupazione italiana dell'Albania dell'aprile 1939). Con lo scoppio del secondo conflitto bellico si dimostr\u00f2 propenso verso la neutralit\u00e0 e per questo perse progressivamente la fiducia di Mussolini che, nel giugno del 1941, sciolse il Sottosegretariato che occupava.\nSembr\u00f2 che la carriera politica di Benini fosse finita anche perch\u00e9 egli torn\u00f2 a Firenze a occuparsi del Pignone e invece, proprio quando il suo mentore Ciano fu esautorato dall'incarico di Ministro degli Esteri, venne richiamato dal Duce nel suo esecutivo come Ministro dei lavori pubblici nel febbraio del 1943: tenne l'incarico fino a quando la seduta del Gran Consiglio del 25 luglio vot\u00f2 la mozione di sfiducia a Mussolini. Benini non era stato invitato alla discussione, tuttavia era considerato vicino alle posizioni di Ciano e Grandi per cui venne sospettato dai fascisti di tradimento.\nRifugiatosi quindi in Maremma, nell'ottobre del 1943 apprese di essere nella lista dei ricercati dal nuovo governo della Repubblica Sociale Italiana, cui naturalmente non aveva aderito. A novembre, temendo vendette trasversali contro i propri familiari, si costitu\u00ec presso il prefetto di Grosseto Alceo Ercolani: da qui venne trasferito prima nella prigione delle Murate a Firenze e poi al carcere degli Scalzi a Verona, dove reincontr\u00f2 Galeazzo Ciano che era in attesa del processo di Verona insieme con gli altri \"traditori del 25 luglio\".\nA Benini non venne imputato nessun capo d'accusa in quanto egli non aveva partecipato alla celebre riunione, si era consegnato volontariamente alle autorit\u00e0 repubblichine ed era considerato un \"pesce piccolo\". Liberato il 29 gennaio 1944, torn\u00f2 nel capoluogo toscano e in ricordo di quei terribili momenti scrisse un libro di memorie, \"Vigilia a Verona\", con prefazione di Piero Operti: l'opera, che inizialmente circol\u00f2 solo tra gli amici pi\u00f9 fidati dell'autore, venne pubblicata dalla Garzanti nel 1949. Negli anni seguenti si laure\u00f2 in ingegneria, coltiv\u00f2 l'hobby della gastronomia (scrisse anche un libro di ricette nel 1966) e insegn\u00f2 matematica in alcune scuole di Castiglione della Pescaia, dove si spense a 74 anni."}
{"id": "3796149", "revid": "62748", "url": "https://it.wikipedia.org/wiki?curid=3796149", "title": "Yusuf al-Mu'tamin ibn Hud", "text": "Biografia.\nFiglio del precedente governante, Ahmad al-Muqtadir, Y\u016bsuf al-Mu\u02betamin ibn H\u016bd govern\u00f2 Saragozza dal 1082 al 1085. \nFu un principe interessato alla cultura e alla scienza (accolse ad esempio il poeta Ibn \u02bfAmm\u0101r, transfuga dalla corte abbaside) e dedito allo studio, protettore delle scienze, della filosofia e delle arti. Proseguendo l'opera di suo padre, diede vita a una corte di intellettuali che aveva sede presso il Castillo de la Aljafer\u00eda, chiamato all'epoca \u00abPalazzo della gioia\u00bb, componendo egli stesso versi poetici. \nPer ci\u00f2 che concerne l'ambito matematico, scrisse anche il perduto \"Kit\u0101b al-istikm\u0101l wa l-man\u0101zir\" (\"Libro delle osservazioni ottiche\"), .\nTeorie matematiche.\nFu il primo a dare dimostrazione del Teorema di Ceva."}
{"id": "3796160", "revid": "1543377", "url": "https://it.wikipedia.org/wiki?curid=3796160", "title": "UCI World Tour 2012", "text": "L'UCI World Tour 2012 \u00e8 la seconda edizione del circuito organizzato dall'UCI, che sostituisce il vecchio calendario mondiale.\nSquadre.\nLe squadre che vi parteciparono furono diciotto, rappresentanti undici diversi Paesi.\nWild Card.\nVentidue squadre poterono partecipare su invito degli organizzatori a singole manifestazioni, senza competere per i titoli generali:\nCalendario.\nAlle 27 prove dell'anno precedente si aggiunsero l'E3 Harelbeke e il Tour of Hangzhou; quest'ultima fu in seguito cancellata per problemi organizzativi, rinviando cos\u00ec il debutto al 2013.&lt;br&gt;\nFurono inoltre assegnati i punti della cronometro a squadre svoltasi durante i campionati del mondo.\nClassifiche.\n\"Risultati finali\""}
{"id": "3796164", "revid": "34392", "url": "https://it.wikipedia.org/wiki?curid=3796164", "title": "Capitulare italicum", "text": ""}
{"id": "3796170", "revid": "339392", "url": "https://it.wikipedia.org/wiki?curid=3796170", "title": "Manuel Sposito", "text": ""}
{"id": "3796174", "revid": "1543377", "url": "https://it.wikipedia.org/wiki?curid=3796174", "title": "Anniversario (Asimov)", "text": "Anniversario \u00e8 un racconto di fantascienza di Isaac Asimov, pubblicato per la prima volta nella rivista \"Amazing Stories\" nel numero di marzo 1959 e successivamente nelle antologie \"Misteri. I racconti gialli di Isaac Asimov\" (\"Asimov's Mysteries\", 1968) e \"Il meglio di Asimov\" (\"The Best of Isaac Asimov\", 1973).\nIl racconto fu scritto per celebrare il ventesimo anniversario della prima pubblicazione di Asimov, \"Naufragio al largo di Vesta\" (\"Amazing Stories\", marzo 1939), del quale \u00e8 il seguito (lo scrittore riporta nei suoi commenti che la storia di Moore che raccoglie l'oggetto era stata una delle parti successivamente rimosse dal racconto originale).\nIl racconto fa parte della serie di racconti vagamente connessi fra loro sul supercomputer immaginario Multivac.\nTrama.\nWarren Moore e Mark Brandon sono due dei tre sopravvissuti al naufragio della \"Silver Queen\" nella Cintura degli asteroidi (narrato in \"Naufragio al largo di Vesta\").\nOgni anno si ritrovano per celebrare l'anniversario del loro salvataggio. Il ventesimo anniversario Brandon porta con s\u00e9 una sorpresa: si presenta alla porta di Moore con Michael Shea, il terzo sopravvissuto.\nMentre i tre ricordano la loro avventura, Brandon ammette la malinconia di vedere la loro fama impallidire col passare degli anni: malgrado essi siano i soli tre uomini ad essere mai sopravvissuti ad un naufragio interplanetario, il pubblico sembra averli dimenticati. Sembra infatti che la sola cosa la gente ricordi sul naufragio della \"Silver Queen\" sia che vi per\u00ec il Dr. Horace Quentin, un famoso scienziato.\nQuando Shea accenna al fatto che la compagnia assicurativa Trans-Space Insurance sta ancora cercando il relitto dopo due decenni, Brendon si convince che ci doveva essere qualcosa di molto prezioso a bordo, qualcosa che la compagnia sta ancora cercando. I tre cominciano a fare delle ricerche sull'argomento tramite il terminale Multivac di Moore e scoprono che il Dr. Quentin aveva infatti con s\u00e9 uno strumento ottico sperimentale di nuova concezione, che risulta mai recuperato. L'unica traccia sulla natura dell'oggetto \u00e8 la sua descrizione come \"opticon\", o qualcosa del genere, indicante un probabile strumento per manipolare la luce. In quel momento Moore si rende conto d'averlo sempre avuto l\u00ec con s\u00e9, a casa sua.\nAnalizzando l'oggetto scoprono che l'apparentemente inutile tubo lungo qualche centimetro, preso come souvenir, funziona effettivamente come un potente microscopio e telescopio.\nLo strumento sembra utilizzare dei campi di forza al posto delle lenti ed \u00e8 estremamente versatile.\nIl nome dell'oggetto deve quindi essere \"an-opticon\", che indica uno strumento \"senza\" lenti.\nCol prototipo di Quentin in loro possesso, i tre potranno divenire di nuovo famosi. Il brindisi fatto alla fine della prima storia (\"Naufragio al largo di Vesta\") \u00e8 \"Alla scorta d'un anno d'acqua che avevamo!\". Alla fine di \"Anniversario\" il brindisi diventa \"Al souvenir che avevamo!\"."}
{"id": "3796175", "revid": "1543377", "url": "https://it.wikipedia.org/wiki?curid=3796175", "title": "Smash (Martin Solveig)", "text": "Smash \u00e8 il sesto album del dj Martin Solveig uscito il 24 giugno 2011."}
{"id": "3796180", "revid": "92723", "url": "https://it.wikipedia.org/wiki?curid=3796180", "title": "Josef Dessauer", "text": "Biografia.\nDi origine ebrea di Boemia (Impero austriaco), era figlio del mercante praghese Aron Dessauer che nel 1817 si convert\u00ec al cattolicesimo. La madre Sara era figlia del mercante berlinese Levin Hertz.\nDopo gli studi presso Friedrich Dionys Weber e V\u00e1clav Jan K\u0159titel Tom\u00e1\u0161ek, intraprese numerosi viaggi che lo portarono in Italia, in Francia e in Inghilterra, trattenendosi sempre per brevi periodi a Vienna, citt\u00e0 in cui risiedette stabilmente a partire dal 1835. Prese parte all'intensa vita musicale e intellettuale della capitale austriaca e fu in rapporti amichevoli con quasi tutti i grandi musicisti del suo tempo: Rossini, Schubert, Berlioz, Mendelssohn, Liszt e Chopin, per citare i pi\u00f9 noti.\nOpera.\nOltre alle opere \"Lidwinna\" (1836), \"Ein Besuch in St. Cyr\" (1838), \"Paquita\" (1851) e \"Dominga\" (1860), scrisse numerose opere vocali e strumentali. La sua musica, che mostra le diverse influenze dei suoi numerosi viaggi, ebbe grande successo durante la vita dell'autore."}
{"id": "3796192", "revid": "298229", "url": "https://it.wikipedia.org/wiki?curid=3796192", "title": "Starrcade 1991", "text": "Starrcade '91: Battlebowl/The Lethal Lottery \u00e8 stato l'annuale edizione dell'evento pay-per-view \"Starrcade\". Fu il quarto evento \"Starrcade\" prodotto dalla World Championship Wrestling. Si svolse il 29 dicembre 1991 al Norfolk Scope di Norfolk, Virginia. L'evento present\u00f2 esclusivamente la Battlebowl battle royal e i suoi match di qualificazione. Quaranta wrestler furono scelti a caso per formare dieci coppie di tag team. Ogni coppia si scontrava in un match, e il team vincitore avanzava alla Battlebowl.\nFu il primo evento Starrcade al quale non partecip\u00f2 Ric Flair. Sting vinse la Battlebowl e la sua vittoria port\u00f2 avanti il feud con Lex Luger per il WCW World Heavyweight Championship.\nAntefatto.\nPrima di \"Starrcade\", Sting aveva rivalit\u00e0 in corso sia con Rick Rude che con Lex Luger. Il 14 luglio, Lex Luger vinse il WCW World Heavyweight Championship, e di conseguenza rese vacante la cintura di WCW United States Heavyweight Championship anch'essa da lui detenuta. Il 25 agosto Sting vinse un torneo indetto per l'assegnazione del titolo e divenne il nuovo WCW United States Heavyweight Champion, e questo risultato lo rese sfidante al WCW World Heavyweight Championship. Luger, reputando Sting una seria minaccia, ingaggi\u00f2 Abdullah the Butcher e Cactus Jack affinch\u00e9 infortunassero Sting. Il 27 ottobre, Rude fece il suo ritorno in federazione, e mise Sting nel mirino come primo bersaglio. Alla fine, a \"Clash of the Champions XVII\", Luger tese un agguato a Sting, e lo infortun\u00f2 al ginocchio. Questo permise a Rude di vincere il WCW United States Heavyweight Championship battendo Sting in un match svoltosi quella stessa sera."}
{"id": "3796194", "revid": "1305772", "url": "https://it.wikipedia.org/wiki?curid=3796194", "title": "Conversione. Una storia personale", "text": "Conversione. Una storia personale \u00e8 un saggio scritto dall'editore Leonardo Mondadori con lo scrittore e giornalista Vittorio Messori.\nContenuto.\nIl testo \u00e8 il racconto del ritorno alla fede dell'autore, proveniente da un'educazione non strettamente religiosa. Mondadori aveva voluto incontrare Vittorio Messori, comunicandogli l'intenzione di raccogliere in un libro le domande e le obiezioni pi\u00f9 comuni sulla fede cattolica, riscontrabili nell'ambiente borghese e laico da cui proveniva. \nMessori lo aveva convinto invece a raccontare l'itinerario umano e spirituale che lo aveva portato al radicale cambiamento, e il risultato del loro incontro e dei colloqui che ne erano seguiti era stato appunto il libro \"Conversione\", pubblicato nel 2002, che rappresenta anche una sorta di testamento spirituale dell'autore, scomparso nello stesso anno a causa di una lunga \nmalattia. \nIl libro ha avuto diverse edizioni e traduzioni, ed \u00e8 stato anche abbinato in seguito a un'altra opera, \"Andrei a messa ma...\" - contenente le risposte della dottrina cattolica alle pi\u00f9 comuni obiezioni, come recita il sottotitolo - curato da don Umberto De Martino, direttore spirituale di Leonardo."}
{"id": "3796201", "revid": "1782831", "url": "https://it.wikipedia.org/wiki?curid=3796201", "title": "Jake e i pirati dell'Isola che non c'\u00e8", "text": "Jake e i pirati dell'Isola che non c'\u00e8 (\"Jake and the Never Land Pirates\") \u00e8 una serie animata basata sul franchise Disney \"Peter Pan\", a sua volta basato sul celebre romanzo dello scrittore britannico J. M. Barrie. \u00c8 la prima serie trasmessa da Disney Junior. I personaggi della serie sono doppiati da Colin Ford, Madison Pettis, Jonathan Morgan Heit, David Arquette, Corey Burton e Jeff Bennett.\nTrama.\nI protagonisti sono una ciurma di giovanissimi pirati. Il loro capo \u00e8 Jake, seguito dai suoi amici Izzy, Cubby e Skully, un pappagallo parlante. La ciurma va sempre in cerca di tesori, spostandosi fra varie isole con la loro nave Bucky, guadagnando dobloni d'oro. Ad ostacolarli c'\u00e8 Capitan Uncino, il suo nostromo Spugna e i due pirati Randa e Fiocco. La quarta stagione adott\u00f2 il nuovo titolo \"Capitan Jake e i pirati dell'Isola che non c'\u00e8\"."}
{"id": "3796209", "revid": "363629", "url": "https://it.wikipedia.org/wiki?curid=3796209", "title": "Orazio Giovanelli", "text": "Biografia.\nNato tra il 1586 e il 1592 da Alessandro, notaio e vicario vescovile, e da una altrimenti sconosciuta Chiesure di Carano, ebbe il primo approccio con il tardo manierismo veneto grazie a Francesco Frigimelica il vecchio, Andrea Vicentino, Felice Brusasorzi, ma soprattutto grazie all'esperienza di Martino Teofilo Polacco. Durante il soggiorno a Venezia, negli anni tra il 1614 e il 1628, conobbe Jacopo Palma il Giovane, a cui si ispir\u00f2 nella sua attivit\u00e0.\nTestimonianze delle sue opere d'arte vanno individuate nel gonfalone, raffigurante da un lato un \"Santo vescovo\", dall'altro \"S. Simone e S. Francesco\", e nella pala d'altare con la \"Madonna, il Bambino e le ss. Agata e Lucia\" (entrambi risalenti alla fine del secondo decennio del Seicento). Del terzo decennio risalgono invece la pala \"Adorazione dei pastori e la Madonna col Bambino e i ss. Valentino, Vito e Giovanni Battista\", una tela con \"S. Giovanni Battista\", la pala ritraente i \"Biagio e Sebastiano\", conservata nella parrocchiale di Trodena, e un affresco con la \"Sacra Famiglia\". All'ultimo periodo di attivit\u00e0 \u00e8 possibile ricondurre la \"Madonna col Bambino e i ss. Cecilia, Andrea e Francesco\", gi\u00e0 nella chiesa di Mattarello e ora nel museo diocesano tridentino.\nMor\u00ec, probabilmente a Cavalese, tra il 1639 e il 1640."}
{"id": "3796211", "revid": "767487", "url": "https://it.wikipedia.org/wiki?curid=3796211", "title": "Boles\u0142aw Habowski", "text": ""}
{"id": "3796212", "revid": "125286255", "url": "https://it.wikipedia.org/wiki?curid=3796212", "title": "Personaggi di Transformers (G1)", "text": "La seguente pagina elenca tutti i personaggi presenti nella G1 di Transformers."}
{"id": "3796217", "revid": "466539", "url": "https://it.wikipedia.org/wiki?curid=3796217", "title": "Albristhorn", "text": "L'Albristhorn (2.763\u00a0 ) \u00e8 una montagna delle Prealpi Bernesi nelle Prealpi Svizzere.\nCaratteristiche.\nLa montagna \u00e8 collocata tra Lenk nella Simmental ed Adelboden nella Engstligental. \u00c8 la montagna pi\u00f9 alta della cresta che collega il Wildstrubel al Lago di Thun e divide il corso dei fiumi Kander e Simme. La vetta \u00e8 accessibile ad escursionisti esperti e la salita parte dal passo Hahnenmoos."}
{"id": "3796218", "revid": "1573940", "url": "https://it.wikipedia.org/wiki?curid=3796218", "title": "Oratorio di San Lorenzo (Guidizzolo)", "text": "L'oratorio di San Lorenzo (o San Lorenzo in Bosco) \u00e8 un edificio religioso situato alla periferia di Guidizzolo, in provincia di Mantova.\nStoria.\nL'oratorio, dedicato a san Lorenzo martire, sorge in un luogo isolato e suggestivo, circondato da un boschetto.\nFondato presumibilmente alla fine del Quattrocento sui resti di un edificio preesistente dall'eremita padre Girolamo Redini, istitutore della Congregazione degli eremiti di Santa Maria in Gonzaga. \nDopo la soppressione dell'Ordine, agli inizi del Seicento l'oratorio pass\u00f2 ai monaci olivetani, che a loro volta lasciarono Guidizzolo alla fine del Settecento.\nL'immobile dal 1995 appartiene al Comune di Guidizzolo che ne ha curato il recente restauro.\nDescrizione.\nLa chiesa, a navata unica e a forma di capanna, \u00e8 di impostazione romanica. L'interno \u00e8 abbellito da un ciclo di affreschi di autori ignoti e di epoche diverse dedicati ai santi e alla Madonna."}
{"id": "3796219", "revid": "122281233", "url": "https://it.wikipedia.org/wiki?curid=3796219", "title": "Episodi di Transformers (G1)", "text": "La serie originale della G1 presenta ben 5 stagioni (anche se la 5\u00aa \u00e8 solo una raccolta di episodi delle prime quattro) frutto tra la collaborazione statunitense e nipponica.\nQuarta stagione.\nLa quarta stagione della G1 \u00e8 quella americana, chiamata Transformers The Rebirth ed \u00e8 composta da 3 episodi:"}
{"id": "3796221", "revid": "124401160", "url": "https://it.wikipedia.org/wiki?curid=3796221", "title": "Suzanne Collins", "text": "Biografia.\nSuzanne Collins \u00e8 la pi\u00f9 giovane di quattro figli che includono Kathryn (1957), Andrew (1958) e Joan (1960). \nFiglia di Jane Brady e Michael John Collins (un ufficiale dell'Air Force che ha prestato servizio nella guerra di Corea e del Vietnam, decorato con la Distinguished Flying Cross e la Bronze Star Medal), Suzanne si trasferisce molte volte durante l'infanzia tra gli Stati Uniti e l'Europa, finendo per stabilirsi a Birmingham, dove consegue il diploma alla \"Alabama School of Fine Arts\" nel 1980. Si iscrive all'Universit\u00e0 dell'Indiana, dove si laurea nel 1985 con una doppia specializzazione in teatro e telecomunicazioni; successivamente ottiene un master in scrittura drammatica presso l'Universit\u00e0 di New York.\nLa carriera di Suzanne inizia nel 1991, scrivendo sceneggiature per programmi televisivi per bambini su Nickelodeon. Nel 2003 debutta come scrittrice con il romanzo \"Gregor - La prima profezia\", primo volume di una pentalogia che si conclude nel 2007. Raggiunge poi il successo grazie al romanzo \"Hunger Games\" (primo libro dell'omonima trilogia), pubblicato nel 2008. L'idea degli \"Hunger Games\" (\"Giochi della fame\") si \u00e8 fatta strada nella sua mente facendo zapping tra le immagini dei reality show e quelle della guerra vera:\nAltre ispirazioni provengono dal mito greco di Teseo e il Minotauro, dalla Roma antica e dalla carriera di suo padre, il quale le ha permesso di comprendere la povert\u00e0, la fame e gli effetti della guerra. Il caso editoriale scaturito da \"Hunger Games\" ha fatto s\u00ec che la rivista \"Time\" abbia nominato Suzanne Collins tra le 100 pi\u00f9 influenti personalit\u00e0 del 2010.\nDal 2012 al 2015 Suzanne Collins figura tra gli sceneggiatori e i produttori esecutivi dei quattro film tratti da \"Hunger Games\". Nel 2019 viene annunciato un prequel (pubblicato il 19 maggio 2020 in contemporanea mondiale) ambientato durante i 10i Hunger Games e avente come protagonista un diciottenne Coriolanus Snow (principale antagonista della serie originale); ancor prima della sua pubblicazione, ne \u00e8 stata annunciata una futura trasposizione cinematografica.\nVita privata.\nNel 1992 si sposa con l'attore Charles Pryor, col quale ha due figli: Charlie (1994) e Isabel (1999); la coppia divorzia nel 2015.\nOpere.\nSerie di \"Gregor\".\nA fine 2016 la Mondadori ha pubblicato un volume contenente tutti e 5 i romanzi della serie con il titolo \"Gregor - La saga completa\".\nSerie di \"Hunger Games\".\nDella serie fa parte anche un 4\u00b0 romanzo - prequel/spin-off della Trilogia principale, in quanto ambientato 65 anni prima del primo volume e avente come protagonista Coriolanus Snow, futuro presidente di Panem - dal titolo:\nIl 1\u00ba luglio 2014 Mondadori ha pubblicato un volume contenente la Trilogia principale in edizione Flipback, dopodich\u00e9 il 27 ottobre 2015 ha pubblicato la medesima raccolta in edizione Oscar Draghi."}
{"id": "3796222", "revid": "767487", "url": "https://it.wikipedia.org/wiki?curid=3796222", "title": "Erwin Nyc", "text": ""}
{"id": "3796223", "revid": "621682", "url": "https://it.wikipedia.org/wiki?curid=3796223", "title": "Erwin Nytz", "text": ""}
{"id": "3796224", "revid": "621682", "url": "https://it.wikipedia.org/wiki?curid=3796224", "title": "Edward Piotr Nyc", "text": ""}
{"id": "3796231", "revid": "767487", "url": "https://it.wikipedia.org/wiki?curid=3796231", "title": "...e la vita continua (film 1950)", "text": "... e la vita continua (Three Came Home) \u00e8 un film del 1950, diretto da Jean Negulesco.\nProduzione.\nIl film fu prodotto dalla Twentieth Century Fox."}
{"id": "3796232", "revid": "217591", "url": "https://it.wikipedia.org/wiki?curid=3796232", "title": "Perch\u00e9 credo. Una vita per rendere ragione della fede", "text": ""}
{"id": "3796233", "revid": "287204", "url": "https://it.wikipedia.org/wiki?curid=3796233", "title": "Monumento ad Arnaldo da Brescia", "text": "Il monumento a Arnaldo da Brescia \u00e8 un monumento bronzeo situato all'estremit\u00e0 est di piazzale Arnaldo a Brescia, dedicato al frate XII secolo Arnaldo da Brescia. Modellato dallo scultore Odoardo Tabacchi nella statua e nelle altre parti bronzee e da Antonio Tagliaferri nel basamento, \u00e8 stato inaugurato nel 1882 ed \u00e8 oggi uno dei monumenti pi\u00f9 noti e caratteristici della citt\u00e0.\nStoria.\nArnaldo fu un frate vissuto nel XII secolo che si scagli\u00f2 contro la corruzione del clero, predicando la povert\u00e0 della Chiesa. Nel 1155 venne catturato a Roma, subito processato e condannato a morte. Venne quindi strangolato, bruciato e le sue ceneri disperse nel Tevere affinch\u00e9 nessuno le potesse venerare.\nNegli anni successivi all'unificazione dell'Italia, l'amministrazione comunale di matrice liberale e massonica, raccogliendo la volont\u00e0 espressa da gruppi di cittadini impegnati politicamente e culturalmente, decise di ricordare in modo tangibile la figura di questo bresciano, riconoscendo in lui valori di impegno civile e morale in senso laico e libertario. Il personaggio storico e le sue caratteristiche, infatti, erano di grande attualit\u00e0 nel contesto delle appena concluse guerre di indipendenza italiane e del generale anticlericalismo e si prestavano ad attribuirgli il titolo di martire del libero pensiero.\nNel 1865 il Consiglio Comunale vot\u00f2 uno stanziamento per l'erezione del monumento e nomin\u00f2 una Commissione che si occupasse attivamente dell'esecuzione del progetto. L'iniziativa fu fortemente sostenuta dalle forze liberali e democratiche, occasione per esprimere la cultura laica sotto forma di studi storici, pubblicazioni biografiche, componimenti poetici e conferenze.\nIl monumento fu infine inaugurato il 14 agosto 1882, dopo circa vent'anni di progetti e polemiche, con solenni manifestazioni e feste popolari. La grande statua di bronzo \u00e8 opera dello scultore Odoardo Tabacchi, cos\u00ec come i quattro bassorilievi, raffiguranti scene di vita del frate, che ornano i quattro lati del basamento. L'alto ed elaborato piedistallo in stile neoromanico \u00e8 invece da ricondurre ad Antonio Tagliaferri.\nI bronzi del monumento sono stati restaurati nel 1998, ripulendoli dai depositi atmosferici e dai prodotti di corrosione della lega di rame.\nDescrizione.\nIl monumento, molto sviluppato in altezza, si compone di un grande basamento in pietra e marmi colorati sul quale \u00e8 posta la statua in bronzo, alta a sua volta quattro metri.\nIl basamento del Tagliaferri, concepito in stile neoromanico, \u00e8 diviso in due ordini: il pi\u00f9 basso presenta, su ogni lato, colonnine binate agli angoli che sostengono una cuspide centrale, il tutto a cornice di una formella quadrata anch'essa in bronzo. Le quattro formelle, lavorate dal Tabacchi, riassumono un ciclo di \"Storie della vita di Arnaldo da Brescia\" e raffigurano la \"Predicazione di Arnaldo in piazza del Duomo a Brescia\", la \"Predicazione di Arnaldo a Roma\", \"Arnaldo giudicato da Federico Barbarossa e dalla corte pontificia\" e la \"Morte di Arnaldo\". Ogni formella \u00e8 a sua volta coronata dagli stemmi delle citt\u00e0 che contribuirono all'erezione del monumento, tra cui Brescia, Roma e altre. Sul secondo livello del basamento si trovano invece quattro iscrizioni a carattere dedicatorio e celebrativo, inquadrate da colonnine angolari e da altri motivi decorativi.\nLa statua a coronamento raffigura Arnaldo coperto da una lunga e pesante tunica, a maniche lunghe e cappuccio tirato sul capo. La posa \u00e8 solenne e monumentale, con le braccia tese in avanti in posizione ruotata un poco a nord. Dal cappuccio emerge il volto del frate, vecchio e con una lunga barba, rivolto con sguardo serio verso l'osservatore ai suoi piedi.\nIl monumento si trova in posizione centrale all'estremit\u00e0 est della piazza e si staglia sul profilo dei Ronchi, i colli di Brescia, costellati di ville e palazzi. Sul declivio si nota anche il profilo neogotico della tomba del cane, curioso e iconico monumento ottocentesco di Rodolfo Vantini.\nStile.\nGli aspetti pi\u00f9 interessanti del monumento, oltre che ovviamente nella statua, si possono trovare nel ciclo delle \"Storie della vita di Arnaldo da Brescia\", dove il Tabacchi mostra di replicare modelli gi\u00e0 proposti da artisti a lui affini quali Ugolino Panichi e Alberto Maso Galli.\nOgni formella presenta una minuziosa attenzione per la caratterizzazione dei personaggi, per le dinamiche che si svolgono tra primo piano e sfondo e per il contesto architettonico in cui ogni scena si svolge. Tutto ci\u00f2 documenta il monumento a Arnaldo come un'importante opera del Tabacchi, carica di tensione verista che, all'epoca, era canone indiscusso di artisticit\u00e0.\nSi conservano ancora, presso la Fondazione Tortore Colombera di Gorla Maggiore, i bozzetti originali in gesso delle quattro formelle del basamento."}
{"id": "3796236", "revid": "486946", "url": "https://it.wikipedia.org/wiki?curid=3796236", "title": "Istituto italiano di studi filosofici", "text": ""}
{"id": "3796242", "revid": "298229", "url": "https://it.wikipedia.org/wiki?curid=3796242", "title": "Starrcade 1992", "text": "Starrcade (1992): BattleBowl/The Lethal Lottery II fu l'annuale edizione dell'evento pay-per-view della serie \"Starrcade\". Fu il quarto evento \"Starrcade\" prodotto dalla World Championship Wrestling. Si svolse il 28 dicembre 1992 al The Omni di Atlanta, Georgia.\nEvento.\nIl main event dello show fu la seconda edizione del torneo \"Lethal Lottery\" / \"Battle Bowl\" nel quale venivano sorteggiati dei wrestler che avrebbero dovuto lottare in tag team con dei partner a caso (senza distinzione tra \"heel\" e \"face\") per guadagnarsi un posto nella battle royal \"Battle Bowl\" di fine serata. L'evento incluse inoltre il match per il titolo WCW World Heavyweight Championship che vide contrapposti il campione in carica Ron Simmons e lo sfidante \"Dr. Death\" Steve Williams, il match di coppia Shane Douglas &amp; Ricky Steamboat contro Brian Pillman &amp; Barry Windham per il WCW World Tag Team Championship, e Masahiro Chono contro The Great Muta per l'NWA World Heavyweight Championship. Infine, Sting affront\u00f2 Big Van Vader nella finale del torneo \"King of Cable\".\nFu anche l'ultimo ppv della WCW per l'annunciatore Jim Ross che pass\u00f2 alla World Wrestling Federation (l'attuale WWE) poco tempo dopo.\nOriginariamente Ron Simmons avrebbe dovuto difendere il titolo WCW World Heavyweight Championship contro Rick Rude, ma Rude si infortun\u00f2 nelle settimane precedenti all'evento e dovette essere sostituito da \"Dr. Death\" Steve Williams. Il torneo \"King of Cable\" si svolse per celebrare il ventesimo anniversario della messa in onda dei programmi di wrestling da parte del canale TBS Superstation, e solo la finale tra Sting e Vader si svolse durante Starrcade '92."}
{"id": "3796243", "revid": "661526", "url": "https://it.wikipedia.org/wiki?curid=3796243", "title": "Giuseppina Izzo", "text": ""}
{"id": "3796255", "revid": "767487", "url": "https://it.wikipedia.org/wiki?curid=3796255", "title": "Ry\u014dhei Hayashi", "text": ""}
{"id": "3796259", "revid": "57342", "url": "https://it.wikipedia.org/wiki?curid=3796259", "title": "Globo d'oro alla miglior attrice", "text": "Il Globo d'oro alla miglior attrice \u00e8 un premio assegnato ogni anno alla miglior attrice italiana dal 1966. "}
{"id": "3796264", "revid": "1782831", "url": "https://it.wikipedia.org/wiki?curid=3796264", "title": "Luca Gasparini", "text": "Biografia.\nLaureato in Storia e critica del Cinema all'Universit\u00e0 di Torino, comincia a lavorare a Torino in una televisione privata. Trasferitosi a Roma all'inizio degli anni Novanta, ha collaborato come montatore tra gli altri con Giacomo Battiato, Guido Chiesa, David Christensen, Davide Ferrario, Daniele Gaglianone, Costanza Quatriglio, Daniele Vicari, Andrea Zambelli.\nParallelamente alla carriera di montatore cinematografico, ha realizzato come autore film documentari, tra cui \"Tempi moderni. CCCP - Fedeli alla linea\", unico film sul gruppo emiliano girato prima del suo scioglimento, a cui seguono \"Passano i soldati\", sul rapporto con il padre, reduce della campagna italiana di Russia nella seconda guerra mondiale, con testimonianze di Mario Rigoni Stern e Nuto Revelli, e \"Uso improprio\", riflessione sulla precariet\u00e0 e sulla violenza considerate attraverso la frequentazione di uno spazio autogestito a Roma.\n\u00c8 docente residente di Montaggio alla Scuola di Cinema Gian Maria Volont\u00e9, Roma."}
{"id": "3796269", "revid": "767487", "url": "https://it.wikipedia.org/wiki?curid=3796269", "title": "Diario di una schizofrenica", "text": "Diario di una schizofrenica \u00e8 un film del 1968 diretto da Nelo Risi,\nispirato al libro omonimo di Marguerite Sechehaye, il cui titolo originario sarebbe meglio tradotto come \"Il caso Ren\u00e9e\".\nTrama.\nCome nell'omonimo romanzo il film narra la storia della adolescente Anna, malata di schizofrenia. Dal ricovero in clinica fino all'incontro con Bianca, logopedista e studiosa del fenomeno. Da questo momento il rapporto fra Anna e Bianca diviene il centro della storia, in cui il confronto, la cura, la diagnosi e lo studio del caso sono le vere protagoniste dell'opera. Alla fine Anna rinascer\u00e0, forse liberata definitivamente dal suo male apparentemente incurabile. Tutta la storia \u00e8 appuntata su un diario a cura di Bianca, diario che terminer\u00e0 con la guarigione e la rinascita di Anna e a cui seguir\u00e0 inevitabilmente il distacco fra Bianca e Anna, con i dolori per il distacco materno da un lato e la gioia di una nuova vita dall'altro."}
{"id": "3796270", "revid": "117341587", "url": "https://it.wikipedia.org/wiki?curid=3796270", "title": "J\u00fcrgen Werner", "text": ""}
{"id": "3796272", "revid": "287204", "url": "https://it.wikipedia.org/wiki?curid=3796272", "title": "Grand Prix Cycliste de Montr\u00e9al 2011", "text": "Il Grand Prix Cycliste de Montr\u00e9al 2011, seconda edizione della corsa e valida come evento dell'UCI World Tour 2011, si svolse l'11 settembre 2011 su un percorso totale di 205,7\u00a0km. Fu vinta dal portoghese Rui Costa che termin\u00f2 la gara in 5h20'18\" alla media di 38,53\u00a0km/h.\nAl traguardo 112 ciclisti portarono a termine il percorso."}
{"id": "3796273", "revid": "767487", "url": "https://it.wikipedia.org/wiki?curid=3796273", "title": "Cervellini fritti impanati", "text": "Cervellini fritti impanati \u00e8 un film del 1996 diretto da Maurizio Zaccaro.\nQuarto film del regista milanese Maurizio Zaccaro, \u00e8 tratto dalla commedia teatrale \"Scacco pazzo\" di Vittorio Franceschi. Sia nella piece che nel film recita Alessandro Haber.\nInizialmente il film si doveva chiamare \"Testa matta\" ma il produttore Fulvio Lucisano decise poi di cambiare il titolo in \"Cervellini fritti impanati\", cercando cos\u00ec un richiamo a \"Pomodori verdi fritti alla fermata del treno\" di Jon Avnet.\nLe riprese del film sono state effettuate nei mesi di settembre e ottobre del 1995 nella laguna di Marano Lagunare."}
{"id": "3796280", "revid": "1100311", "url": "https://it.wikipedia.org/wiki?curid=3796280", "title": "Rogier Meijer", "text": ""}
{"id": "3796286", "revid": "767487", "url": "https://it.wikipedia.org/wiki?curid=3796286", "title": "Live Bee Loud", "text": " \u00e8 un doppio DVD degli High and Mighty Color, pubblicato il 28 gennaio 2009.\nL'album.\nLa pubblicazione \u00e8 strutturata in due DVD: il primo contiene l'ultima tappa del \"Live Bee Loud\" tour, tenutasi all\"'Akasaka Blitz\" di Okinawa il 18 ottobre 2008, e fu l'ultima esibizione della band con la cantante M\u0101kii, che lasci\u00f2 la band nel novembre 2008; il secondo DVD contiene il video della canzone \"Here I am\" e il \"dietro le quinte\" del concerto.\nLista tracce.\nTesti e musiche degli High and Mighty Color, tranne dove indicato."}
{"id": "3796287", "revid": "287204", "url": "https://it.wikipedia.org/wiki?curid=3796287", "title": "L\u00fctschine", "text": "La L\u00fctschine \u00e8 un fiume svizzero dell'Oberland bernese affluente dell'Aar tramite il Lago di Brienz.\nPercorso.\nIl fiume prende forma dall'unione della \"Schwarze L\u00fctschine\" (dal tedesco \"L\u00fctschine nera\") con la \"Weisse L\u00fctschine\" (\"L\u00fctschine bianca\"), unione che avviene nei pressi del comune di G\u00fcndlischwand.\nLa \"Weisse L\u00fctschine\" percorre la Lauterbrunnental (valle di Lauterbrunnen) mentre la \"Schwarze L\u00fctschine\" sorge dal ghiacciaio di Grindelwald.\nDopo l'unione la L\u00fctschine percorre la valle che prende il nome di L\u00fctschenthal ed \u00e8 lunga sei km. Infine si getta nel Lago di Brienz."}
{"id": "3796290", "revid": "767487", "url": "https://it.wikipedia.org/wiki?curid=3796290", "title": "Soufian El Hassnaoui", "text": ""}
{"id": "3796291", "revid": "1305772", "url": "https://it.wikipedia.org/wiki?curid=3796291", "title": "Luca Gasparini (disambigua)", "text": "Per Luca Gasparini si pu\u00f2 intendere:"}
{"id": "3796294", "revid": "124790269", "url": "https://it.wikipedia.org/wiki?curid=3796294", "title": "Akimi Barada", "text": ""}
{"id": "3796299", "revid": "767487", "url": "https://it.wikipedia.org/wiki?curid=3796299", "title": "Ties Evers", "text": ""}
{"id": "3796300", "revid": "72396", "url": "https://it.wikipedia.org/wiki?curid=3796300", "title": "Y\u014dhei Kurakawa", "text": ""}
{"id": "3796302", "revid": "599013", "url": "https://it.wikipedia.org/wiki?curid=3796302", "title": "Povere figlie della Visitazione di Maria Santissima", "text": "Le povere figlie della Visitazione di Maria Santissima sono un istituto religioso femminile di diritto pontificio.\nStoria.\nLa congregazione deriva da una compagnia di giovani donne che, sotto la guida di Claudia Russo, si dedicavano alla visita e all'assistenza a domicilio degli ammalati poveri: nel 1914 iniziarono ad accogliere gli anziani poveri e abbandonati in alcuni locali di fortuna e nel 1924 iniziarono a far costruire a Barra, presso Napoli, un nuovo edificio interamente destinato all'opera.\nIl 20 giugno 1926 la Russo e le sue compagne diedero formalmente inizio alla congregazione, approvata da Alessio Ascalesi, arcivescovo di Napoli, il 12 marzo 1933. L'istituto ricevette il pontificio decreto di lode il 25 febbraio 1947.\nAttivit\u00e0 e diffusione.\nLe finalit\u00e0 delle religiose sono l'assistenza agli anziani soli o ammalati e l'istruzione e l'educazione cristiana della giovent\u00f9.\nOltre che in Italia, sono presenti in Brasile, Ecuador e Togo; la sede generalizia \u00e8 a Napoli.\nAlla fine del 2008 la congregazione contava 171 suore in 26 case."}
{"id": "3796304", "revid": "599013", "url": "https://it.wikipedia.org/wiki?curid=3796304", "title": "Suore di Santa Maria di Loreto", "text": "Le Suore di Santa Maria di Loreto sono un istituto religioso femminile di diritto pontificio.\nStoria.\nLa congregazione fu fondata il 10 novembre 1891 da Maria Bonardi per la gestione dell'asilo infantile di Sant'Antonio di Saluggia gi\u00e0 diretto dalle Suore del Buon Consiglio, che erano state costrette ad abbandonare la diocesi di Vercelli dal vescovo Lorenzo Pampirio.\nDa Vercelli, dove nel 1911 venne trasferita la casa madre, le suore si diffusero in varie zone di Piemonte, Lombardia e Veneto; nel 1971, su invito della CEI, hanno iniziato a dedicarsi all'educazione dei figli degli emigrati italiani nella Svizzera tedesca.\nL'istituto ricevette il pontificio decreto di lode il 10 dicembre 1954 e le sue costituzioni furono approvate definitivamente il 26 marzo 1962.\nAttivit\u00e0 e diffusione.\nLe religiose sono attive nel campo della pastorale parrocchiale e scolastica.\nOltre che in Italia, sono presenti in Kenya; la sede generalizia \u00e8 a Vercelli.\nAlla fine del 2020 la congregazione contava 70 suore in 13 case."}
{"id": "3796307", "revid": "483325", "url": "https://it.wikipedia.org/wiki?curid=3796307", "title": "JWoww", "text": " \u00c8 nota per aver partecipato dal 2009 al 2012 al \"reality show\" di MTV \"Jersey Shore\".\nBiografia.\nJennifer Farley nasce nel 1986 a East Greenbush, New York, da una famiglia di origini irlandesi e spagnole, e cresce nella citt\u00e0 di Franklin Square, New York.\nDall'et\u00e0 di 17 anni la Farley mostra un grande interesse per la programmazione dei computer, alla quale abbina gli studi di disegno grafico. Terminati gli studi apre la societ\u00e0 \"Jenni Farley Design Inc\". In questi anni partecipa anche ad alcuni programmi televisivi come \"Disaster Date\" e \"TNA iMPACT Wrestling\".\nNel 2009 partecipa ai provini per entrare nel cast del nuovo reality show di MTV \"Jersey Shore\" e viene presa insieme ad altri 7 coinquilini italo-americani. Cos\u00ec, nell'estate dello stesso anno registra la prima stagione dello show che va in onda a partire da dicembre 2009 ed ottiene un grande successo, tanto che viene rinnovato per altre stagioni.\nNel mese di luglio 2010, con una sfilata a Las Vegas, lancia la sua prima linea d'abbigliamento femminile, Couture Filthy. Ma, nell'ottobre dello stesso anno, dopo quattro mesi di attivit\u00e0, la linea viene ritirata dal commercio a causa di litigi e minacce giudiziarie. Nello stesso anno pubblica il libro \"The Rules According to JWOWW: Shore-Tested Secrets On Landing A Mint Guy, Staying Fresh To Death, and Kicking the Competition to the Curb\". Sempre nel 2010, dopo la prima stagione a Seaside Heights in New Jersey,gira la seconda a Miami Beach e la terza di nuovo a Seaside Heights, mentre nel 2011 gira la quarta a Firenze e la quinta ancora una volta a Seaside Heights. Infine, nel 2012 gira la sesta ed ultima stagione della serie ancora una volta a Seaside Heights.\nNel 2011 firma un contratto con MTV per prendere parte ad un nuovo reality show che la vedr\u00e0 protagonista insieme a Nicole \"Snooki\" Polizzi (sua migliore amica e co-star in \"Jersey Shore\"). Il programma dal titolo \"Snooki &amp; JWoww\" viene girato a partire da febbraio 2012 e va in onda negli Stati Uniti dal 21 giugno 2012. A luglio dello stesso anno lo show viene rinnovato per una seconda stagione.\nNel 2012 esordisce al cinema prendendo parte al film \"I tre marmittoni\", insieme ad altri membri del cast di \"Jersey Shore\".\nNel 2016 la celebre rivista \"Playboy\" offre 200.000 dollari alla Farley per spogliarsi su un numero del giornale, ma lei rifiuta la proposta, anche dopo che questa viene raddoppiata a 400.000 dollari. Successivamente, Jenni ha comunicato di non aver ancora deciso se accettare o meno l'offerta e ha dichiarato al sito \"E! online\" che \"l'offerta \u00e8 ancora in piedi\" e che lei sta lavorando al suo fisico per poter affascinare i suoi fan quando arriver\u00e0 l'opportunit\u00e0 di togliersi i vestiti. Nel 2021 comunica di aver alla fine declinato l'offerta.\nVita privata.\nVive in New Jersey, con i suoi tre cani, Bella, Noel e Diesel, e il fidanzato Roger Mathews, con il quale ha una relazione dal 2010. I due si sono fidanzati ufficialmente nel 2013. La coppia ha avuto la prima figlia, Meilani Alexandra, il 13 luglio 2014. Il 18 ottobre 2015 Jwoww e Roger si sposano e annunciano durante il ricevimento di aspettare il secondo figlio, un maschietto. Il 5 maggio 2016 nasce Greyson Valor."}
{"id": "3796308", "revid": "599013", "url": "https://it.wikipedia.org/wiki?curid=3796308", "title": "Richard Fromberg", "text": "Carriera.\nOttenne il suo best ranking in singolare il 13 Agosto 1990 con la 24\u00aa posizione mentre nel doppio divenne il 29 settembre 1997, l'11\u00ba del ranking ATP.\nNel 1990 vinse il suo primo torneo in singolare: l'ATP Bologna Outdoor; in quell'occasione super\u00f2 lo svizzero Marc Rosset con il punteggio di 4-6, 6-4, 7-6. A questo seguiranno altre tre vittorie in singolare: lo Swedish Open e il Wellington Classic sempre nel 1990 e il Romanian Open nel 1997. In sette occasioni raggiunse la finale di tornei del circuito ATP uscendone per\u00f2 sconfitto.\nNella specialit\u00e0 del doppio vinse due tornei: lo Schenectady Open nel 1990 e l'Austrian Open nel 1997. Ha fatto parte della squadra australiana di Coppa Davis in nove occasioni tra il 1990 e il 2001 con un bilancio di undici vittorie e quattro sconfitte. Nel 1990 e nel 1993 ha fatto parte della squadra che in Coppa Davis fu sconfitta in finale rispettivamente dagli Stati Uniti e dalla Germania."}
{"id": "3796312", "revid": "599013", "url": "https://it.wikipedia.org/wiki?curid=3796312", "title": "Suore francescane di Chicago", "text": "Le Suore Francescane di Chicago, dette in origine di Santa Cunegonda (in inglese \"Franciscan Sisters\"), sono un istituto religioso femminile di diritto pontificio: i membri di questa congregazione pospongono al loro nome la sigla O.S.F.\nStoria.\nLa congregazione fu fondata a Chicago da Josephine Dudzik assieme con alcune compagne del terz'ordine francescano che nel 1894 iniziarono a condurre vita comune sotto la direzione del risurrezionista Vincent Barzy\u0144ski.\nCome titolare dell'istituto fu scelta la beata Cunegonda d'Ungheria, successivamente canonizzata da papa Giovanni Paolo II, ma nel 1976 le religiose adottarono la pi\u00f9 semplice denominazione di Francescane di Chicago.\nL'istituto, aggregato all'ordine dei frati minori francescani dal 20 marzo 1925, ricevette il pontificio decreto di lode il 9 dicembre 1930 e le sue costituzioni furono approvate definitivamente dalla Santa Sede nel 1939.\nAttivit\u00e0 e diffusione.\nLe finalit\u00e0 della congregazione sono l'istruzione della giovent\u00f9 e l'assistenza agli ammalati.\nLe suore sono presenti in varie localit\u00e0 degli Stati Uniti d'America; la sede generalizia, dal 1963, \u00e8 a Lemont, nell'Illinois.\nAlla fine del 2008 la congregazione contava 54 suore in 4 case."}
{"id": "3796318", "revid": "284805", "url": "https://it.wikipedia.org/wiki?curid=3796318", "title": "Fiona Volpe", "text": "Fiona Volpe \u00e8 un personaggio di \"Agente 007 - Thunderball (Operazione tuono)\", quarto film della serie cinematografica di James Bond. Non presente nell'omonimo romanzo di Ian Fleming, \u00e8 un'invenzione per la versione cinematografica, nell'adattamento italiano del film il personaggio \u00e8 stato ribattezzato \"Francis Walker\".\nInterpretata dall'attrice italiana Luciana Paluzzi, \u00e8 una delle \"Bond girl\" del film nonch\u00e9 nemica del protagonista James Bond.\nNel remake \"Mai dire mai\" del 1983, il nome del personaggio \u00e8 stato cambiato in Fatima Blush nonostante il ruolo rimanga lo stesso del film originale. In questa versione \u00e8 stata interpretata da Barbara Carrera.\nBiografia.\nCome assassina al servizio della SPECTRE, Fiona Volpe gioca il ruolo dell'amante del pilota della NATO Maggiore Francois Derval. Lo scopo \u00e8 quello di rubare l'\"Avro 698 Vulcan\", un bombardiere che equipaggia due bombe nucleari, armi con le quali la SPECTRE intende minacciare l'intero pianeta.\nOrganizza l'omicidio del maggiore Derval, il quale, affinch\u00e9 venga compiuto il furto del bombardiere, viene sostituito da Angelo, un suo sosia. Inoltre, uccide - reo di aver ripetutamente fallito nel tentativo di eliminare James Bond -, durante un emozionante inseguimento (terminato il quale decide di distruggere il proprio veicolo per depistare i sospetti di Bond) il Conte Lippe, distruggendo la sua automobile per mezzo di un missile lanciato dalla sua motocicletta.\nL'incontro tra lei e Bond avviene a Nassau, dove Bond si trova costretto a fare l'autostop. Fiona Volpe accetta di riportarlo in albergo - lo stesso dove anche lei alloggia - dando prova di una guida spericolata. Pi\u00f9 tardi, catturer\u00e0 Paula Caplan, agente dei servizi segreti britannici e alleata di Bond, tentando - senza successo, dal momento che la Caplan si uccider\u00e0 assumendo tempestivamente del cianuro - di estorcerle delle confessioni. Subito dopo questo fallimento prepara un agguato a Bond: facendosi trovare nella vasca da bagno della sua camera d'albergo lo seduce e trascorrono una notte d'amore dopo la quale per\u00f2 due energumeni della SPECTRE catturano Bond e lei si vanta di non essersi fatta incantare da lui e indotta a passare dalla sua parte.\nFiona rivela quindi la sua reale identit\u00e0 - anche se questa non costituisce una sorpresa per l'agente segreto britannico che l'aveva notata indossare lo stesso anello di Emilio Largo - e Bond verr\u00e0 scortato dai due sicari del capo. Prima per\u00f2 di essere condotto dal cattivo, riesce Bond a liberarsi nascondendosi tra la folla di una festa popolare. Rifugiatosi al \"Kiss Kiss Club\", viene nuovamente identificato mentre balla con una sconosciuta; Fiona Volpe gli si avvicina facendo allontanare la donna. Bond e Fiona iniziano a ballare un lento. Nel frattempo, uno dei due sicari, da dietro una tenda, punta la pistola contro Bond il quale finge di non accorgersene, ma nel momento dello sparo frappone il corpo di Fiona alla traiettoria del proiettile. Fiona Volpe cos\u00ec muore e il suo corpo viene accasciato, senza suscitare sospetti, dolcemente su una sedia.\nIn \"Mai dire mai\".\nNel film rivale della serie originale, \"Mai dire mai\", il personaggio, interpretato dall'attrice nicaraguense Barbara Carrera, \u00e8 una psicopatica \"killer di nome\" \"Fatima Blush\", affiliata all'organizzazione criminale della SPECTRE."}
{"id": "3796324", "revid": "129019", "url": "https://it.wikipedia.org/wiki?curid=3796324", "title": "Fabbrica Casaramona", "text": ""}
{"id": "3796325", "revid": "599013", "url": "https://it.wikipedia.org/wiki?curid=3796325", "title": "\u00c7a\u011flar Birinci", "text": ""}
{"id": "3796326", "revid": "599013", "url": "https://it.wikipedia.org/wiki?curid=3796326", "title": "Ulrik Lindkvist", "text": ""}
{"id": "3796328", "revid": "4175", "url": "https://it.wikipedia.org/wiki?curid=3796328", "title": "Castello Orsini - Odescalchi", "text": ""}
{"id": "3796329", "revid": "110157", "url": "https://it.wikipedia.org/wiki?curid=3796329", "title": "L'uno", "text": "L'uno \u00e8 una commedia di Vittorio Alfieri.\nLa commedia, che mette in scena la nomina di un re, Dario di Persia, scelto col nitrito di un cavallo, ha intenti di satira politica contro i governi assolutisti.\nTrama.\nL'azione si svolge a Susa, capitale del regno persiano, e si basa sull'episodio dell'elezione di Dario Istaspe al trono. Alcuni fra i grandi, scoperta l'impostura di un mago, il quale, sotto nome di Smerdi, figlio secondogenito di Ciro, fatto segretamente uccidere dal fratello Cambise, aveva usurpato il potere, ordiscono una congiura e l'uccidono: il trono di Persia resta quindi vacante. Agli uccisori del finto Smerdi, sette secondo la storia, ma dei quali solo quattro compaiono nella commedia (Dario, Gobria, Megabize ed Orcane) spetta di decidere quale governo debba darsi alla Persia. Ognuno di essi caldeggia un diverso partito: cos\u00ec Dario vuole si ritorni alla monarchia; Megabize invece propende per il governo popolare; Orcane all'oligarchico; Gobria invece, uomo saggio e vero filosofo, rimane indifferente, ben sapendo che i suoi compagni celano, sotto la maschera del bene del popolo, le pi\u00f9 cupide e sfrenate voglie di potere. Egli pertanto si mostra pronto ad accogliere il partito in cui gli altri tre converranno; ma i tre discutono sempre e non concludono nulla.\nIntanto Parisa, moglie di Dario, fa un sogno meraviglioso ed allo stesso tempo uno non meno straordinario turba i sogni d'Ippofilo, il custode di Chesballeno, prediletto corsiero di Dario, al quale un oracolo ha predetto che il suo cavallo lo far\u00e0 grande. I sogni sono spiegati da un indovino, Oneiro, quali presagi di futura grandezza per Dario, il quale finge di deridere indovini ed oracoli; ma quando alla meravigliosa guarigione del suo destriero, che recupera la sanit\u00e0 annusando le insegne regali, si unisce l'appoggio del Gran Sacerdote, esso getta la maschera d'indifferenza dietro cui si nascondeva e pensa seriamente al modo di ottenere il regno.\nUna nuova assemblea \u00e8 indetta, i quattro Grandi si radunano per prendere una decisione; ma i pareri son sempre discordi; ognuno rimane fermo nella sua opinione e cerca di farla prevalere. Per poco la disputa non degenera in battaglia, e gi\u00e0 scintillano, sguainate, le spade, quando il Gran Sacerdote appare improvviso fra i contendenti, e propone un mezzo per troncare ogni litigio: si ridoni alla Persia un monarca ed il monarca sia eletto dalla sorte:\nDopo breve contrasto, tutti accettano e partono; ma in casa di Dario fra lo stalliere Ippofilo, innamorato della damigella di Parisa, la damigella stessa, Parisa ed il Sacerdote si macchina un'astuzia, perch\u00e9 il primo a nitrire sia il cavallo di Dario. Lo stalliere trova un espediente molto triviale, ma che ottiene il bramato effetto: all'alba del seguente giorno Chesballeno, primo fra i cavalli dei contendenti alza il nitrito e Dario \u00e8 re."}
{"id": "3796333", "revid": "110157", "url": "https://it.wikipedia.org/wiki?curid=3796333", "title": "I pochi", "text": "I pochi \u00e8 una commedia di Vittorio Alfieri.\nQuesta commedia \u00e8 una satira politica diretta contro l'oligarchia. Nell'intento di dimostrare quanto debole e dannoso possa essere il governo oligarchico, Alfieri scelse un sanguinoso episodio della storia romana, le turbolenze eccitate dai Gracchi, che egli vede non come eroi popolari, ma come ambiziosi ipocriti che agognano a pescare nel torbido:\nAlfieri rappresenta gli intrighi diretti ad ottenere le dignit\u00e0 in una repubblica dominata da pochi potenti che, secondo ci\u00f2 che torna loro vantaggioso, raffrenano o scatenano le malvagie inclinazioni della \u00abinfida, iniqua e mobile\u00bb plebe.\nTrama.\nIl maggiore dei Gracchi, Tiberio, fa di tutto per togliere il consolato a Fabio, oratore, suo rivale, e darlo al plebeo Gloriaccino; il Gracco minore, Caio, fa ogni sforzo per aver in sposa Mitulla, figliuola di Gloriaccino, della quale, sebbene plebea, \u00e8 pazzamente invaghito; Cornelia cerca in ogni modo di vendicarsi delle tante matrone \nche osano gareggiare con essa, e specialmente di Terza, la moglie di Fabio. Questo \u00e8 lo scenario della commedia.\nTiberio, continuamente spronato dalle esortazioni di un retore greco, Diofane, e di un falso filosofo, Blosio, da cui si lascia suggestionare, chiede al fratello Caio il suo appoggio nella guerra contro il Senato e contro Fabio. Caio gli si offre tutto, purch\u00e9 persuada la madre ad accondiscendere alle sue nozze con Mitulla. Tiberio ci si prova, ma Cornelia, sebbene pronta ad ogni sacrificio per levare in alto la casa dei Gracchi, si ribella a tale proposta, che del resto non \u00e8 gradita nemmeno a Lentulio, il vero padre di Mitulla, plebeo tanto probo ed onesto e contento del suo stato, quanto il fratello Gloriaccino, che ne adott\u00f2 la figlia, \u00e8 malvagio e stolidamente ambizioso.\nLentulio, volendo rompere le trattative per il matrimonio della figlia con Caio, va a trovar Cornelia insieme a Terza: e il colloquio fra le due matrone che si odiano mortalmente, \u00e8 gara di sarcasmi e di mal velati insulti. Cornelia, che non si era lasciata piegare n\u00e9 da preghiere, n\u00e9 da considerazioni politiche a dare il suo consenso al matrimonio del figlio, vi si adatta ora per dispetto che Terza lo voglia rompere; ma Lentulio, cui preme la felicit\u00e0 di Mitulla, svela, presente il fratello, al tribuno Furiaccino che la fanciulla, gi\u00e0 promessa a lui, or va sposa a Caio Gracco. Il tribuno furibondo minaccia di vendicarsi, e colto il momento che Gloriaccino colla figlia si era recato a far visita a Cornelia, irrompe in casa dei Gracchi e, insultando Gloriaccino, gli giura che non sar\u00e0 mai console. Tiberio va al Senato per propugnare l'elezione del plebeo, ma la moltitudine, istigata da Furiaccino, lo interrompe, lo ingiuria e lo ucciderebbe fors'anche se, per opera di Fabio, non riuscisse a stento a rifugiarsi nella propria casa.\nFabio, eletto console, viene egli stesso a trovare i Gracchi, esortandoli a riconciliarsi col Senato:\nI Gracchi per\u00f2 furenti per il sofferto scorno, non cedono. Fabio parte e con Fabio tutti coloro che speravano di trarre vantaggio dalla vittoria dei Gracchi, e che li abbandonano\nvinti. Il retore greco invece non si allontana, ma propone un infallibile mezzo per trarre delle ingiurie patite aspra vendetta:"}
{"id": "3796335", "revid": "74801", "url": "https://it.wikipedia.org/wiki?curid=3796335", "title": "Andrea Amoretti", "text": "La giovinezza.\nPrimogenito di Pancrazio Amoretti e Rosa Spaggiari, impar\u00f2 dal padre e dagli zii l'arte fabbrile nella nativa San Pancrazio.\nQuando nel 1774 lo zio Giacomo Amoretti aiut\u00f2 il tipografo della corte di Parma Giambattista Bodoni ad incidere i punzoni e a battere e rettificare le matrici per i caratteri dell\"'Epithalamia exoticis linguis reddita\" del De Rossi (edita nel 1775), Andrea, allora chiamato solo Sebastiano, era continuamente impegnato coi suoi due fratelli Pietro e Giovanni a trasportare dalla citt\u00e0 al paese e viceversa il materiale tipografico.\nSi dedic\u00f2 agli studi religiosi e, consacrato sacerdote nel dicembre del 1783, prese il nome di don Andrea.\nLa collaborazione con Bodoni.\nEssendo fabbro e meccanico di talento, fu assunto dal Bodoni per incidere i punzoni della Reale Tipografia.\nNel 1783 Giandomenico Bodoni scrisse ai fratelli Giuseppe e Giambattista: \u00abQuanto piacere ho provato a vedervi ed ammirare le faticose opere vostre. \"Se non mi fosse noto, crederei che lavoraste per arte magica: io non so comprendere come possiate fare ed aver fatto tante cose; bisogna che quel Giovine (don Andrea), od altro Ferraro, che io conobbi quando fui in Parma, che vi facea le forme da gettare (Giacomo Amoretti), vi aiuti forte nello sgrossare i punzoni\"\u00bb.\nMentre nel 1788 il Bodoni viaggiava tra Roma e Napoli, don Andrea lavorava con Giacomo nella getteria, come testimoniano le lettere che Giuseppe Bodoni inviava al fratello Giambattista. Egli incise autonomamente molti dei caratteri Bodoniani, tra cui il carattere \"Parma\", il corpo pi\u00f9 piccolo mai utilizzato da Bodoni e presente all'inizio dei Manuali Tiporafici del Sommo Tipografo del 1788 e del 1818.\nNel presunto testamento di Giuseppe Bodoni, scritto a Saluzzo il 3 settembre 1815, si legge addirittura: \"[...] li si risponder\u00e0 che Bodoni non ha intagliato verun carattere. Chi ha preparato tutti i pezzi d'acciajo per fare i punzoni \u00e8 stato Pancrazio e Giacomo Amoretti; \"D. Andrea Amoretti gli ha intagliati\" [...]\".\nL'officina dei Fratelli Amoretti.\nNel 1791 si consum\u00f2 il dissidio tra Bodoni e gli Amoretti e don Andrea intraprese coi fratelli e gli zii l'attivit\u00e0 in proprio, fondando l'officina dei cosiddetti Fratelli Amoretti, diventando diretto concorrente di Bodoni e diffondendo la voce di aver inciso in prima persona i caratteri Bodoniani.\nNel tempo libero che il ministero di sacerdote a San Pancrazio gli concedeva, don Andrea si dedic\u00f2 all'arte di punzonista e tipografo e perfezion\u00f2 insieme allo zio Giacomo e al fratello Pietro strumenti meccanici e torchi tipografici. Si accontent\u00f2 di restare sacerdote semplice per dedicarsi all'arte tipografica, solo nel 1802 ricevette un canonicato mediante una bolla di Papa Pio VII.\nTra i capolavori della tipografia spuntano le \"Orazioni Funebri e Discorso sul Segreto Politico\" del Turchi (\"1796\"), il \"Feria Sexta in parasceve de processione ad ponendum Christum in sepulcro\" (1797) e i \"Sonetti su l'Armonia\" di Angelo Mazza, del 1801.\nIl conte Claudio Linati gli fu amico ed incise un suo ritratto con la seguente dicitura: Andreas Amorettus /sacerdos Parmensis / aeris et ferris artificiis clarus / praesertim autem / characterum cusor eximius / \"Discite, gnavus homo pulchras ut provehat artes / daedala si menti sit sociata manus. Claudius Linati amicus delineavit et sculpsit Parmae 1807\"\nLa scomparsa.\nDon Andrea mor\u00ec il 6 marzo 1807 a soli quarantanove anni. L'Arciprete di San Pancrazio Lorenzo Biondi ottenne dal Vescovo Carlo Francesco Maria Caselli il permesso di tumularlo in chiesa a lato dell'altare maggiore.\nLa sua lapide funeraria recita: Heic / in pace XP dormit / Andreas Amorettus / presbyter pientissimus et ingeniosus / qui / archierei aedis huius adiutor / doctus adsiduus gratuito / pulcherrima laborum relaxatione / instrumentis excogitandis perficiundis / formisq. typographicis affabre cudendis / famam singularem adeptus / omnibus amabilis / vixit annos XLIX mens I dies XV / decessit prid. non mart. anno CIICCCVII / Pancratius pater / Iohannes Petrus Victorinus frs. / familiae officinaeque suae columen / desiderantes lugentes / condiderunt\n(trad.: Qui / nella pace di Cristo dorme / Andrea Amoretti / sacerdote molto pio ed ingegnoso / il quale / aiutante dell'arciprete di questo tempio / dotto assiduo senza beneficio / durante il meraviglioso riposo dal lavoro / ideando e perfezionando strumenti / e forgiando forme tipografiche con arte / ottenuta fama singolare / amabile con tutti / visse 49 anni 1 mese 15 giorni / mor\u00ec il giorno precedente le none di marzo nell'anno 1807 / il padre Pancrazio / i fratelli Giovanni Pietro Vittorino / la colonna della sua famiglia e dell'officina / desiderosi piangenti / seppellirono).\nNel 1808 fu realizzato a Piacenza un altro ritratto, postumo, ricalcante quello del conte Linati, con la seguente iscrizione: Andreae Amoretti sacerdoti / pagi D. Pancratii in Parmensibus / spei florente aevo interceptae / aeris plumbi ferri / quotquot fuere characterum cusori / typographicae artis miraculo / Bodonio uni secundo / Mauritius de Magistris sculpsit Placentiae 1808\n(trad: Ad Andrea Amoretti sacerdote / del villaggio di San Pancrazio nel Parmense / preso nell'et\u00e0 fiorente di aspettative / di rame piombo e ferro / incisore di tutti i caratteri che vi furono / miracolo dell'arte tipografica / secondo al solo Bodoni / Maurizio de Magistris scolp\u00ec a Piacenza 1808)."}
{"id": "3796337", "revid": "62004", "url": "https://it.wikipedia.org/wiki?curid=3796337", "title": "Cholet-Pays de Loire 2011", "text": "Il Cholet-Pays de Loire 2011, trentaquattresima edizione della corsa e valida come evento dell'UCI Europe Tour 2011 categoria 1.1, si svolse il 20 marzo 2011 su un percorso di 197\u00a0km. Fu vinta dal francese Thomas Voeckler, che giunse al traguardo con il tempo di 4h49'36\", alla media di 40,81\u00a0km/h.\nTagliarono la linea d'arrivo 107 ciclisti."}
{"id": "3796338", "revid": "287204", "url": "https://it.wikipedia.org/wiki?curid=3796338", "title": "Congregazione di Beuron", "text": "La Congregazione di Beuron (in latino \"Congregatio Beuronensis\") \u00e8 una delle congregazioni monastiche di diritto pontificio che costituiscono l'Ordine di San Benedetto.\nOrigini.\nLa congregazione fu fondata dai fratelli Rudolf ed Ernst Wolter: originari di Bonn, compirono gli studi teologici a Colonia e furono ordinati sacerdoti; nel 1856 entrarono tra i benedettini cassinesi dell'abbazia romana di San Paolo fuori le Mura prendendo i nomi di Mauro e Placido.\nA istanza di Caterina, principessa vedova di Hohenzollern-Sigmaringen, di cui dom Mauro era confessore, nel 1860 l'abate di San Paolo Angelo Pescetelli invi\u00f2 i due Wolter in Prussia per fondarvi nuovi monasteri (iniziativa sostenuta anche da papa Pio IX, che ricevette in udienza dom Mauro e dom Placido il 29 settembre 1860): i due fratelli soggiornarono per alcuni mesi del 1863 presso l'abbazia francese di Solesmes, dove ricevettero dall'abate Prospero Gu\u00e9ranger un nuovo orientamento monastico.\nDopo aver tentato invano di fare nuove fondazioni attorno a Colonia, grazie alle donazioni della principessa Caterina, i fratelli Wolter riscattarono l'antica abbazia dei canonici di Sant'Agostino di Beuron, secolarizzata nel 1802 e assegnata agli Hohenzollern-Sigmaringen. Con l'approvazione di papa Pio IX, Ermanno von Vicari, arcivescovo di Friburgo in Brisgovia, il 10 febbraio 1863 eresse il monastero di Beuron come priorato benedettino autonomo con noviziato proprio e Mauro Wolter fu nominato priore; il servizio liturgico fu solennemente inaugurato il 24 maggio 1863, giorno di Pentecoste.\nPrimi sviluppi.\nLe costituzioni di Beuron, basate sulla regola benedettina e redatte su modello di quelle di Solesmes, vennero approvate dall'arcivescovo von Vicari il 28 ottobre 1866: nelle costituzioni il futuro superiore di Beuron veniva indicato come abate generale di una nuova congregazione benedettina. Le costituzioni di Beuron ottennero una prima approvazione pontificia il 14 marzo 1873 e, dopo varie integrazioni, l'approvazione definitiva della Santa Sede il 22 agosto 1884.\nQuando si raggiunse il numero di dodici monaci professi, con breve dell'11 settembre 1868 Pio IX elev\u00f2 il priorato di Beuron ad abbazia: il 20 settembre successivo, in San Paolo fuori le Mura, dom Mauro ricevette la benedizione abbaziale dal cardinale Karl August von Reisach.\nEspansione della congregazione.\nLa prima filiale di Beuron fu il priorato di Arnstein, aperto nel 1869 e soppresso dal governo prussiano nel 1871. Seguirono: il monastero di Maredsous, fondato in diocesi di Namur nel 1872 grazie alle donazioni della famiglia Descl\u00e9e; il monastero di Emaus, presso Praga, fondato nel 1880 per iniziativa del cardinale von Schwarzenberg e con l'approvazione dell'imperatore Francesco Giuseppe; il monastero di Seckau, fondato in Stiria nel 1883. Dal monastero di Maredsous ebbe origine quello di Erdington, presso Birmingham, affidato ai monaci nel 1876.\nCon l'elevazione ad abbazia di Maredsous (breve di papa Leone XIII dell'8 marzo 1878) e la benedizione del primo abate di Emaus (26 aprile 1885), la congregazione di Beuron prese la sua piena configurazione canonica.\nNel 1892 i benedettini di Beuron acquistarono dai gesuiti il convento di Maria Laach, in Renania, elevato ad abbazia nel 1893 e divenuta una delle principali della congregazione; nel 1899 i benedettini di Maredsous fondarono quella che divenne l'abbazia \"Regina Coeli\" di Mont-C\u00e9sar, presso Lovanio, e i monaci di Beuron fondarono in Vestfalia il priorato da San Giuseppe, presso Gerleve; il monastero della Dormizione, fondato dall'imperatore Guglielmo II sul monte Sion a Gerusalemme, divenne priorato beuronense nel 1906.\nNel capitolo generale del 1887 fu presa la decisione di dare inizio a un ramo femminile della congregazione: per iniziativa della contessa Gabriella Swertz-Spork il primo monastero, dedicato a San Gabriele, sorse a Praga nel 1891 e fu popolato da monache provenienti dall'abbazia di Nonnberg. Il secondo monastero femminile fu fondato nel 1893 a Maredret per volont\u00e0 di Placido Wolter e fu affidato a monache di Sainte C\u00e9cile di Solesmes; il terzo, quello di Santa Ildegarda, fu fondato nel 1904 a Eibingen dal principe Carlo I di L\u00f6wenstein-Wertheim-Rosenberg e popolato da monache provenienti da Praga.\nInfluenza di Beuron.\nLa congregazione di Beuron svolse una funzione importante nella riunione delle varie famiglie benedettine in una confederazione come auspicato da papa Leone XIII e fu proprio un benedettino beuronese, l'abate di Maredsous Ildebrando de Hemptinne, a essere scelto come primo abate primate dell'ordine.\nI benedettini di Beuron ebbero un ruolo notevole nella restaurazione della quasi estinta congregazione brasiliana, i cui monasteri furono ripopolati da monaci provenienti dall'Europa guidati da Gerardo van Caloen di Maredsous, e nella rinascita del monachesimo benedettino in Portogallo (i monasteri di Cucujaes e Singeverga rimasero aggregati alla congregazione di Beuron fino al 1931).\nUn monaco di Beuron, Andrea Amrhein, nel 1884 fond\u00f2 a Reichenbach la societ\u00e0 di San Benedetto per le missioni estere, che diede origine a quella che nel 1904 divenne la congregazione di Sant'Ottilia.\nPerdita delle abbazie non tedesche.\nNel corso del XX secolo la congregazione di Beuron, che aveva assunto un carattere internazionale, perse le sue case fuori dalla Germania.\nLo scoppio della prima guerra mondiale pose fine all'espansione della congregazione: nel 1919 i beuronesi di Erdington furono espulsi dall'Inghilterra (si trasferirono a Weingarten) e i numerosi monaci tedeschi dell'abbazia praghese di Emaus dovettero lasciare la Cecoslovacchia (fondarono i monasteri di Gr\u00fcssau e Neresheim).\nLe abbazie belghe di Maredsous e Mont-C\u00e9sar, nel 1920, si separarono dalla congregazione per iniziare quella dell'Annunziata.\nUna nuova fondazione fu fatta a Neuburg nel 1926 nel 1927 l'abbazia sublacenze di Vaals, nei Paesi Bassi, pass\u00f2 alla congregazione di Beuron.\nIl regime nazionalsocialista soppresse alcuni monasteri tedeschi, altri sopravvissero trasformandosi in ospedali militari. Con la fine della seconda guerra mondiale le abbazie tedesche soppresse vennero restaurate; i due monasteri cechi di Emauzy e Lubin lasciarono la congregazione di Beuron per aderire a quella Slava; monaci tedeschi dovettero abbandonare l'abbazia di Gr\u00fcssau e trasferirsi dalla Slesia a Wimpfen; Vaals fu abbandonata; l'abbazia della Dormizione a Gerusalemme, danneggiata della guerra arabo-israeliana, nel 1948 venne abbandonata dai beuronesi e pass\u00f2 alle dipendenze dell'abate primate.\nNel 1949 il priorato di Las Condes in Cile pass\u00f2 dalla congregazione di Solesmes a quella di Beuron, ma poi si un\u00ec assieme ad altri monasteri argentini e uruguaiani nella congregazione del Cono Sur.\nGoverno.\nIn origine il governo della congregazione era affidato all'arciabate di Beuron ma nel 1918 il mancato intervento, a causa della guerra in corso, dei rappresentanti delle altre abbazie all'elezione del IV arciabate di Beuron mise in crisi la sua autorit\u00e0. Nel capitolo generale del 1921 all'arciabate, che pure continuava a presiedere la congregazione, fu tolto il diritto della visita canonica delle altre case della congregazione e nel capitolo del 1936 il governo della congregazione fu affidato a un abate presidente da eleggere tra gli abati della congregazione.\nLa sede generalizia \u00e8, di fatto, il monastero dell'abate che presiede \"pro tempore\" la congregazione (nel 2010, l'abate di Maria Laach).\nAttivit\u00e0 e diffusione.\nI monaci della congregazione di Beuron condividono le finalit\u00e0 apostoliche, pastorali e sociali di tutti i benedettini, ma le loro costituzioni escludono l'insegnamento e la direzione delle parrocchie; si dedicano particolarmente alla predicazione delle missioni popolari e dei ritiri, alla formazione liturgica dei fedeli e alla cura del culto liturgico.\nLa congregazione conta monasteri in Austria e Germania.\nAlla fine del 2008 alla congregazione appartenevano 10 tra abbazie e priorati e 242 tra religiosi professi e novizi, 128 dei quali sacerdoti."}
{"id": "3796340", "revid": "110157", "url": "https://it.wikipedia.org/wiki?curid=3796340", "title": "I troppi", "text": "I troppi \u00e8 una commedia di Vittorio Alfieri.\nCon questa commedia di satira politica, Alfieri si rivolge contro la demagogia popolare. Egli stesso scrisse: \u00abLo scopo della commedia \u00e8 la totale derisione dell'immaginaria democrazia e libert\u00e0 d'Atene. L'intreccio sar\u00e0 l'ambascieria stupida-vile-insolente di Atene al conquistatore dell'Asia\u00bb.\nUna sentenza di Sofocle, da Edipo a Colono, \u00e8 citata come una sorta di sottotitolo: \u00abRagional Moltitudine imperante?\u00bb\nTrama.\nUn'ambasceria di dieci plebei, macellai o ciabattini, divisi in due schiere, l'una guidata da Demostene, l'altra da Eschine, entra nella reggia d'Alessandro in Babilonia, aspettando un'udienza per annunciargli che Atene lo ha eletto a suo Arconte perpetuo. I dieci fanno pompa di austerit\u00e0 repubblicana; anzi, dopo aver divorato una sontuosa cena e rubate due o tre tazze d'argento, esaltano la frugalit\u00e0 ateniese:\nMa viene loro comunicato che, se vogliono essere ricevuti dal re, dovranno, secondo l'uso persiano, prosternarsi alla sua presenza. Sorge per questo un gran diverbio fra i cinque oratori guidati da Demostene e gli altri, dei quali \u00e8 capo Eschine. Costui, che mostra la necessit\u00e0 di piegarsi ai voleri del potente Alessandro, \u00e8 ingiuriato da Demostene, il quale protesta che mai un ateniese si umilier\u00e0 a tal segno dinanzi ad un mortale. Aristotele e Clito, greci essi pure, prendendo sul serio i magnanimi rifiuti di Demostene, pronto a cedere se lo pagheranno bene, cercano un mezzo di salvar capra e cavoli: i cortigiani ridono invece della sciocca superbia degli Ateniesi. Alessandro, desideroso di umiliare la repubblica tanto avversa a suo padre, finge di voler rispettare la dignit\u00e0 degli ambasciatori; costoro si prosterneranno quando esso apparir\u00e0, ma non a lui, bens\u00ec all'immagine di Pallade che porter\u00e0 sull'elmo. Alcuni talenti dati a Demostene acquetano tutti gli scrupoli suoi e degli oratori, che all'udienza per\u00f2 s'avvedono d'esser stati beffati, giacch\u00e9 sull'elmo del re non risplende una Pallade, ma un enorme gufo che \nFra le risate ed il tumulto dei Persiani e dei Macedoni Demostene espone il motivo dell'ambasceria; Alessandro ne \u00e8 in pari tempo offeso e lusingato; ma in lui il filosofo la vince questa volta sul conquistatore ed invita a banchettare i due capi: Eschine e Demostene. Ed ecco, a mezzo il convito, presieduto dal re ed a cui siedono Aristotele, Efestione, Clito, Antipatro ed un indiano filosofo, Calano, sorgere un litigio fra Clito ed Alessandro: Clito trascende nei motteggi, ed il re, cui l'ira fa velo alla mente, lo uccide:\nDemostene spaventato non vuol trattenersi un istante di pi\u00f9 nella reggia, che suona dei lamenti del pentito monarca.\nGli oratori si preparan quindi a partire, ed avviliti, derisi, disprezzati come ladri e vigliacchi, tornano ad Atene."}
{"id": "3796344", "revid": "697352", "url": "https://it.wikipedia.org/wiki?curid=3796344", "title": "L'antidoto", "text": "L'antidoto (o Tre veleni rimesta, avrai l'antidoto) \u00e8 una commedia di Vittorio Alfieri. \nSi tratta di una commedia di satira politica, che con un'allegoria intende rappresentare in modo favorevole la monarchia parlamentare costituzionale.\nTrama.\nLa scena \u00e8 in una delle isole Orcadi, abitata, verso il X secolo, da un popolo rozzo e povero, ma giusto, magnanimo e non corrotto. Pigliatutto, pescatore che ha inventato la rete, si \u00e8 fatto con questa scoperta il primo dell'isola ed ha abbattuto l'autorit\u00e0 dei Pigliapoco, i quali erano pescatori di lenza ed inventori di essa. La moltitudine dei Guastatutto, che pigliava un tempo i pesci colle mani e non viveva quindi troppo lautamente, ora che per mezzo della rete di Pigliatutto ha pesce finch\u00e9 ne vuole, favorisce e rispetta il felice inventore, che invece \u00e8 odiato ed insidiato dai Pigliapoco. Costoro ben sanno che se Pigliatutto non avr\u00e0 eredi, la rete cadr\u00e0 in loro mani e con la rete l'agognato potere; quindi pensano al modo di impedire che Piglianchella, moglie di Pigliatutto, prossima al parto, possa sgravarsi. Coll'aiuto di Pigliarello, mago dell'isola, alcune fra le donne dei Pigliapoco fanno un potente incantesimo, in forza del quale Piglianchella non pu\u00f2 partorire.\nGi\u00e0 la sventurata regina \u00e8 sul punto di perdere la vita insieme al nascituro, e i Pigliapoco si rallegrano del prospero successo delle loro insidie, quando, condotto dal caso o dalla volont\u00e0 del cielo, approda all'isola un mago arabo, discepolo di Zoroastro. Costui svela a Pigliatutto i perfidi raggiri dei Pigliapoco, che furono per\u00f2 soltanto strumento del fato. Essi, anche se lo volessero, non potrebbero pi\u00f9 sciogliere la strana mal\u00eca che hanno ordita: ci\u00f2 dipende ora da Pigliatutto, al quale la moglie non pu\u00f2 dar altro erede che un mostro o rimanere in eterno pregnante. Il mostro per\u00f2 potr\u00e0 assumere nascendo tre forme: o perfettissimo di mente, ma senza gambe; o colle gambe, ma privo di mani e con tre teste; o senza testa addirittura. Sta a Pigliatutto lo scegliere fra i tre quello che pi\u00f9 gli conviene. Il pover'uomo non ne vorrebbe alcuno; ma la scelta \u00e8 imposta dal destino e bisogna rassegnarsi, per\u00f2 ogni volta che tenta una scelta il mago gli fa balenare terribile conseguenze. Il povero Pigliatutto non sa pi\u00f9 a che santo votarsi e sospende la terribile scelta. \nMa il male di Piglianchella si aggrava e bisogna decidersi. Visto che nessuno fra i suoi parenti e consiglieri sa dargli un buon suggerimento, il mago propone a Pigliatutto di consultare i morti. Pigliatutto acconsente, ed il mago con terribili scongiuri evoca una prima ombra, quella del persiano Dario, il quale, forte dell'esperienza propria, vuol spingere Pigliatutto a scegliere il mostro senza testa. Ma i ragionamenti di Dario non persuadono Pigliatutto che, evocato Caio Gracco, chiede a costui un consiglio; il romano lo esorta (senza successo, per\u00f2) a rassegnarsi al Senzagambe. Terza ed ultima ombra, appare Demostene che eccita il re a scegliere il Treteste. Le ombre incidono la lor sentenza in tre marmi; ma Pigliatutto non sa, non vuole, non pu\u00f2 decidersi. Allora, in mezzo ad una terribile commozione della natura, il mago opera uno strano prodigio; i massi si stritolano, le ombre scompaiono, la mal\u00eca dei Pigliapoco si spezza e Piglianchella si sgrava.\nLo spaventoso cataclisma ha sgomentato tutti gli isolani, i quali, abbandonate le case crollanti, si rifugiano sulla riva del mare. Ad accrescere il loro terrore si sparge la voce che il mostro \u00e8 nato: allora, obliati i vecchi rancori, nobili e plebei si riaccostano, decidono di sbarazzarsi tosto del mostro e di Pigliatutto, di impadronirsi della rete. E gi\u00e0, prima di averla presa, se ne contrastano il possesso e tutta per s\u00e9 la vogliono i Pigliapoco come i Guastatutto; il disordine \u00e8 al colmo. Ad un tratto appaiono sulla scena alcuni che narrano quanto \u00e8 veramente accaduto. Piglianchella non ha partorito un mostro, ma una fanciulla bellissima, subito cresciuta cos\u00ec da sembrar una giovane ventenne. Ed essa viene sulla spiaggia, accompagnata dal padre e dal mago, e coll'incanto della sua bellezza portentosa conquide tutti i cuori. Parla e promette di fare il popolo felice, ottimo, giusto, in una parola, libero: bene ha fatto il padre a non voler scegliere tra i mostri, poich\u00e9 cos\u00ec \u00e8 nata lei, come \"Antidoto\" ai vizi degli altri.\nI Guastatutto, come sprovvisti e poveri, avranno l'uso della rete, ma il fabbricarla, rattopparla e custodirla spetter\u00e0 soltanto ai Pigliapoco, arbitro supremo e solo di essa rimanendo per\u00f2 Pigliatutto e i figli dei suoi figli. Tutti acconsentono in tali patti e li giurano; alla neonata si chiede poi sotto qual nome voglia esser onorata, ed essa risponde:"}
{"id": "3796345", "revid": "287204", "url": "https://it.wikipedia.org/wiki?curid=3796345", "title": "Hoht\u00fcrli", "text": "Hoht\u00fcrli (2.778 ) \u00e8 un valico alpino svizzero situato nell'Oberland bernese.\nDescrizione.\nCollega Kandersteg (nella Kandertal) con Griesalp (nella Kiental).\nDal punto di vista orografico il valico separa le Alpi Bernesi (a sud) dalle Prealpi Bernesi (a nord). A sud si trova il gruppo del Bl\u00fcmlisalp, mentre a nord vi \u00e8 quello del D\u00fcndenhorn."}
{"id": "3796346", "revid": "110157", "url": "https://it.wikipedia.org/wiki?curid=3796346", "title": "La finestrina", "text": "La finestrina \u00e8 una commedia di Vittorio Alfieri.\nLo stesso Alfieri scrisse che \u00ablo scopo della commedia \u00e8 d'indagare nei pi\u00f9 astrusi nascondigli del cuor dell'uomo le vere ragioni del suo operare s\u00ec in bene che in male e mettere in evidenza il vero invece dell'apparente che vien creduto dai pi\u00f9\u00bb.\nTrama.\nLe ombre dei beati dimoranti nei Campi Elisi hanno richiamato l'attenzione di Giove sopra la strana condotta dei giudici infernali, Radamante, Eaco, e Minosse, i quali mandano da qualche tempo nelle loro sedi pi\u00f9 malfattori che galantuomini. Giove invia nell'Averno Mercurio perch\u00e9 si accerti se le lagnanze son giuste ed assista a qualche giudizio.\nMercurio arriva, desta i giudici, li strapazza e ordina loro di assidersi nel tribunale ed alla sua presenza adempire al debito loro. Essi per\u00f2 gli spiegano come facciano a regolarsi nel dare giudizio sui meriti e sulle colpe delle ombre illustri, alle quali, appena varcato il fiume fatale, spunta sul cocuzzolo un corno. Prima fra le ombre appare pertanto quella d'un abitante di Saturno che, essendo re, aveva concepito l'ingegnoso disegno di avvicinare per mezzo d'argani il suo globo al sole e cos\u00ec ottenere maggior calore: ma i sudditi annoiati sul pi\u00f9 bello gli avevano fatta la festa. Eaco ammira il grandioso disegno, Radamante pure, soltanto Minosse non prende parte a quest'ammirazione; ma vincono gli altri due e il Saturnisco \u00e8 giudicato degno degli Elisi.\nSi presenta poi una Lunatina che racconta di aver voluto emancipare il suo sesso dalla tirannia dei maschi: i giudici si entusiasmano di bel nuovo e mandano l'emancipatrice nelle sedi dei beati. Ma ecco un'ombra di aspetto maestoso ed imponente: \u00e8 Maometto, che parla con arroganza, e chiede, in premio dei suoi grandi fatti, di esser onorato di un seggio a nessun altro secondo. La sua impudenza irrita Minosse, ma colpisce d'ammirazione gli altri due che vogliono mandare anche lui negli Elisi. Minosse s'oppone, perch\u00e9 non pu\u00f2 esser stimato degno di eterna beatitudine chi ha disprezzato Giove: Eaco e Radamante persistono nella loro determinazione e Mercurio, pieno di stizza, ritorna in fretta e in furia all'Olimpo, parendogli d'averne veduto abbastanza.\nMaometto intanto penetra negli Elisi, dove incontra tosto le sue due mogli, uccise dopo la sua morte perch\u00e9 gli tenessero compagnia nei regni bui. Desideroso di trovarsi coi grandi che abitano col\u00e0, egli tenta sbarazzarsi delle due donne, ma inutilmente, poich\u00e9, appena ha incontrato Confucio, ecco corrergli incontro la sua prima moglie, rammentandogli i suoi benefici. Confucio lo lascia allora con mal garbo; e Maometto, liberatosi da Cadigia, cerca di intrattenersi con Omero, quand'ecco piombargli addosso Mercurio che lo trascina dinanzi al tribunale e, toccandogli il petto colla sua verga, vi apre una finestrina che lascia agli attoniti giudici conoscere tutti i suoi malvagi pensieri, i celati delitti. Dopo di lui la sua Cadigia \u00e8 sottoposta di nuovo al giudizio e con lei il Saturnisco e Confucio, dei quali la finestrina svela le colpe e l'ipocrisia.\nMa la Lunatina, che ha visto s\u00ec nuovo metodo di giudicare ed \u00e8 sfuggita per caso al messaggero di Giove, mette a rumore gli Elisi: le ombre tumultuano perch\u00e9 non vogliono n\u00e9 finestrino n\u00e9 spacchi che compromettano la loro felicit\u00e0. I giudici spaventati fuggono; Mercurio, a cui minacciano di aprir pure in petto la finestrina, vista la mala piega che prendono le cose, promette che nessuna pi\u00f9 se ne aprir\u00e0; e le Ombre conchiudono:"}
{"id": "3796349", "revid": "767487", "url": "https://it.wikipedia.org/wiki?curid=3796349", "title": "Nabil Aslam", "text": "Carriera.\nClub.\nGioca con le giovanili del Br\u00f8ndby e del Frem. Nel 2003 il Frem lo promuove in prima squadra. Gioca al Frem fino al 2008, salvo una parentesi in prestito all'Hvidovre. Nel luglio 2008 viene acquistato dall'Horsens, in cui milita per 8 anni. Il 29 agosto 2014 viene ufficializzato il suo passaggio all'Akademisk Boldklub. Dopo aver collezionato 8 presenze in campionato, il 23 marzo 2015 viene ceduto allo Sveb\u00f8lle. Il 9 luglio 2016 il Kalundborg ne ufficializza l'arrivo.\nNazionale.\nHa debuttato con la Nazionale pakistana il 12 marzo 2015, in Yemen-Pakistan."}
{"id": "3796353", "revid": "119858104", "url": "https://it.wikipedia.org/wiki?curid=3796353", "title": "Il divorzio (Alfieri)", "text": "Il divorzio \u00e8 l'ultima commedia di Vittorio Alfieri che scrisse verso il 1800.\nSi tratta di una commedia di satira morale. \u00c8 la pi\u00f9 lunga tra tutte le opere teatrali di Alfieri. L'autore scrisse: \u00abSe non mi fossi allacciato di continuo scrivendola, coll'annotarne ed economizzarne i versi, tanta \u00e8 la piena del ridicolo, che d\u00e0 il soggetto, che in vece dei millesettecento versi, non mi sarei forse saziato di tre mila\u00bb.\nTrama.\nAgostino Cherdalosi, patrizio genovese, sarebbe uomo d'indole onesta, ma la soverchia avarizia lo rende odioso alla moglie Annetta, donna scostumata e superba, che si crede bella, colta, vivace. La figliuola Lucrezia \u00e8 avvenente, ma civetta, mal educata, disamorata e di pessimo carattere; seguendo le orme della madre, amoreggia con tutti coloro che capitano in casa sua, ma preferisce agli altri il conte Ciuffini, letterato di scarsa fama, che \u00e8 per\u00f2 il primo cavaliere servente di Annetta, la quale non si accorge di nulla. Intorno a costoro si muovono altri personaggi secondari: il cavalier Piantaguai, una sorta di parassita; e il prete di casa; don Tramezzino, incaricato di educare la figlia del padrone e che invece di insegnarle a scrivere, l'aiuta negli intrighi amorosi. Un avvocato disonesto ed un medico dello stesso stampo chiudono la schiera dei frequentatori di casa Cherdalosi.\nAssai diversamente si governa la famiglia Benintendi, della quale \u00e8 capo Settimio, uomo maturo che ha molto viaggiato, per abitudini, costumi e principi diversissimo dalla comune dei suoi pari. Con paterno affetto e sollecitudine egli ha educato l'unico figlio Prospero, giovinetto di ottima indole, ricco di pregi fisici e morali. Prospero, recandosi talvolta in casa Cherdalosi, rimase colpito dalla bellezza di Lucrezia, che con poche moine facilmente riusc\u00ec a conquistare il cuore dell'ingenuo, il quale, vedendo avvicinarsi il tempo fissato dal padre per intraprendere un viaggio di qualche anno attraverso l'Europa, \u00e8 ora disperato e non osa svelare a Settimio il suo amore, dubitoso com'\u00e8 che Lucrezia non gli corrisponda. Ma costei, che aspira a prender marito presto per fare a suo modo, viste le irresolutezze di Prosperino, gli d\u00e0 il colpo di grazia, mandandogli un biglietto in cui gli si svela l'amante e lo prega di non partire. Prospero, accecato dalla passione, non s'accorge dell'esagerazione e quindi della falsit\u00e0 dei sentimenti espressi da Lucrezia: ben se n'accorge invece Settimio, a cui il figliuolo mostra la lettera, chiedendo di sospendere il viaggio e di poter sposare la fanciulla. Il padre, che conosce costei e la famiglia, cerca di aprirgli gli occhi; ma non riuscendovi, lascia libert\u00e0 al figlio di far come gli piace.\nQuesti non vuol frapporre indugi, e Settimio, sperando che gli avvenimenti gli debbano dare ragione, si piega a recarsi in casa Cherdalosi ed a domandare per Prospero la mano della fanciulla. La richiesta \u00e8 accettata da tutti con gioia; ma passato il primo momento di compiacenza, Annetta si d\u00e0 premura d'avvertire la figlia che il suocero non le permetter\u00e0 di far troppo a suo modo e che dovr\u00e0 assoggettarsi a molti sacrifici. La fanciulla, che sposava Prospero per poter fare e disfare liberamente, si conturba e si pente d'avere legata con troppa sollecitudine la sua parola. Ma v'\u00e8 altro: il Ciuffini, innamorato di Lucrezia, e che l'avrebbe vista senza dispiacere maritata ad un uomo maturo, non pu\u00f2 sopportare il pensiero che essa sposi un bel giovinetto quale il Benintendi, di cui presto o tardi finir\u00e0 ad innamorarsi. Spesso Ciuffini e Lucrezia parlano tra loro del loro amore in presenza di Don Tramezzino senza che questi se ne renda conto. Lucrezia, che pensava dopo aver sposato Prospero di poter frequentare liberamente il Ciuffini, promette a quest'ultimo di non mantenere fede all'impegno.\nN\u00e9 manca alla promessa. Prospero, che giunge poco dopo pi\u00f9 innamorato che mai, \u00e8 da lei accolto con freddezza strana; egli se n'adonta: ella lo maltratta e, scambiate poche, ma acerbe parole, gli annunzia tutto esser finito fra loro, indi si ritira. A strappare il povero amante allo stordimento in cui lo ha gettato la indegna condotta di Lucrezia sopraggiungono il padre e l'amico Warton. Informati dell'avvenuto, ne esultano e tosto sollecitano il giovane a fuggir da quella casa promettendogli di narrargli vita e miracoli della sua futura. A costei fa mestieri affrontare l'ira di Agostino, il quale non riesce a comprendere perch\u00e9 le nozze che parevano tanto desiderate dai due giovani, siano cos\u00ec repentinamente rotte. Le scuse che trova Lucrezia non lo persuadono; sospettando, e non a torto, che gli si voglia nascondere qualche brutto intrigo, va sulle furie e minaccia di chiudere madre e figlia in un convento.\nMa Annetta, avvezza da trent'anni a menare per il naso il marito, non si sgomenta: anzi, per calmarne lo sdegno e imporre in pari tempo silenzio alle cattive lingue, propone alla figliola di accettare la mano di sposo dal signor Fabrizio Stomaconi, che di lei \u00e8 da tempo invaghito. Il partito ripugna un poco a Lucrezia: lo Stomaconi \u00e8 vecchio, brutto, sdentato, per\u00f2 ricco e bonario: meglio insomma sposar lui che entrare in convento! Le nozze son quindi tosto decise; lo Stomaconi pare fuor di s\u00e9 per la gioia: Agostino si placa, accorgendosi che senza sborsare una grossa dote, collocher\u00e0 onorevolmente la ragazza: Annetta \u00e8 a sua volta lietissima, perch\u00e9, a suo senno, prepara la scritta nuziale che assicura a Lucrezia denari e piena libert\u00e0. I capitoli son letti ed approvati da tutti, fuorch\u00e9 da Agostino, il quale li trova indecorosi per il marito. Ma costui, se ha i denti guasti, ha buono lo stomaco; e contento lui, contenti tutti. La sposa \u00e8 invitata, esercitando un diritto concessole dal contratto, a far noto chi scelga per suo primo cavalier servente, ed essa nomina il Ciuffini, Lo stupore e la collera della madre a questo annuncio sono indescrivibili; la festa \u00e8 turbata dai suoi furori: ognuno si ritira, ed Agostino, rimasto solo, sfoga in un'acerbissima invettiva l'accolto sdegno contro la corruzione del proprio tempo, corruzione che esso vitupera, pur riconoscendosi impotente a reprimerla:"}
{"id": "3796365", "revid": "125716557", "url": "https://it.wikipedia.org/wiki?curid=3796365", "title": "Stephan Beckenbauer", "text": "Biografia.\nFiglio di Franz Beckenbauer, dopo una discreta carriera da calciatore (nella quale ha collezionato 12 presenze in Bundesliga con la maglia del Saarbr\u00fccken nella stagione 1992-1993, chiusa all'ultimo posto), si dedic\u00f2 alla carriera da allenatore, guidando le giovanili del Bayern e crescendo giocatori come Bastian Schweinsteiger, Mats Hummels e Thomas M\u00fcller. \u00c8 scomparso nel 2015 all'et\u00e0 di 46 anni dopo una lunga malattia. Marted\u00ec 4 agosto 2015, prima del calcio d'inizio dell'incontro Audi Cup Bayern Monaco-Milan, \u00e8 stato dedicato un minuto di silenzio in sua memoria."}
{"id": "3796366", "revid": "123813790", "url": "https://it.wikipedia.org/wiki?curid=3796366", "title": "Monumento alla Bella Italia", "text": "Il monumento alla Bella Italia o Bell'Italia, ufficialmente monumento ai caduti delle Dieci giornate di Brescia \u00e8 un monumento in marmo situato nella diramazione nord-est di piazza della Loggia a Brescia. Dedicato ai caduti delle dieci giornate di Brescia, \u00e8 stato realizzato nel 1864 da Giovanni Battista Lombardi e donato alla citt\u00e0 da Vittorio Emanuele II.\nStoria.\nSul luogo dove si trova oggi il monumento si trovava, in origine, la colonna con in cima il leone di san Marco, segno del dominio della repubblica di Venezia sulla citt\u00e0. La colonna era stata eretta tra il 1454 e il 1455 e alla sua base vi si tennero, per secoli, le esecuzioni capitali dei condannati a morte, con gran concorso di pubblico. Demolita infine nel 1797 dai rivoluzionari della repubblica bresciana, lascia nello slargo uno spazio vuoto, che viene riempito pochi decenni dopo, nel 1864, dal nuovo monumento.\nLa statua viene ideata in pieno clima risorgimentale per commemorare i caduti delle dieci giornate di Brescia e viene eseguita dallo scultore Giovanni Battista Lombardi su completa sovvenzione di Vittorio Emanuele II. L'inaugurazione avviene nel 1864 e il nuovo monumento occupa ancora oggi la porzione nord-orientale della piazza.\nDescrizione.\nIl monumento presenta un alto basamento a pianta quadrata, a sua volta elevato su una breve scalinata alla base, sui cui lati vi sono istoriati, a bassorilievo, i fatti salienti dell'insurrezione popolare: dalla formella sul fronte, in senso antiorario, si trovano l'\"Insurrezione in piazzetta Tito Speri\", il \"Combattimento a Porta Torrelunga\", la \"Fucilazione degli insorti catturati\" e i \"Funerali dei caduti\". A coronamento si trova una figura femminile che impersona l'Italia, reggente un grande stendardo e, nella mano tesa davanti a s\u00e9, una corona d'alloro.\nTra il basamento e la statua vi \u00e8 un basso plinto sul quale sono apposte due iscrizioni: quella sul fronte \u00e8 la dedica al \"popolo insorto contro l'austriaca tirannide\", mentre quella sul retro attesta il dono di Vittorio Emanuele II. Le due laterali recano invece lo stemma cittadino."}
{"id": "3796367", "revid": "521302", "url": "https://it.wikipedia.org/wiki?curid=3796367", "title": "Stefan Beckenbauer", "text": ""}
{"id": "3796368", "revid": "276444", "url": "https://it.wikipedia.org/wiki?curid=3796368", "title": "Museo Porsche", "text": ""}
{"id": "3796369", "revid": "1345932", "url": "https://it.wikipedia.org/wiki?curid=3796369", "title": "Classe Commerce de Marseille", "text": "La classe Commerce de Marseille, nota anche come classe Oc\u00e9an, fu una serie di vascelli da 118 cannoni progettata da Jacques No\u00ebl San\u00e9 e costruita durante la Rivoluzione francese. Il vascello capoclasse fu catturato dagli inglesi durante l'assedio di Tolone del 1793 e rimase in servizio per pochi anni, venendo destinato ai servizi in porto nel 1800 proprio a causa della sua debolezza strutturale. La classe \u00e8 a volte conosciuta col nome della seconda nave, l\"'Oc\u00e9an\", proprio per la prematura cattura della sua capoclasse. Gli inglesi, dopo la cattura definiranno il vascello\nLe navi di questa classe, a tre ponti, erano molto pi\u00f9 costose dei vascelli a due ponti da 74 o 80 cannoni e venivano usate come ammiraglie di squadra.\nStruttura.\nLa nave era maneggevole, ma non tutti i commenti erano favorevoli. Per alcuni comandanti della Royal Navy le navi francesi in generale, compresa questa classe, erano navi poco solide e con stive scarsamente capaci, quindi poco adatte ad immagazzinare il necessario alle lunghe missioni tipiche della marina britannica; questo non era invece un problema per le squadre francesi, le cui missioni erano di norma relativamente brevi.\nArmamento.\nAnche se denominato \u00ab vascello da 118 cannoni \u00bb, le unit\u00e0 della classe portavano da 124 (secondo il regolamento del 1786) a 136 (secondo il regolamento del 1806) pezzi di artiglieria conteggiando anche le carronate :\n32 cannoni da 36 libbre sul ponte di batteria inferiore;\n34 cannoni da 24 libbre sul ponte di batteria superiore;\n34 cannoni da 12 libbre sul ponte di coperta;\n18 cannoni da 8 libbre e 6 obici da 36 libbre sul castello.\nil peso totale di una bordata era di 1 368 libbre di palle in ghisa.\nA partire dall\u2019\"Imp\u00e9rial\", varato nel 1803, i cannoni da 12 libbre della terza batteria (ponte di coperta) vengono rimpiazzati da cannoni da 18 libbre.\nil peso totale di una bordata pass\u00f2 a 1 470 libbre di palle in ghisa.\nA partire dall\u2019\"Austerlitz\", varato nel 1806, l'armamento dei castelli viene modificato passando a 14 cannoni da 8 libbre e 12 carronate da 36 libbre.\nIl peso di una bordata passa a 1\u00a0562 libbre in ghisa.\nSotto la monarchia di Luglio ed il Secondo impero i vascelli della classe vengono successivamente riarmati con 120 cannoni da 30 libbre.\nIl peso di una bordata passa a 1\u00a0902 libbre in ghisa."}
{"id": "3796370", "revid": "228587", "url": "https://it.wikipedia.org/wiki?curid=3796370", "title": "Norsk kulturr\u00e5ds \u00e6respris", "text": "Il Premio Culturale del Consiglio Norvegese (in norvegese: \"Norsk kulturr\u00e5ds \u00e6respris\") viene assegnato ogni anno dal Consiglio delle Arti norvegese alle persone che hanno dato un contributo significante all'arte e alla cultura norvegese. Il comitato del premio non richiede candidature e la decisione viene presa in una riunione chiusa. Non vi \u00e8 solitamente alcuna motivazione per il premio.\nIl premio \u00e8 in denaro (nel 2005 venivano erogate 500\u00a0000 corone norvegesi). Dal trentesimo anniversario del Consiglio (dicembre del 1994) viene assegnata anche una statuetta di un leone in bronzo della scultrice Elena Engelsen."}
{"id": "3796373", "revid": "1494169", "url": "https://it.wikipedia.org/wiki?curid=3796373", "title": "Classe Osprey", "text": ""}
{"id": "3796376", "revid": "45574360", "url": "https://it.wikipedia.org/wiki?curid=3796376", "title": "Depressione maggiore", "text": ""}
{"id": "3796378", "revid": "287204", "url": "https://it.wikipedia.org/wiki?curid=3796378", "title": "Austin 10/4 e 10", "text": "La 10/4 e la 10 sono state due modelli di autovettura che sono stati prodotti dall'Austin dal 1932 al 1947 in 290.000 esemplari. Erano sostanzialmente la stessa vettura; la prima fu prodotta dal 1932 al 1936, mentre la seconda dal 1937 al 1947. Durante gli anni di commercializzazione furono oggetto di aggiornamenti costanti. Complessivamente, furono i modelli di vettura pi\u00f9 venduti della casa automobilistica britannica negli anni trenta. All'epoca del lancio, nella gamma Austin, la 10/4 era collocata tra la 7, che venne introdotta nel 1922, e la 12 hp, che fu aggiornata nel 1931.\nStoria.\nLa 10/4 (1932-1936).\nIl design del modello fu conservativo; il corpo vettura, ad esempio, era di acciaio stampato ed era montato su un telaio a travi incrociate. Quest'ultimo era stato studiato per dare al modello una minore altezza, che fu ottenuta avvicinando gli assi di 70 mm.\nIl motore era a quattro cilindri e valvole laterali, e possedeva una cilindrata di 1.125 cm\u00b3. La potenza erogata era di 21 CV. La trazione era posteriore, ed il movimento era trasmesso alle ruote posteriori tramite un cambio manuale a quattro rapporti e grazie ad un albero di trasmissione senza alloggiamento che trasmetteva il moto fino all'assale posteriore rigido.\nLe sospensioni erano a balestra semiellittiche sulle quattro ruote, mentre i freni erano azionati via cavo. L'impianto elettrico era da 6 V.\nSolamente per il primo anno, della berlina quattro porte vennero commercializzate due versioni. Il modello base, disponibile fin dall'inizio, costava 155 sterline ed era in grado di raggiungere gli 89 km/h con un'economia di 12 km/L. Esso era accompagnato dagli allestimenti \"Sunshine\" e \"De Luxe\" con tettuccio apribile e tappezzeria in pelle, che erano in vendita a 168 sterline. \nNel 1933 alla berlina vennero affiancati la torpedo due posti \"Open Road\", la cabriolet \"Colwyn\" e la versione furgonata. La versione sportiva \"Ripley\", che era in grado di raggiungere la velocit\u00e0 di 105 km/h grazie ai suoi 30 CV di potenza, si un\u00ec all'offerta nel 1934.\nNel 1934 il modello fu oggetto di un aggiornamento meccanico che comprendeva un telaio pi\u00f9 robusto, un cambio sincronizzato sulle due marce pi\u00f9 alte ed un impianto elettrico da 12 V.\nNello stesso anno la vettura fu oggetto di un restyling, dove la cornice placcata del radiatore venne sostituita con una leggermente inclinata e verniciata in tinta. Inoltre la seconda marcia divenne sincronizzata e gli indicatori luminosi di tipo semaforico divennero di serie. Alla berlina fu dato il nome \"Lichfield\", e venne dotata di un bagagliaio sporgente che poteva accogliere la ruota di scorta. Nel 1936 una nuova versione fu aggiunta alla gamma offerta; possedeva un corpo vettura a sei luci (vale a dire a sei finestrini laterali, cio\u00e8 tre per parte, di cui uno posizionato dietro alla portiera posteriore), e fu denominata \"Sherbourne\".\nLa 10 (1937-1938).\nNel 1937 la vettura cambi\u00f2 nome. Dalla 10/4 si pass\u00f2 alla 10. Nello stesso anno furono introdotte due nuove versioni, l'aerodinamica \"Cambridge\" berlina e la \"Conway\" cabriolet. Altri cambiamenti occorsi nell'anno furono i freni Girling a leva, le ruote a disco da 16 pollici che rimpiazzarono le ruote a raggi da 19 pollici, ed il maggior spazio disponibile per i passeggeri, che venne ricavato dallo spostamento in avanti del motore di circa 100 mm. La velocit\u00e0 massima era 97 km/h. Questi cambiamenti non vennero applicati sulle auto con carrozzeria aperta, che per\u00f2 non includevano pi\u00f9 la versione sportiva \"Ripley\". Dal 1938 tutte le versioni ebbero in dotazione una testata del motore in alluminio. Quest'ultimo aveva le stesse caratteristiche generali di quello della 10/4.\nLa 10 rivista (1939-1947).\nNel 1939 il modello fu completamente rivisto tanto da apparire come una vettura radicalmente differente. Il corpo vettura incorporava ora il pavimento, cos\u00ec da ottenere una struttura semi-unitaria. La vettura fu completamente ristilizzata dal designer di origine argentina Ricardo \"Dick\" Burzi, che inizi\u00f2 a collaborare con la Austin dopo aver lasciato la Lancia nel 1929. Il cofano era incernierato posteriormente, e sostitu\u00ec quello che si apriva lateralmente, che era caratteristico degli esemplari precedenti. Inoltre, la griglia del radiatore divenne tondeggiante e non vennero commercializzate versioni cabriolet. Nonostante lo scoppio della seconda guerra mondiale, la produzione dell'Austin 10 continu\u00f2 con un grande numero di esemplari fabbricati, che furono destinati alle operazioni militari. Non venne pi\u00f9 prodotta neppure la versione torpedo, anche se venne aggiunta alla gamma offerta una versione pick-up. Durante il conflitto vennero prodotti 53.000 esemplari di berline, pick-up e furgoni. Queste ultime due versioni erano chiamate non ufficialmente \"Tillies\".\nCon il termine della guerra, nel 1945, la produzione dell'Austin venne riconvertita ad uso civile. A causa della crisi economica susseguente al periodo bellico, quasi tutta la produzione venne esportata. Ad esempio, il primo esemplare giunse negli Stati Uniti nel luglio dello stesso anno. Nel settembre del 1945 la prima vettura prodotta per scopi civili dopo la seconda guerra mondiale arriv\u00f2 in Svizzera.\nIl modello venne prodotto fino all'ottobre 1947, quando fu rimpiazzato dalla A40. Dopo la guerra, oltre alla berlina, venne commercializzata anche la versione furgonata, che per\u00f2 possedeva un motore da 1.237 cm\u00b3 di cilindrata."}
{"id": "3796379", "revid": "126257", "url": "https://it.wikipedia.org/wiki?curid=3796379", "title": "Austin 10/4", "text": ""}
{"id": "3796393", "revid": "486946", "url": "https://it.wikipedia.org/wiki?curid=3796393", "title": "'Omar ibn al-Khatt\u0101b", "text": ""}
{"id": "3796397", "revid": "465036", "url": "https://it.wikipedia.org/wiki?curid=3796397", "title": "Congregazione Benedettina di Beuron", "text": ""}
{"id": "3796402", "revid": "486946", "url": "https://it.wikipedia.org/wiki?curid=3796402", "title": "\u02bfUmar b. al-Kha\u1e6d\u1e6d\u0101b", "text": ""}
{"id": "3796409", "revid": "465036", "url": "https://it.wikipedia.org/wiki?curid=3796409", "title": "Abbazia di Maria Laach", "text": ""}
{"id": "3796418", "revid": "446353", "url": "https://it.wikipedia.org/wiki?curid=3796418", "title": "Combattimento di Blumenau", "text": ""}
{"id": "3796421", "revid": "1494169", "url": "https://it.wikipedia.org/wiki?curid=3796421", "title": "Austin 10 (disambigua)", "text": ""}
{"id": "3796427", "revid": "729019", "url": "https://it.wikipedia.org/wiki?curid=3796427", "title": "Industrial Records", "text": "La Industrial Records \u00e8 una etichetta discografica fondata nel 1976 dal gruppo di artisti e musicisti Throbbing Gristle.\nStoria.\nIl gruppo, formato da Genesis P-Orridge, Cosey Fanni Tutti, Chris Carter e Peter Christopherson, realizz\u00f2 parte dei suoi progetti e delle loro sperimentazioni musicali, performative e visive su questa etichetta. L'etichetta produsse inoltre molti altri artisti. Dal nome di questa etichetta discografica venne poi ricavato il nome del futuro genere musicale industrial."}
{"id": "3796436", "revid": "1186766", "url": "https://it.wikipedia.org/wiki?curid=3796436", "title": "Cutolo", "text": ""}
{"id": "3796444", "revid": "173617", "url": "https://it.wikipedia.org/wiki?curid=3796444", "title": "Internazionali d'Italia 1999 - Singolare femminile", "text": "Il singolare degli Internazionali d'Italia 1999 \u00e8 stato un torneo di tennis facente parte del WTA Tour 1999.\nMartina Hingis era la detentrice del titolo, ma ha perso in semifinale contro Venus Williams.\nVenus Williams ha battuto in finale 6\u20134, 6\u20132 Mary Pierce.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "3796445", "revid": "838137", "url": "https://it.wikipedia.org/wiki?curid=3796445", "title": "Internazionali d'Italia 1999 - Doppio femminile", "text": "Il doppio femminile degli Internazionali d'Italia 1999 \u00e8 stato un torneo di tennis facente parte del WTA Tour 1999.\nVirginia Ruano Pascual e Paola Su\u00e1rez erano le detentori del titolo, ma hanno perso nei quarti di finale contro Martina Hingis e Anna Kurnikova.\nHingis e Kournikova hanno battuto in finale Alexandra Fusai e Nathalie Tauziat 6\u20132, 6\u20132.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "3796449", "revid": "107086907", "url": "https://it.wikipedia.org/wiki?curid=3796449", "title": "George James Hopkins", "text": "Firm\u00f2 anche la sceneggiatura di quattro film. \nBiografia.\nNato a Pasadena nel 1886, Hopkins cominci\u00f2 a lavorare come scenografo teatrale dopo aver studiato design al college. Nel 1917, si avvicin\u00f2 al cinema e trov\u00f2 lavoro alla Fox Film Corporation diventando collaboratore fisso per alcuni anni di J. Gordon Edwards. Hopkins esord\u00ec come scenografo e costumista in \"Cleopatra\", il film interpretato nel 1917 da Theda Bara, pellicola che provoc\u00f2 grande scandalo in gran parte proprio a causa dei suoi costumi che lasciavano assai poco spazio all'immaginazione.\nNegli anni venti, Hollywood fu sconvolta dalla morte di un amico di Hopkins, il famoso attore e regista William Desmond Taylor che fu trovato ucciso nel proprio bungalow. Durante le indagini per scoprire l'assassino (che non fu mai trovato), vennero seguite varie piste e nacquero, com'era inevitabile, data la fama delle persone coinvolte, numerose voci pi\u00f9 o meno attendibili. Tra queste, anche quella che le prove fossero state inquinate perch\u00e9 alcuni documenti erano stati portati via dalla scena del delitto per ordine di Charles Eyton, general manager della Famous Players-Lasky Corporation. Una delle persone entrate nel bungalow per eseguire gli ordini di Eyton sarebbe stata proprio Hopkins, che rest\u00f2 coinvolto nel caso.\nEssenzialmente arredatore, Hopkins ebbe una lunga carriera, che dur\u00f2 fino al 1975. Tra i suoi film, \"Schiavo d'amore\", \"Vita col padre\", \"L'altro uomo\", \"Un tram che si chiama desiderio\", \"I giorni del vino e delle rose\", \"My Fair Lady\", \"Chi ha paura di Virginia Woolf?\", \"Hello, Dolly!\". Nella sua carriera, fu candidato agli Oscar per ben 13 volte. Il suo ultimo lavoro fu nel 1975 per il film \"Il giorno della locusta\", una storia ambientata nella Hollywood del 1938 dove, come scenografo, ricostru\u00ec gli arredi della citt\u00e0 del cinema dei tardi anni trenta, un mondo e una societ\u00e0 che Hopkins conosceva a menadito per esperienza diretta. Hopkins mor\u00ec a 98 anni a Los Angeles, l'11 febbraio 1985."}
{"id": "3796450", "revid": "599013", "url": "https://it.wikipedia.org/wiki?curid=3796450", "title": "Jos\u00e9 Card\u00fas Aguilar", "text": ""}
{"id": "3796451", "revid": "1442080", "url": "https://it.wikipedia.org/wiki?curid=3796451", "title": "Internazionali d'Italia 1999 - Qualificazioni singolare femminile", "text": "Le qualificazioni del singolare femminile dell'Internazionali d'Italia 1999 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3796452", "revid": "339392", "url": "https://it.wikipedia.org/wiki?curid=3796452", "title": "Jose Aguilar Cardo", "text": ""}
{"id": "3796453", "revid": "591142", "url": "https://it.wikipedia.org/wiki?curid=3796453", "title": "Card\u00fas", "text": ""}
{"id": "3796455", "revid": "1442080", "url": "https://it.wikipedia.org/wiki?curid=3796455", "title": "Internazionali d'Italia 1999 - Qualificazioni doppio femminile", "text": "Le qualificazioni del doppio femminile dell'Internazionali d'Italia 1999 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3796457", "revid": "591142", "url": "https://it.wikipedia.org/wiki?curid=3796457", "title": "Cardo (calciatore)", "text": ""}
{"id": "3796466", "revid": "767487", "url": "https://it.wikipedia.org/wiki?curid=3796466", "title": "Francisco Virgos Baello", "text": ""}
{"id": "3796468", "revid": "591142", "url": "https://it.wikipedia.org/wiki?curid=3796468", "title": "Virgos", "text": ""}
{"id": "3796470", "revid": "767487", "url": "https://it.wikipedia.org/wiki?curid=3796470", "title": "You've Got a Friend", "text": "You've Got a Friend \u00e8 un brano musicale di Carole King, incluso nell'album del 1971 \"Tapestry\".\nUna cover del brano \u00e8 stata pubblicata come singolo nello stesso anno da James Taylor e inserita in \"Mud Slide Slim and the Blue Horizon\"; questa versione ha raggiunto la prima posizione della Billboard Hot 100 e il quarto posto nella Official Singles Chart. \"You've Got a Friend\" ha vinto un Grammy Award sia con King (Grammy Award alla canzone dell'anno), sia con Taylor (Miglior interpretazione vocale maschile pop).\nSempre nel 1971, la canzone venne registrata da Dusty Springfield, tuttavia, per un contenzioso con la Atlantic Records, il disco che la include risulta inedito. La Rhino Records ha inserito questa versione come \"bonus track\" dell'edizione deluxe in \"Dusty in Memphis\". Un'altra cover in versione soul-gospel \u00e8 stato registrata da Donny Hathaway per l'album del 1972 \"Live\". Barry Manilow ha eseguito il brano insieme a Melissa Manchester per il suo album \"Duets\". Numerose sono le cover del brano interpretate da altri artisti tra cui quella italiana di Mina (\"Io ti amavo quando\", inserita nell'album \"5043\") e quella solo strumentale di Lucio Dalla inserita nel Q disc del 1981."}
{"id": "3796479", "revid": "448934", "url": "https://it.wikipedia.org/wiki?curid=3796479", "title": "Missionari di La Plaine", "text": ""}
{"id": "3796481", "revid": "729019", "url": "https://it.wikipedia.org/wiki?curid=3796481", "title": "Isola Nezametnyj (Kraj di Krasnojarsk)", "text": "L'isola Nezametnyj (in russo \u041e\u0441\u0442\u0440\u043e\u0432 \u041d\u0435\u0437\u0430\u043c\u0435\u0442\u043d\u044b\u0439, \"ostrov Nezametnyj\", in italiano \"isola invisibile, nascosta\") \u00e8 un'isola russa che fa parte dell'arcipelago di Severnaja Zemlja ed \u00e8 bagnata dal mare di Kara.\nAmministrativamente fa parte del distretto di Tajmyr del Territorio di Krasnojarsk, nel Distretto Federale Siberiano.\nGeografia.\nL'isola \u00e8 situata 300\u00a0m a sud della costa sud-orientale dell'isola della Rivoluzione d'Ottobre, dove termina il ghiacciaio Universitetskij (\u043b\u0435\u0434\u043d\u0438\u043a \u0423\u043d\u0438\u0432\u0435\u0440\u0441\u0438\u0442\u0435\u0442\u0441\u043a\u0438\u0439, \"lednik Universitetskij\"), e a est del capo di Sverdlov (\u043c\u044b\u0441 \u0421\u0432\u0435\u0440\u0434\u043b\u043e\u0432\u0430, \"mys Sverdlova\").\nHa una forma leggermente allungata e irregolare, con un'insenatura sulla costa orientale; ha una lunghezza massima di 850\u00a0m e una larghezza di circa 650\u00a0m. Non ci sono rilievi significativi; le coste sono lisce e piatte."}
{"id": "3796483", "revid": "125314782", "url": "https://it.wikipedia.org/wiki?curid=3796483", "title": "Faida di Lamezia Terme", "text": "La faida di Lamezia Terme \u00e8 una guerra di tra 'ndrine che ha preso il via a Lamezia Terme all'inizio degli anni 2000 e si trascinata fino al 2011 (anche se ci sono state sospensioni temporali della guerra nel corso degli anni). Le 'ndrine contrapposte: i Torcasio-Cerra da una parte e i Iannazzo-Giamp\u00e0-Gualtieri dall'altra.\nLa storia.\nLa faida scoppi\u00f2 per una spaccatura tra il gruppo Torcasio-Cerra e quello degli Iannazzo-Giamp\u00e0 (cosche principali di Lamezia Terme) un tempo alleati, al fine di controllare le varie attivit\u00e0 illecite della citt\u00e0 (il traffico di droga, le estorsioni, il controllo degli appalti pubblici, l'usura, tutte attivit\u00e0 che in una grossa realt\u00e0 come Lamezia Terme, che \u00e8 la terza citt\u00e0 calabrese, fanno ricavare tanto potere economico e sociale alle 'ndrine).\nFin dall'inizio della faida il gruppo dei Cerra-Torcasio era considerato dominante in citt\u00e0 come sosteneva la relazione della commissione antimafia nel 2008 ma questo potere fu messo in discussione dal gruppo Iannazzo-Giamp\u00e0, un'organizzazione potente anche economicamente. I Torcasio dopo tanti anni di faida hanno subito pesanti perdite tanto che oggi sono considerati il clan perdente.\nLo scioglimento del consiglio comunale di Lamezia Terme.\n1991.\nIl consiglio comunale di Lamezia Terme viene sciolto per mafia per ben due volte. \nLa prima volta, nel 1991 in base alla legge contro le infiltrazioni mafiose negli enti locali, la commissione d'accesso agli atti, incaricata di effettuare le indagini, riscontr\u00f2 la penetrazione della ndrangheta nell'ente locale in particolare 7 consiglieri comunali erano diretta espressione dei clan cittadini (tra gli altri i Giamp\u00e0, i Iannazzo, i Torcasio) infatti sedeva nel civico consesso Domenico Giamp\u00e0 fratello di Pasquale Giamp\u00e0 ritenuto dagli inquirenti presunto elemento di spicco della malavita lametina. Inoltre (sostiene ancora la relazione del ministero dell'interno) \"si ritiene che detto consigliere possa essere affiliato al clan mafioso Giamp\u00e0-Cerra\".\n2002.\nIl consiglio comunale venne sciolto la seconda volta durante la faida nel 2002, infatti la relazione del ministro dell'interno dichiara: \"Il livello di gravit\u00e0 della condizione locale \u00e8 dato dalla presenza sul territorio di tre agguerrite cosche mafiose, frutto di scissioni e di nuove alleanze, dedite all'attivit\u00e0 estorsiva, al traffico di sostanze stupefacenti e di armi ed alla infiltrazione nell'imprenditoria locale e negli appalti pubblici. La guerra di mafia apertasi tra le suddette cosche ha fatto registrare in un breve periodo (settembre 2000 - luglio 2002) ben sedici distinti episodi di agguato di stampo mafioso, caratterizzati da particolare efferatezza e spregiudicatezza di esecuzione, con quindici omicidi e sette ferimenti gravi. Il contesto cos\u00ec degradato, unitamente all'emergere di specifiche situazioni abbisognevoli di approfondimento, ha motivato l'esigenza di una preventiva analisi dei rischi di esposizioni ad interferenze criminali, anche in relazione alla realizzazione di grandi opere infrastrutturali gi\u00e0\nprogrammate\".\nAl termine delle indagini effettuate dalla commissione d'accesso agli atti presso il comune di Lamezia Terme verranno riscontrate vari elementi a supporto dell'ipotesi di infiltrazione mafiosa nell'ente locale tra cui come dichiara ancora la relazione del ministero dell'interno: \"Il quadro ambientale emerso dagli accertamenti risulta caratterizzato dagli stretti rapporti di parentela di due consiglieri comunali in carica con altrettanti elementi del disciolto consiglio, a suo tempo indicati nel provvedimento di rigore come gravitanti negli ambienti mafiosi e rinviati a giudizio nel 1995 per il delitto di cui all'art. 416-bis del c.p.; altro consigliere, gi\u00e0 facente parte del disciolto consiglio ed indicato nel provvedimento di rigore quale beneficiario di voto di scambio in occasione delle elezioni del 1991, \u00e8 entrato in consiglio nel luglio 2002. \nRapporti di parentela e affinit\u00e0 con personaggi appartenenti o vicini alla criminalit\u00e0 organizzata sono riconducibili ad altri quattro consiglieri, eletti nelle recenti consultazioni. Concorre a delineare la particolare situazione dell'amministrazione il prossimo ingresso in consiglio comunale di un soggetto attualmente sottoposto a custodia cautelare in carcere per il reato di usura. Il medesimo, gi\u00e0 agli arresti domiciliari, si \u00e8 vista respinta il 28 settembre 2002 l'istanza di riesame dalla Corte di Cassazione la quale ha specificatamente motivato con la incontrovertibile sua pericolosit\u00e0 sociale\".\n2013.\nIl 26 luglio 2013 si conclude l'operazione \"Perseo\" della Polizia di Stato che porta a 65 arresti con le accuse di associazione mafiosa, estorsione, truffa assicurativa e di diversi omicidi in relazione alla faida. Tra gli arrestati figura anche il consigliere provinciale Giampaolo Bevilacqua.\nGli omicidi.\nDall'estate del 2000 ad oggi le persone uccise nel corso della faida sono 53 oltre i numerosi ferimenti, attentati, danneggiamenti.\nTelevisione.\nIl 5 luglio 2018 va in onda il secondo episodio dal titolo \"Lamezia brucia Rocco si ribella\" del programma di RAI 1 Cose Nostre sulla Faida di Lamezia Terme e di Rocco Mangiardi."}
{"id": "3796491", "revid": "729019", "url": "https://it.wikipedia.org/wiki?curid=3796491", "title": "Isola Chlebnyj", "text": "L'isola Chlebnyj (in russo \u041e\u0441\u0442\u0440\u043e\u0432 \u0425\u043b\u0435\u0431\u043d\u044b\u0439, \"ostrov Chlebnyj\", in italiano \"isola del grano, fertile\") \u00e8 un'isola russa che fa parte dell'arcipelago di Severnaja Zemlja ed \u00e8 bagnata dal mare di Kara.\nAmministrativamente fa parte del distretto di Tajmyr del Territorio di Krasnojarsk, nel Distretto Federale Siberiano.\nGeografia.\nL'isola \u00e8 situata 4,5\u00a0km a sud della costa sud-orientale dell'isola della Rivoluzione d'Ottobre e a est del capo di Sverdlov (\u043c\u044b\u0441 \u0421\u0432\u0435\u0440\u0434\u043b\u043e\u0432\u0430, \"mys Sverdlova\").\nHa una forma allungata in direzione nord-sud, con una lunghezza massima di 700\u00a0m e una larghezza di circa 300\u00a0m. L'altezza massima \u00e8 di 30 m s.l.m. nella parte centrale, nei pressi della quale si trova un punto di triangolazione geodetica."}
{"id": "3796500", "revid": "729019", "url": "https://it.wikipedia.org/wiki?curid=3796500", "title": "Isola Chitryj", "text": "L'isola Chitryj (in russo \u041e\u0441\u0442\u0440\u043e\u0432 \u0425\u0438\u0442\u0440\u044b\u0439, \"ostrov Chitryj\", in italiano \"isola perfida\") \u00e8 un'isola russa che fa parte dell'arcipelago di Severnaja Zemlja ed \u00e8 bagnata dal mare di Kara.\nAmministrativamente fa parte del distretto di Tajmyr del Territorio di Krasnojarsk, nel Distretto Federale Siberiano.\nGeografia.\nL'isola \u00e8 situata 8,5\u00a0km a sud della costa sud-orientale dell'isola della Rivoluzione d'Ottobre e a sud-est del capo di Sverdlov (\u043c\u044b\u0441 \u0421\u0432\u0435\u0440\u0434\u043b\u043e\u0432\u0430, \"mys Sverdlova\").\nHa una forma irregolare curva e allungata in direzione est-ovest, con una lunghezza massima di 800\u00a0m e una larghezza che va dai 50\u00a0m ai 200\u00a0m. L'altezza massima \u00e8 di 10 m s.l.m. e nei pressi si trova un punto di triangolazione geodetica. L'isola \u00e8 libera dal ghiaccio. La profondit\u00e0 del mare raggiunge i 100\u00a0m gi\u00e0 dopo 1\u00a0km dalle sue coste."}
{"id": "3796501", "revid": "599013", "url": "https://it.wikipedia.org/wiki?curid=3796501", "title": "Ingvar Carlsson (pilota di rally)", "text": "Biografia.\nTra i piloti di rally svedesi che ha ottenuto i migliori risultati nel campionato del mondo rally, \u00e8 morto nel 2009, vinto da un male incurabile, a 64 anni.\nDopo essersi ritirato dalle competizioni, fece da consulente ad una azienda tedesca di elaborazioni automobilistiche che ancora oggi porta il suo nome, la Carlsson Autotechnik."}
{"id": "3796503", "revid": "1234424", "url": "https://it.wikipedia.org/wiki?curid=3796503", "title": "Giuseppe Antonio Alberti", "text": " \nBiografia.\nFiglio dell'impresario di costruzioni Giovanni Alberti e di Giulia Maria Minghini, fu avviato agli studi matematici, interessandosi in special modo alla geometria pratica.\nDal 1756 al 1758 lavor\u00f2 come perito agronomo a Bagnacavallo, per poi passare a lavorare gli ultimi dieci anni della sua vita in Umbria.\nIde\u00f2 e costru\u00ec diversi strumenti topografici, come la \"dioptra monicometra\", una livella diottrica che consentiva di ricavare la distanza tra la stazione di rilevamento (la tavoletta pretoriana) e uno scopo, senza procedere a misure sul terreno."}
{"id": "3796507", "revid": "729019", "url": "https://it.wikipedia.org/wiki?curid=3796507", "title": "Isola Korga", "text": "L'isola Korga (in russo \u041e\u0441\u0442\u0440\u043e\u0432 \u041a\u043e\u0440\u0433\u0430, \"ostrov Korga\") \u00e8 un'isola russa che fa parte dell'arcipelago di Severnaja Zemlja ed \u00e8 bagnata dal mare di Kara.\nAmministrativamente fa parte del distretto di Tajmyr del Territorio di Krasnojarsk, nel Distretto Federale Siberiano.\nGeografia.\nL'isola \u00e8 situata 11,5\u00a0km a sud della costa sud-orientale dell'isola della Rivoluzione d'Ottobre, a sud-est del capo di Sverdlov (\u043c\u044b\u0441 \u0421\u0432\u0435\u0440\u0434\u043b\u043e\u0432\u0430, \"mys Sverdlova\"), e 4\u00a0km a nord dell'isola Bol'\u0161oj, la pi\u00f9 settentrionale delle isole Krasnoflotskie.\nHa una forma ovale con una lunghezza massima di poco inferiore ai 200\u00a0m. Non ci sono rilievi significativi. L'isola \u00e8 quasi completamente coperta dal ghiaccio."}
{"id": "3796510", "revid": "599013", "url": "https://it.wikipedia.org/wiki?curid=3796510", "title": "Saphir Ta\u00efder", "text": "Biografia.\nFratello minore del Nazionale tunisino Nabil Ta\u00efder, Saphir Ta\u00efder \u00e8 nato in Francia da padre tunisino e da madre algerina.\nCaratteristiche tecniche.\nJolly di centrocampo che il suo scopritore, Salvatore Bagni, ha paragonato a Claudio Marchisio. \u00c8 dotato di personalit\u00e0 e agonismo.\nCarriera.\nClub.\nGli esordi al Grenoble.\nCresciuto nel Castres FC e nell'US Albi, ha debuttato da professionista in Ligue 1 tra le file del Grenoble il 15 maggio 2010 nella partita contro il Marsiglia.\nLa stagione seguente, in Ligue 2, ha collezionato 25 presenze ed una rete in campionato.\nBologna.\nIl 4 luglio 2011, svincolatosi dalla societ\u00e0 francese fallita dopo un anno di Ligue 2, firma un contratto quadriennale con la societ\u00e0 italiana del Bologna, squadra militante nella Serie A. Il debutto in maglia rossobl\u00f9 avviene a novembre, nella partita di Coppa Italia contro il Crotone. Fa il suo esordio in Serie A l'11 dicembre 2011, nella partita pareggiata 2-2 contro il Milan, subentrando a Gast\u00f3n Ram\u00edrez nel corso del secondo tempo. Nella 18\u00aa giornata gioca da titolare nella partita poi finita 1-1 contro il Napoli.\nIl 17 gennaio 2012 il Bologna cede met\u00e0 del cartellino alla Juventus, col giocatore che chiude la stagione in Emilia in prestito dalla stessa Juventus. Chiude la stagione con 14 presenze in Serie A. Il 13 giugno 2012 la compartecipazione viene risolta in favore del Bologna. Il 18 agosto 2012 nella partita Bologna- valida per il terzo turno di Coppa Italia segna una doppietta decisiva per la vittoria rossoblu (2-1) e il conseguente accesso al turno successivo. Il 31 ottobre 2012 segna il suo primo gol in Serie A, nella 10\u00aa giornata di campionato persa per 2-1 in casa della Juventus: il suo \u00e8 stato il gol del momentaneo 1-1. Chiude la stagione con 34 presenze e 3 reti in campionato, segnando anche contro Cagliari e Parma.\nInter.\nIl 20 agosto 2013 viene ceduto, in compartecipazione, all'Inter per 5,5 milioni di euro pi\u00f9 il prestito di Diego Laxalt. Segna la prima rete il 22 settembre nel 7-0 esterno contro il Sassuolo. Il 4 dicembre va a segno, su rigore, anche in Coppa Italia con il Trapani. Complessivamente mette insieme 26 presenze e 2 gol tra campionato e Coppa Italia. Il 20 giugno 2014 la compropriet\u00e0 viene rinnovata.\nPrestiti a Southampton e Sassuolo.\nIl 6 agosto 2014 passa in prestito al Southampton nell'ambito dell'operazione che ha portato, con la stessa formula, Pablo Osvaldo all'Inter. Il 1\u00ba settembre seguente, dopo soli 26 giorni passati nel club inglese, il giocatore fa ritorno all'Inter senza essere mai sceso in campo con la maglia dei \"Saints\".\nIl 2 settembre 2014 si trasferisce al Sassuolo con la formula del prestito con diritto di riscatto. Il 14 settembre esordisce con la nuova maglia, nella sconfitta a San Siro per 0-7 contro l'Inter, squadra proprietaria del suo cartellino. Il 25 ottobre segna il suo primo gol con il Sassuolo, nella partita vinta per 3-1 contro il Parma. Con questa rete entra nella storia della societ\u00e0 emiliana, essendo il primo straniero del Sassuolo a mettere a segno una rete in massima serie. Si ripete il 29 novembre contro il Verona (2-1), segnando al 78\u00ba minuto il gol che permette alla sua squadra di vincere la partita. Dopo 27 presenze e 3 reti, a fine stagione non viene riscattato dal Sassuolo e fa quindi ritorno all'Inter.\nRitorno a Bologna.\nIl 31 agosto 2015 viene ufficializzato il suo ritorno al Bologna in prestito biennale con obbligo di riscatto fissato a 4 milioni di euro a giugno 2017. A fine stagione verr\u00e0 riscattato dal Bologna. Durante la stagione 2016-2017, si conferma come uno dei pilastri del centrocampo rossoblu, riuscendo anche a segnare quattro reti (tre in Serie A e una in Coppa Italia).\nMontreal Impact e Al Ain FC.\nIl 22 gennaio 2018, viene ceduto in prestito biennale con opzione di riscatto al Montreal Impact, club canadese militante nella MLS, anch'esso di propriet\u00e0 di Joey Saputo. Il 7 marzo 2018, esordisce con la maglia nerazzurra nel match perso per 2-1 contro i connazionali del Vancouver Whitecaps e il 28 aprile successivo sigla il suo primo gol nella sconfitta rimediata contro l'Atlanta United per 4-1. Il 21 novembre 2019, terminato il prestito, viene esercitato il diritto di riscatto.\nIl 14 ottobre 2020 viene acquistato dai sauditi dell'Al Ain FC.\nAd agosto 2021 rescinde il contratto che lo legava al club per il mancato pagamento degli stipendi.\nNazionale.\nNel 2010 riceve la sua prima convocazione nell'Under-18 francese e dopo appena 2 presenze, nello stesso anno, arriva la chiamata per l'Under-19, nella quale viene convocato con regolarit\u00e0 e ha all'attivo 10 presenze e 2 reti.\nNel marzo 2013 riceve la sua prima convocazione dalla Nazionale algerina. Proprio all'esordio, il 26 marzo 2013, segna la rete del momentaneo 2-1 nella gara vinta per 3-1 sul Benin, valida per le qualificazioni ai Mondiali 2014. Viene convocato per i Mondiali 2014 in Brasile e gli viene assegnata la maglia numero 19. Gioca interamente la prima partita del gruppo H persa dall'Algeria 2-1 contro il Belgio. \nPartecipa anche alla Coppa d'Africa 2015.\nStatistiche.\nPresenze e reti nei club.\n\"Statistiche aggiornate ad agosto 2021.\""}
{"id": "3796522", "revid": "45576979", "url": "https://it.wikipedia.org/wiki?curid=3796522", "title": "Caratteri di controllo", "text": ""}
{"id": "3796524", "revid": "425388", "url": "https://it.wikipedia.org/wiki?curid=3796524", "title": "Corte d'assise (romanzo)", "text": ""}
{"id": "3796531", "revid": "45577258", "url": "https://it.wikipedia.org/wiki?curid=3796531", "title": "Tunisino", "text": ""}
{"id": "3796534", "revid": "729019", "url": "https://it.wikipedia.org/wiki?curid=3796534", "title": "Iwade (Kent)", "text": "Iwade \u00e8 un comune della contea del Kent, in Inghilterra, sito nella parte settentrionale di Detling Hill, vicino alla citt\u00e0 di Sittingbourne.\nGeografia e struttura.\nCircondato dalla campagna, si sta sviluppando con edifici eleganti e piccole unit\u00e0, intorno ad un centro storico ed all'antica chiesa di \"All Saints\" (Ognissanti).\nEsso \u00e8 caratterizzato da ampi spazi verdi e da uno stile architettonico tipicamente locale. Sebbene piccole, vi sono un asilo infantile, una scuola elementare, un centro di cure mediche, oltre ad un \" pub\" e ad un ufficio postale; vi sono anche piccoli negozi ed un salone.\nOrigine del nome.\n\u00c8 credenza diffusa che il nome derivi da frequenti inondazioni cui il villaggio sarebbe sottoposto ma si tratta solo di una diceria non confermata. Un'altra teoria possibile \u00e8 che si trattasse del villaggio ove si riposavano di coloro che si recavano nell'isola di Sheppey prima di guadare (ingl. \"to wade\") lo Swale durante la bassa marea quando non esisteva ancora il ponte che le collegava alla terraferma (eretto nel XX secolo).\nInfrastrutture e trasporti.\nIl comune fruisce di un servizio giornaliero di corriere per la citt\u00e0 di Londra, frequentato principalmente da pendolari. \nI collegamenti stradali con il resto della regione sono costituiti da comodi accessi alle autostrade M2 ed M20, ed \u00e8 collegato da una strada locale ai vicini comuni di Maidstone e poi Canterbury &amp; Faversham.\nIwade \u00e8 vicino alla \"Swale railway station\", sulla linea ferroviaria fra Sheerness e Sittingbourne.\nSport.\nA Iwade \u00e8 situata la pista di Speedway \"Sittingbourne Speedway\". La localit\u00e0 \u00e8 stata inoltre sede dei \"Sittingbourne Crusaders\", che hanno gareggiato nella \"Speedway Conference League\" sporadicamente fra il 1995 e il 2008."}
{"id": "3796540", "revid": "938", "url": "https://it.wikipedia.org/wiki?curid=3796540", "title": "Sang-Hyun Song", "text": ""}
{"id": "3796546", "revid": "1573940", "url": "https://it.wikipedia.org/wiki?curid=3796546", "title": "Libellula quadrimaculata", "text": "La libellula dalle quattro macchie (Libellula quadrimaculata ) \u00e8 un insetto appartenente all'ordine degli Odonati, diffuso in Europa, Asia e Nord America."}
{"id": "3796547", "revid": "92723", "url": "https://it.wikipedia.org/wiki?curid=3796547", "title": "Diocesi di Apollonopoli Maggiore", "text": "La diocesi di Apollonopoli Maggiore (in latino: \"Dioecesis Apollonopolitana Maior\") \u00e8 una sede soppressa e sede titolare della Chiesa cattolica.\nStoria.\nApollonopoli Maggiore, corrispondente alla citt\u00e0 di \"Edfu\" nell'odierno Egitto, \u00e8 un'antica sede episcopale della provincia romana della Tebaide Seconda nella diocesi civile d'Egitto. Essa faceva parte del patriarcato di Alessandria ed era suffraganea dell'arcidiocesi di Tolemaide.\nQuesta sede \u00e8 sconosciuta sia al Le Quien sia al Gams; Klaas A. Worp menziona invece cinque vescovi, le cui datazioni per\u00f2 sono molto incerte.\nDal 1933 Apollonopoli Maggiore \u00e8 annoverata tra le sedi vescovili titolari della Chiesa cattolica; la sede finora non \u00e8 mai stata assegnata."}
{"id": "3796565", "revid": "1123126", "url": "https://it.wikipedia.org/wiki?curid=3796565", "title": "Diocesi di Dioclezianopoli di Tebaide", "text": "La diocesi di Dioclezianopoli di Tebaide (in latino: \"Dioecesis Diocletianopolitana in Thebaide\") \u00e8 una sede soppressa e sede titolare della Chiesa cattolica.\nStoria.\nDioclezianopoli di Tebaide, identificabile con \"Qus\" nell'odierno Egitto, \u00e8 un'antica sede episcopale della provincia romana della Tebaide Seconda nella diocesi civile d'Egitto. Essa faceva parte del patriarcato di Alessandria ed era suffraganea dell'arcidiocesi di Tolemaide.\nQuesta sede \u00e8 sconosciuta sia al Le Quien che al Gams. Klaas A. Worp menziona quattro vescovi bizantini.\nDal 1933 Dioclezianopoli di Tebaide \u00e8 annoverata tra le sedi vescovili titolari della Chiesa cattolica; la sede finora non \u00e8 mai stata assegnata."}
{"id": "3796567", "revid": "332094", "url": "https://it.wikipedia.org/wiki?curid=3796567", "title": "Vickers Type 177", "text": ""}
{"id": "3796569", "revid": "933835", "url": "https://it.wikipedia.org/wiki?curid=3796569", "title": "Diocesi di Diospoli Superiore", "text": "La diocesi di Diospoli Superiore (in latino: \"Dioecesis Diospolitana Superior\") \u00e8 una sede soppressa e sede titolare della Chiesa cattolica.\nStoria.\nDiospoli Superiore (o anche \"Diospolis Magna\"), nome che in epoca romana fu dato alla citt\u00e0 di \"Tebe\" nell'odierno Egitto, \u00e8 un'antica sede episcopale della provincia romana della Tebaide Seconda nella diocesi civile d'Egitto. Essa faceva parte del patriarcato di Alessandria ed era suffraganea dell'arcidiocesi di Tolemaide.\nOggi Diospoli Superiore sopravvive come sede vescovile titolare; la sede \u00e8 vacante dal 9 gennaio 2007. La sede fu istituita nel corso dell'Ottocento con il nome di \"Tebe di Tebaide\", che modific\u00f2 nell'attuale nel 1933."}
{"id": "3796570", "revid": "180559", "url": "https://it.wikipedia.org/wiki?curid=3796570", "title": "Plasticit\u00e0 intrinseca", "text": "La plasticit\u00e0 intrinseca o non-sinaptica \u00e8 una forma di plasticit\u00e0 neuronale (insieme alla plasticit\u00e0 sinaptica relativa all'efficienza di trasmissione sinaptica alla plasticit\u00e0 strutturale relativa alla loro struttura assonale o dendritica e alla neurogenesi capace di introdurre nuovi elementi neuronali in un circuito), quindi di capacit\u00e0 dei neuroni di modificare la loro funzionalit\u00e0, che risiede in cambiamenti attivit\u00e0-dipendenti delle propriet\u00e0 intrinseche di eccitabilit\u00e0 dei neuroni. La plasticit\u00e0 intrinseca contribuisce a condificare memorie insieme ad altre forme di plasticit\u00e0, come la plasticit\u00e0 sinaptica"}
{"id": "3796571", "revid": "92723", "url": "https://it.wikipedia.org/wiki?curid=3796571", "title": "Diocesi di Ermontis", "text": "La diocesi di Ermontis \u00e8 una sede soppressa del patriarcato di Alessandria e una sede titolare della Chiesa cattolica ().\nStoria.\nErmontis, corrispondente alla citt\u00e0 di Armant tra Luxor e Tebe sulla riva occidentale del Nilo in Egitto, \u00e8 un'antica sede episcopale della provincia romana della Tebaide Seconda nella diocesi civile d'Egitto. Faceva parte del patriarcato di Alessandria ed era suffraganea dell'arcidiocesi di Tolemaide.\nIl primo vescovo conosciuto di questa antica diocesi egiziana \u00e8 Kales, che aveva aderito allo scisma meleziano; il suo nome appare nella lista, trasmessa da Atanasio di Alessandria, dei vescovi meleziani che Melezio di Licopoli invi\u00f2 all'arcivescovo Alessandro di Alessandria all'indomani del concilio di Nicea del 325.\nNella seconda met\u00e0 del IV secolo abbiamo il vescovo Plenios (conosciuto anche come Plenis o Piones), che nel 356 fu esiliato nella regione di Ammoniace nella Libia inferiore assieme ad altri vescovi durante la persecuzione attuata dal vescovo ariano di Alessandria, Giorgio. Lo stesso Plenios assistette ad un sinodo ad Alessandria, convocato da sant'Atanasio per verificare l'ortodossia di una delegazione di chierici giunta da Ancira nel 371.\nUna \"Storia dei monaci dell'Alto Egitto\", della fine del IV secolo, racconta la storia del monaco Giovanni, il quale, eletto vescovo di Ermontis al posto del defunto Macario, fu preso con la forza, portato ad Alessandria e fatto consacrare dall'arcivescovo.\nUn dittico in avorio, noto con il nome di \"Moir-Bryce Diptychon\", datato alla met\u00e0 circa del VII secolo riporta una serie di vescovi attribuiti a Ermontis: dopo Plenis, Makarios e Ioannes, la serie continua con Hierax, Ananias, Petros, Michaias, Pisenthios, Patermouthios, Ioannes, Papnouthios, Andreas, Abraamios e Moses.\nInoltre sono noti anche due vescovi copti nell'XI secolo, Basilio e il successore Pamnon, che prese parte ad un sino patriarcale nel mese di agosto del 1086.\nDal 1933 Ermontis \u00e8 annoverata tra le sedi vescovili titolari della Chiesa cattolica; la sede \u00e8 vacante dal 16 novembre 2003. Il titolo \u00e8 stato assegnato finora a tre vescovi: Heinrich Horst, vicario apostolico di Lwangwa (oggi Diocesi di Mpika); Nicolaas Verhoeven, vicario apostolico di Manado; e Augustine Eugene Hornyak, vescovo ausiliare di Westminster ed esarca apostolico per i fedeli ucraini dell'Inghilterra."}
{"id": "3796572", "revid": "92723", "url": "https://it.wikipedia.org/wiki?curid=3796572", "title": "Diocesi di File", "text": "La diocesi di File (in latino: \"Dioecesis Philitana\") \u00e8 una sede soppressa e sede titolare della Chiesa cattolica.\nStoria.\nFile, corrispondente all'isola di \"File\" nell'odierno Egitto, \u00e8 un'antica sede episcopale della provincia romana della Tebaide Seconda nella diocesi civile d'Egitto. Essa faceva parte del patriarcato di Alessandria ed era suffraganea dell'arcidiocesi di Tolemaide.\nDal 1933 File \u00e8 annoverata tra le sedi vescovili titolari della Chiesa cattolica; la sede \u00e8 vacante dal 5 novembre 1965."}
{"id": "3796574", "revid": "113916455", "url": "https://it.wikipedia.org/wiki?curid=3796574", "title": "Sambodromo", "text": "Il termine sambodromo indica il nome dato ai manufatti architettonici per le sfilate delle scuole di samba in Brasile. Di solito sono composti da spalti per il pubblico e una zona di defilamento."}
{"id": "3796575", "revid": "267975", "url": "https://it.wikipedia.org/wiki?curid=3796575", "title": "Diocesi di Latopoli", "text": "La diocesi di Latopoli () \u00e8 una sede soppressa e sede titolare della Chiesa cattolica.\nStoria.\nLatopoli, corrispondente alla citt\u00e0 di Esna nell'odierno Egitto, \u00e8 un'antica sede episcopale della provincia romana della Tebaide Seconda nella diocesi civile d'Egitto. Faceva parte del patriarcato di Alessandria ed era suffraganea dell'arcidiocesi di Tolemaide.\nDiversi sono i vescovi noti di questa antica sede bizantina, anche se spesso gli autori moderni confondono i vescovi di questa diocesi con quelli della quasi omonima diocesi di Letopoli.\nNella lettera festale XIX di Atanasio di Alessandria, del 347, vengono riportati i nomi di vescovi deceduti di diverse sedi egiziane e i nomi di coloro che furono nominati al loro posto. Per la sede di Latopoli al defunto Ammonio succedette il vescovo Mouis, che le fonti latine hanno trascritto in \"Masius\". Ammonio \u00e8 noto per le sue relazioni non facili con san Pacomio, fondatore del cenobitismo egiziano, nativo di Latopoli. Un vescovo di nome Mouis si trova sulla lista di coloro che sottoscrissero gli atti del concilio di Sardica del 343/344 e lo stesso era presente al sinodo celebrato a Latopoli nella primavera del 347, in occasione del quale alcuni vescovi manifestarono una posizione ostile verso il cenobitismo di san Pacomio. Mouis di Latopoli \u00e8 menzionato da sant'Atanasio come esempio di virt\u00f9; infine un Mouis di Tebaide \u00e8 menzionato in occasione di una persecuzione del 356, durante la quale fu esiliato a Ammoniace. Secondo Annick Martin, tutte queste citazioni riguarderebbero lo stesso vescovo di Latopoli.\nDue altri vescovi bizantini si attribuiscono a Latopoli agli inizi del V secolo, menzionati nella lettera pasquale di Teofilo di Alessandria del 404, in cui fa memoria del defunto vescovo Timoteo e del suo successore Apelle. Un altro nome di vescovo \u00e8 noto per questo secolo, Ruffino, nel 431.\nSono noti vescovi copti di Esna o Isnah fino alla seconda met\u00e0 dell'Ottocento.\nDal 1933 Latopoli \u00e8 annoverata tra le sedi vescovili titolari della Chiesa cattolica; la sede \u00e8 vacante dal 12 dicembre 1964. Il titolo \u00e8 stato assegnato a tre vescovi: Juan Paulo Odendahl Metz, C.M., vicario apostolico di Lim\u00f3n in Costa Rica; Thomas Hughes, S.M.A., vescovo dimissionario di Ondo in Nigeria; Ernest Leo Unterkoefler, vescovo ausiliare di Richmond negli Stati Uniti d'America."}
{"id": "3796576", "revid": "617194", "url": "https://it.wikipedia.org/wiki?curid=3796576", "title": "Plasticit\u00e0 strutturale", "text": "La plasticit\u00e0 strutturale \u00e8 un particolare tipo di plasticit\u00e0 neuronale (insieme alla plasticit\u00e0 intrinseca relativa alle propriet\u00e0 elettriche intrinseche dei neuroni, alla plasticit\u00e0 sinaptica relativa all'efficienza di trasmissione sinaptica e alla neurogenesi capace di introdurre nuovi elementi neuronali in un circuito) che consiste nella capacit\u00e0 di modificare la morfologia dei neuroni o delle reti che formano nel sistema nervoso.\nQuesta include modificazione dei dendriti o delle spine dendritiche, modificazioni degli assoni dei neuroni o formazione di nuovi neuroni (neurogenesi).\nProcessi di plasticit\u00e0 strutturale avvengono in maniera spontanea, durante la normale attivit\u00e0 neuronale o i processi di memoria e apprendimento, o in reazione a lesioni."}
{"id": "3796581", "revid": "132266", "url": "https://it.wikipedia.org/wiki?curid=3796581", "title": "Sambodromo Marqu\u00eas de Sapuca\u00ed", "text": ""}
{"id": "3796584", "revid": "15756", "url": "https://it.wikipedia.org/wiki?curid=3796584", "title": "A Ceremony of Carols", "text": "A Ceremony of Carols \u00e8 una composizione musicale di Benjamin Britten, per coro di voci bianche ed arpa (op. 28). \nStoria.\nL'opera fu composta fra il marzo e l'agosto del 1942, in parte mentre l'autore stava compiendo la traversata dell'Oceano Atlantico, su un cargo svedese, per rientrare dall'America in Inghilterra. La composizione fu poi ripresa e riveduta nel 1945. \nIl titolo della composizione si riferisce all'utilizzazione di una serie di canti popolari di carattere religioso (\"carols\") di anonimi medioevali, a cui l'autore ha inframmezzato testi di Henry James, John e Robert Wederburn, Robert Southwell e William Cornysh.\nLa prima esecuzione \u00e8 stata eseguita nel castello di Norwich, il 5 dicembre 1942 (Gwendolen Mason, arpa; Fleet Street Choir, dir. T. B. Lawrence). La prima esecuzione della 2\u00aa versione, invece, \u00e8 stata eseguita a Londra, nella Wigmore Hall, nell'aprile 1945 (Maria Korchinska, arpa; Morriston Boys' Choir, dir. B. Britten).\nPartitura.\nLa partitura \u00e8 suddivisa in tre sezioni principali: 1. \"Procession -\" 2. \"Carols\" (9 movimenti e un breve interludio per arpa sola) - 3. \"Recession.\""}
{"id": "3796585", "revid": "729019", "url": "https://it.wikipedia.org/wiki?curid=3796585", "title": "Isola Linejnyj", "text": "L'isola Linejnyj (in russo \u043e\u0441\u0442\u0440\u043e\u0432 \u041b\u0438\u043d\u0435\u0439\u043d\u044b\u0439, \"ostrov Linejnyj\"; in italiano \"lineare\") \u00e8 un'isola russa che fa parte dell'arcipelago Severnaja Zemlja ed \u00e8 bagnata dal mare di Kara.\nAmministrativamente fa parte del Tajmyrskij rajon del Territorio di Krasnojarsk, nel Distretto Federale Siberiano.\nGeografia.\nL'isola \u00e8 ubicata nella parte nord-occidentale dell'arcipelago, a ovest dalla costa sud-ovest dell'isola Komsomolets, all'ingresso della baia Klin (\u0431\u0443\u0445\u0442\u0430 \u041a\u043b\u0438\u043d). Linejnyj \u00e8 una lunga e stretta striscia di sabbia; \u00e8 lunga 2\u00a0km e larga 300\u00a0m (da qui il suo nome \"lineare\")."}
{"id": "3796587", "revid": "92723", "url": "https://it.wikipedia.org/wiki?curid=3796587", "title": "Diocesi di Massimianopoli di Tebaide", "text": "La diocesi di Massimianopoli di Tebaide (in latino: \"Dioecesis Maximianopolitana in Thebaide\") \u00e8 una sede soppressa e sede titolare della Chiesa cattolica.\nStoria.\nMassimianopoli di Tebaide, identificabile con \"Kena o Qeneh\" nell'odierno Egitto, \u00e8 un'antica sede episcopale della provincia romana della Tebaide Seconda nella diocesi civile d'Egitto. Essa faceva parte del patriarcato di Alessandria ed era suffraganea dell'arcidiocesi di Tolemaide.\nDal 1933 Massimianopoli di Tebaide \u00e8 annoverata tra le sedi vescovili titolari della Chiesa cattolica; la sede finora non \u00e8 mai stata assegnata."}
{"id": "3796588", "revid": "92723", "url": "https://it.wikipedia.org/wiki?curid=3796588", "title": "Diocesi di Oasi Maggiore", "text": "La diocesi di Oasi Maggiore (in latino: \"Dioecesis Oasitana\") \u00e8 una sede soppressa e sede titolare della Chiesa cattolica.\nStoria.\nOasi Maggiore, corrispondente all'oasi di \"Kharga\" nell'odierno Egitto, \u00e8 un'antica sede episcopale della provincia romana della Tebaide Prima nella diocesi civile d'Egitto. Essa faceva parte del patriarcato di Alessandria ed era suffraganea dell'arcidiocesi di Antinoe.\nDal 1933 Oasi Maggiore \u00e8 annoverata tra le sedi vescovili titolari della Chiesa cattolica; la sede finora non \u00e8 mai stata assegnata."}
{"id": "3796590", "revid": "617194", "url": "https://it.wikipedia.org/wiki?curid=3796590", "title": "Neurogenesi", "text": "La neurogenesi \u00e8 il processo di formazione di nuove cellule nervose da cellule staminali neurali o da cellule progenitrici. Svolge un ruolo centrale nel neurosviluppo. Avviene in misura limitata anche nell'adulto. Fornendo nuovi elementi neuronali ad un circuito pu\u00f2 essere considerata una forma di plasticit\u00e0 neuronale (insieme alla plasticit\u00e0 sinaptica relativa all'efficienza di trasmissione sinaptic,a alla plasticit\u00e0 strutturale relativa alla loro struttura assonale o dendritica e alla plasticit\u00e0 intrinseca relativa alle propriet\u00e0 elettriche intrinseche dei neuroni)\nIl processo di neurogenesi \u00e8 molto attivo durante lo sviluppo prenatale ed \u00e8 responsabile del popolamento del cervello in crescita con neuroni. \nNei mammiferi, a differenza di altri animali, avviene soprattutto durante lo sviluppo ma \u00e8 stata dimostrata l'esistenza di una neurogenesi adulta che in condizioni fisiologiche agisce, in misura limitata, in specifiche regioni come il giro dentato dell'ippocampo, la zona sub-ventricolare dei ventricoli laterali e, in alcune specie animali (come i roditori), nel bulbo olfattivo."}
{"id": "3796591", "revid": "1649409", "url": "https://it.wikipedia.org/wiki?curid=3796591", "title": "Diocesi di Ombi", "text": "La diocesi di Ombi (in latino: \"Dioecesis Ombitana\") \u00e8 una sede soppressa e sede titolare della Chiesa cattolica.\nStoria.\nOmbi, corrispondente a \"K\u00f4m Ombo\" nell'odierno Egitto, \u00e8 un'antica sede episcopale della provincia romana della Tebaide Seconda nella diocesi civile d'Egitto. Essa faceva parte del patriarcato di Alessandria ed era suffraganea dell'arcidiocesi di Tolemaide.\nDal XX secolo Ombi \u00e8 annoverata tra le sedi vescovili titolari della Chiesa cattolica; la sede \u00e8 vacante dal 3 febbraio 1966."}
{"id": "3796593", "revid": "37401", "url": "https://it.wikipedia.org/wiki?curid=3796593", "title": "Zabala (citt\u00e0 antica)", "text": "Zabala (o Zabalam, odierna Tell Ibzeikh) fu una citt\u00e0 degli antichi Sumeri, situata in quello che ora \u00e8 il governatorato di Dhi Qar in Iraq. Zabala si trovava sulla confluenza degli antichi canali Iturungal e Ninagina. Il dio protettore della citt\u00e0 era Inanna di Zabala.\nStoria.\nLe prime attestazioni di Zabala si trovano nella documentazione del periodo Jemdet Nasr, tra cui una lista delle antiche citt\u00e0: Ur, Nippur, Larsa, Uruk, Kes e Zabalam. La pi\u00f9 antica registrazione storica, l'iscrizione su una ciotola, indica che Zabala si trovava sotto il controllo di Lugalzagesi di Lagash. Nel periodo sargonico, Shar-Kali-Sharri e Naram-Sin parlano di un tempio dedicato alla dea Inanna a Zabala, mentre Rimush di Akkad afferma che Zabala tent\u00f2 una rivolta nei confronti dell'impero accadico. Dopo la caduta degli Accadi, Zabala entr\u00f2 nella sfera di influenza della citt\u00e0-stato di Isin, come citato nella cronologia di numerosi re, tra cui Itar-pisa e Ur-Ninurta. La citt\u00e0 fu in seguito sottomessa ad Abisare di Larsa, nei cui registri si parla della costruzione del canale \"Preferito di Inanna di Zabalam\". Durante il periodo della terza dinastia di Ur, Zabala fu controllata dal governatore di Ur a Umma, che era la capitale della provincia di Umma. I testi in scrittura cuneiforme affermano che Hammurabi costru\u00ec il tempio di Zabala chiamato Ezi-Kalam-ma, dedicandolo alla dea Innana. Il tempio di Inanna a Zabalam \u00e8 l'oggetto dell'inno 26 di Enkheduanna.\nArcheologia.\nAll'inizio del 1900 si svolsero numerosi scavi illegali a Zabala. Questa attivit\u00e0 raggiunse l'apice negli anni novanta, periodo in cui l'Organizzazione Statale Irachena delle Antichit\u00e0 sembra avere autorizzato uno scavo ufficiale, il primo del sito archeologico. Non \u00e8 chiaro se i suoi risultati siano mai stati pubblicati. Un'ulteriore opera di saccheggio si \u00e8 avuta dopo la guerra irachena del 2003."}
{"id": "3796594", "revid": "37401", "url": "https://it.wikipedia.org/wiki?curid=3796594", "title": "Zabalam", "text": ""}
{"id": "3796595", "revid": "92723", "url": "https://it.wikipedia.org/wiki?curid=3796595", "title": "Diocesi di Pselchis", "text": "La diocesi di Pselchis (in latino: \"Dioecesis Pselchitana\") \u00e8 una sede soppressa e sede titolare della Chiesa cattolica.\nStoria.\nPselchis, identificabile con \"Dakkeh\" nell'odierno Egitto, \u00e8 un'antica sede episcopale della provincia romana della Tebaide Seconda nella diocesi civile d'Egitto. Essa faceva parte del patriarcato di Alessandria ed era suffraganea dell'arcidiocesi di Tolemaide.\nLe Quien identifica questa sede con la \"ecclesia Psynchus\" di cui parlano i concili ecumenici del 431 e del 451.\nOggi Pselchis sopravvive come sede vescovile titolare; la sede finora non \u00e8 mai stata assegnata."}
{"id": "3796599", "revid": "92723", "url": "https://it.wikipedia.org/wiki?curid=3796599", "title": "Diocesi di Siene", "text": "La diocesi di Siene (in latino: \"Dioecesis Syenitana\") \u00e8 una sede soppressa e sede titolare della Chiesa cattolica.\nStoria.\nSiene, identificabile con Assuan in Egitto, \u00e8 un'antica sede episcopale della provincia romana della Tebaide Seconda nella diocesi civile d'Egitto. Essa faceva parte del patriarcato di Alessandria ed era suffraganea dell'arcidiocesi di Tolemaide.\nDal XIX secolo Siene \u00e8 annoverata tra le sedi vescovili titolari della Chiesa cattolica; la sede \u00e8 vacante dal 13 aprile 1984."}
{"id": "3796600", "revid": "19933", "url": "https://it.wikipedia.org/wiki?curid=3796600", "title": "Xochimilca", "text": ""}
{"id": "3796603", "revid": "267975", "url": "https://it.wikipedia.org/wiki?curid=3796603", "title": "Sede titolare di Tebe di Tebaide", "text": ""}
{"id": "3796604", "revid": "287204", "url": "https://it.wikipedia.org/wiki?curid=3796604", "title": "Ceratozamia brevifrons", "text": "Ceratozamia brevifrons \u00e8 una pianta appartenente alla famiglia delle Zamiaceae, endemica del Messico.\nDistribuzione e habitat.\nL'areale di questa specie \u00e8 ristretto allo stato di Veracruz (Messico)."}
{"id": "3796612", "revid": "92723", "url": "https://it.wikipedia.org/wiki?curid=3796612", "title": "Diocesi di Tentiri", "text": "La diocesi di Tentiri (in latino: \"Dioecesis Tentyritana\") \u00e8 una sede soppressa e sede titolare della Chiesa cattolica.\nStoria.\nTentiri \u00e8 un'antica sede episcopale della provincia romana della Tebaide Seconda nella diocesi civile d'Egitto. Essa faceva parte del patriarcato di Alessandria ed era suffraganea dell'arcidiocesi di Tolemaide.\nDal XX secolo Tentiri \u00e8 annoverata tra le sedi vescovili titolari della Chiesa cattolica; la sede \u00e8 vacante dall'11 settembre 1972."}
{"id": "3796613", "revid": "309289", "url": "https://it.wikipedia.org/wiki?curid=3796613", "title": "Buyan", "text": ""}
{"id": "3796615", "revid": "92723", "url": "https://it.wikipedia.org/wiki?curid=3796615", "title": "Diocesi di Tinis", "text": "La diocesi di Tinis (in latino: \"Dioecesis Thinitana\") \u00e8 una sede soppressa e sede titolare della Chiesa cattolica.\nStoria.\nTinis, identificabile con \"El-Birbeh\", \u00e8 un'antica sede episcopale della provincia romana della Tebaide Seconda nella diocesi civile d'Egitto. Essa faceva parte del patriarcato di Alessandria ed era suffraganea dell'arcidiocesi di Tolemaide.\nLe Quien, e al suo seguito Gams, identificano Tinis con Tolemaide. Dei tre vescovi menzionati, il primo, Ammonio, fu vescovo \"in Diospoli et in Ptolemaide\"; degli altri due, Eraclide e Isacco, si dice che furono \"episcopi Thyneos\".\nDal 1933 Tinis \u00e8 annoverata tra le sedi vescovili titolari della Chiesa cattolica; dal 24 agosto 2012 il vescovo titolare \u00e8 Jacob Muricken, vescovo ausiliare di Palai."}
{"id": "3796619", "revid": "92723", "url": "https://it.wikipedia.org/wiki?curid=3796619", "title": "Arcidiocesi di Tolemaide di Tebaide", "text": "L'arcidiocesi di Tolemaide di Tebaide (in latino: \"Archidioecesis Ptolemaidensis in Thebaide\") \u00e8 una sede soppressa e sede titolare della Chiesa cattolica.\nStoria.\nTolemaide di Tebaide, corrispondente all'odierna \"Menshiyeh\", \u00e8 l'antica sede metropolitana della provincia romana della Tebaide Seconda nella diocesi civile d'Egitto e nel patriarcato di Alessandria.\nLe Quien, e al suo seguito Gams, identificano Tolemaide di Tebaide con Thinis. Dei tre vescovi menzionati, il primo, Ammonio, fu vescovo \"in Diospoli et in Ptolemaide\"; degli altri due, Eraclide e Isacco, si dice che furono \"episcopi Thyneos\".\nDal XVIII secolo Tolemaide di Tebaide \u00e8 annoverata tra le sedi arcivescovili titolari della Chiesa cattolica; la sede \u00e8 vacante dal 12 agosto 1974.\nCronotassi degli arcivescovi titolari.\nI vescovi di Tolemaide di Tebaide appaiono confusi con i vescovi di Tolemaide di Libia, perch\u00e9 nelle fonti citate le cronotassi delle due sedi non sono distinte."}
{"id": "3796622", "revid": "38120", "url": "https://it.wikipedia.org/wiki?curid=3796622", "title": "Ailin", "text": ""}
{"id": "3796623", "revid": "38120", "url": "https://it.wikipedia.org/wiki?curid=3796623", "title": "Principessa Eilonwy", "text": ""}
{"id": "3796625", "revid": "729019", "url": "https://it.wikipedia.org/wiki?curid=3796625", "title": "Isola Bujan", "text": "L'isola Bujan (in russo \u043e\u0441\u0442\u0440\u043e\u0432 \u0411\u0443\u044f\u043d, \"ostrov Bujan\"; in italiano \"impervia\") \u00e8 un'isola russa che fa parte dell'arcipelago Severnaja Zemlja ed \u00e8 bagnata dal mare di Kara.\nAmministrativamente fa parte del Tajmyrskij rajon del Territorio di Krasnojarsk, nel Distretto Federale Siberiano.\nGeografia.\nL'isola \u00e8 ubicata nella parte nord-occidentale dell'arcipelago, a sud-ovest dell'isola Komsomolets; si trova a 500\u00a0m da capo Otkrytyj (\u043c\u044b\u0441 \u043e\u0442\u043a\u0440\u044b\u0442\u044b\u0439). Bujan \u00e8 lunga 1\u00a0km e larga 500\u00a0m.\nCuriosit\u00e0.\nL'isola ha lo stesso nome della mitica Bujan, la misteriosa isola della mitologia slava, ma \u00e8 stata scoperta successivamente al racconto."}
{"id": "3796627", "revid": "3115", "url": "https://it.wikipedia.org/wiki?curid=3796627", "title": "Nave posacavi", "text": "Una nave posacavi \u00e8 un tipo di nave attrezzato per la posa di cavi sottomarini per il trasporto di energia o per le telecomunicazioni (realizzati dagli anni 1980 principalmente in fibra ottica). \nLa nave \u00e8 dotata di vasche di raccolta adibite allo stoccaggio dei cavi, di macchine a coppie di ruote, a cinghie o a volano per la posa dei cavi, e di attrezzature per il controllo dei cavi durante la posa. Un'altra categoria specifica di navi \u00e8 adibita alla riparazione dei cavi.\nStoria.\nIl primo cavo sottomarino transatlantico fu posato da navi posacavi negli anni 1857-58, permettendo la comunicazione tramite telegrafo tra l'Europa e il Nord America. La linea fu rimpiazzata da due cavi transatlantici posati nel 1866 dalla nave Great Eastern.\nLa HTMS Monarch complet\u00f2 nel 1956 il primo cavo telefonico transatlantico (TAT-1) dalla Scozia alla Nuova Scozia."}
{"id": "3796632", "revid": "1273839", "url": "https://it.wikipedia.org/wiki?curid=3796632", "title": "Costiera sorrentina", "text": "La costiera sorrentina \u00e8 il tratto di costa campana, situato a nord della penisola sorrentina, che si affaccia sul golfo di Napoli, delimitato ad est da Sant'Agata sui Due Golfi, frazione di Massa Lubrense che funge da divisoria tra la costiera sorrentina e quella amalfitana e a nord-ovest da Vico Equense.\nGeografia fisica.\nTratto di costa famoso in tutto il mondo per la sua bellezza naturalistica, paesaggistica e gastronomica, nonch\u00e9 sede di importanti insediamenti turistici, prende il nome dalla citt\u00e0 di Sorrento, la citt\u00e0 pi\u00f9 rilevante della zona e nucleo centrale della costiera. Alle spalle insistono i monti Lattari e subito dopo di essa vi \u00e8 invece la costiera amalfitana e parte della medesima costiera, infine, \u00e8 l'area naturale Baia di Ieranto e l'area naturale marina protetta Punta Campanella. \u00c8 nota anche per alcuni prodotti tipici, come il limoncello, liquore ottenuto dai limoni della zona di Sorrento o Capri, che si affaccia dirimpetto a Massa Lubrense, il provolone del Monaco DOP, la mozzarella di bufala campana DOP e tanti altri prodotti tipici."}
{"id": "3796641", "revid": "322321", "url": "https://it.wikipedia.org/wiki?curid=3796641", "title": "Diocesi di Afneo", "text": "La diocesi di Afneo (in latino: \"Dioecesis Aphnaetena\") \u00e8 una sede soppressa e sede titolare della Chiesa cattolica.\nStoria.\nAfneo, forse identificabile con le rovine del Tell-Defenneh (Tahpanhes), \u00e8 un'antica sede episcopale della provincia romana dell'Augustamnica Prima nella diocesi civile d'Egitto. Faceva parte del patriarcato di Alessandria ed era suffraganea dell'arcidiocesi di Pelusio.\nDi questa sede, eretta probabilmente all'epoca dell'arcivescovo Teofilo (385-412), \u00e8 noto un solo vescovo, Ierace, che prese parte ai concili ecumenici di Efeso (431) e di Calcedonia (451).\nDal 1933 Afneo \u00e8 annoverata tra le sedi vescovili titolari della Chiesa cattolica; il titolo non \u00e8 pi\u00f9 assegnato dal 15 aprile 1997. Il suo ultimo titolare \u00e8 stato Gregorio Espiga e Infante, vicario apostolico di Palawan nelle Filippine."}
{"id": "3796644", "revid": "37401", "url": "https://it.wikipedia.org/wiki?curid=3796644", "title": "Diocesi di Arabia", "text": "La diocesi di Arabia (in latino: \"Dioecesis Arabiensis\") \u00e8 una sede soppressa e sede titolare della Chiesa cattolica.\nStoria.\nArabia, identificabile con Wadi Tumilat nei pressi di Ismailia nel delta del Nilo, \u00e8 un'antica sede episcopale della provincia romana dell'Augustamnica Seconda nella diocesi civile d'Egitto. Faceva parte del patriarcato di Alessandria ed era suffraganea dell'arcidiocesi di Leontopoli.\nVerso la fine del IV secolo la pellegrina Egeria visit\u00f2 la citt\u00e0 e conobbe il suo vescovo, di cui per\u00f2 non menziona il nome nella sua \"Peregrinatio\". La citt\u00e0 \u00e8 documentata da Ierocle nel suo \"Synecdemus\", da Giulio Onorio nella sua \"Cosmographia\", da Giorgio di Cipro nell'opera \"Descriptio Orbis Romani\". La sede non \u00e8 menzionata dal Le Quien nell'opera \"Oriens Christianus\" e non \u00e8 noto alcuno dei suoi vescovi.\nDal XIX secolo Arabia \u00e8 annoverata tra le sedi vescovili titolari della Chiesa cattolica; il titolo finora non \u00e8 mai stato assegnato."}
{"id": "3796645", "revid": "92723", "url": "https://it.wikipedia.org/wiki?curid=3796645", "title": "Diocesi di Atribi", "text": "La diocesi di Atribi (in latino: \"Dioecesis Athribitana\") \u00e8 una sede soppressa e sede titolare della Chiesa cattolica.\nStoria.\nAtribi, identificabile con il \"Tell Atrib\" nei pressi della moderna citt\u00e0 di Banha, \u00e8 un'antica sede episcopale della provincia romana dell'Augustamnica Seconda nella diocesi civile d'Egitto. Essa faceva parte del patriarcato di Alessandria ed era suffraganea dell'arcidiocesi di Leontopoli.\nOggi Atribi sopravvive come sede vescovile titolare; la sede \u00e8 vacante dal 24 maggio 1968."}
{"id": "3796647", "revid": "729019", "url": "https://it.wikipedia.org/wiki?curid=3796647", "title": "Lavapi\u00e9s (metropolitana di Madrid)", "text": "Lavapi\u00e9s \u00e8 una stazione della linea 3 della metropolitana di Madrid. Si trova sotto alla piazza omonima, nel distretto Centro.\nStoria.\nLa stazione fu inaugurata il 9 agosto 1936, quando fu aperta al pubblico la linea 3 della metropolitana di Madrid.\nLa stazione di Lavapi\u00e9s \u00e8 stata ristrutturata completamente e attualmente l'ingresso si trova allo stesso livello del binario 1, mentre per raggiungere il binario 2 si deve transitare attraverso un sottopassaggio. Le pareti della stazione sono di colore giallo canarino e il tetto \u00e8 azzurro.\nAccessi.\nIngresso Argumosa"}
{"id": "3796650", "revid": "110157", "url": "https://it.wikipedia.org/wiki?curid=3796650", "title": "Viking Fotballklubb 1982", "text": "Questa voce raccoglie le informazioni riguardanti il Viking Fotballklubb nelle competizioni ufficiali della stagione 1982."}
{"id": "3796651", "revid": "92723", "url": "https://it.wikipedia.org/wiki?curid=3796651", "title": "Diocesi di Babilonia", "text": "La diocesi di Babilonia (in latino: \"Dioecesis Babilonensis\") \u00e8 una sede soppressa e sede titolare della Chiesa cattolica.\nStoria.\nBabilonia, identificabile con \"Casr-Esch-Scham\", \u00e8 un'antica sede episcopale della provincia romana dell'Augustamnica Seconda nella diocesi civile d'Egitto. Essa faceva parte del patriarcato di Alessandria ed era suffraganea dell'arcidiocesi di Leontopoli.\nDal 1933 Babilonia \u00e8 annoverata tra le sedi vescovili titolari della Chiesa cattolica; la sede finora non \u00e8 mai stata assegnata."}
{"id": "3796652", "revid": "267975", "url": "https://it.wikipedia.org/wiki?curid=3796652", "title": "Diocesi di Bubasti", "text": "La diocesi di Bubasti () \u00e8 una sede soppressa e sede titolare della Chiesa cattolica.\nStoria.\nBubasti, identificabile con Tell-Bastah nella periferia sud-orientale della moderna citt\u00e0 di Zagazig nella regione del Delta del Nilo, \u00e8 un'antica sede episcopale della provincia romana dell'Augustamnica Seconda nella diocesi civile d'Egitto. Faceva parte del patriarcato di Alessandria ed era suffraganea dell'arcidiocesi di Leontopoli.\nSono solo due i vescovi bizantini attribuibili con certezza a questa antica sede vescovile, entrambi del IV secolo. Il primo \u00e8 Arpocrazio, vescovo meleziano, documentato per la prima volta in una lista di vescovi meleziani redatta da Atanasio di Alessandria successivamente al concilio di Nicea del 325. Abbandonato lo scisma meleziano, Arpocrazio \u00e8 ancora documentato al concilio di Tiro del 335 tra i sostenitori di sant'Atanasio.\nIl secondo vescovo bizantino di Bubasti \u00e8 Ermone, documentato in un testo sul monachesimo egiziano attorno al 368 circa.\nMichel Le Quien e Raymond Janin attribuiscono a Bubasti il vescovo Giuliano \"Mostenae civitatis\", che le fonti latine inseriscono tra i vescovi che presero parte al concilio di Efeso del 449. Nelle liste greche dello stesso concilio questo vescovo \u00e8 assente. Un vescovo Giuliano della diocesi di Mostene in Grecia \u00e8 documentato nel 448 e 458, ma \u00e8 assente nelle liste del concilio efesino del 449 e del concilio di Calcedonia del 451. Resta incerta la vera attribuzione della sede di questo vescovo.\nLe fonti hanno trasmesso anche i nomi di quattro vescovi copti-ortodossi, tra XI e XIII secolo, epoca in cui la sede di Bubasti era unita con quella di Khandek: Giorgio, deceduto nel 1050 a causa delle persecuzioni subite a causa del suo patriarca Cristodulo; Gabriele, che era gi\u00e0 vescovo quando fu eletto patriarca Cirillo II nel 1078; Giovanni, che prese parte nel 1102 alla consacrazione del patriarca Macario II; e un anonimo vescovo, vissuto all'epoca del patriarca Cirillo III (1235-1243).\nDal XIX secolo Bubasti \u00e8 annoverata tra le sedi vescovili titolari della Chiesa cattolica; la sede \u00e8 vacante dal 26 maggio 1978."}
{"id": "3796656", "revid": "92723", "url": "https://it.wikipedia.org/wiki?curid=3796656", "title": "Diocesi di Casio", "text": "La diocesi di Casio (in latino: \"Dioecesis Casiotana\") \u00e8 una sede soppressa e sede titolare della Chiesa cattolica.\nStoria.\nCasio, identificabile con le rovine di Mahemdiah sulla strada che, secondo l'Itinerario antonino, portava da Pelusio a Gaza in Palestina, \u00e8 un'antica sede episcopale della provincia romana dell'Augustamnica Prima nella diocesi civile d'Egitto. Faceva parte del patriarcato di Alessandria ed era suffraganea dell'arcidiocesi di Pelusio.\nUnico vescovo conosciuto di questa diocesi \u00e8 Lampezio, che prese parte al concilio di Efeso del 431, dove, assieme agli altri vescovi, furono condannate le teorie teologiche di Nestorio. Al termine del concilio Lampezio fu inviato a Roma, con Ermogene vescovo di Rinocorura, latore di lettere in favore di Cirillo di Alessandria; a Roma partecip\u00f2 alla consacrazione di papa Sisto III (432). Fu il destinatario di alcune lettere di sant'Isidoro di Pelusio.\nDal XVIII secolo Casio \u00e8 annoverata tra le sedi vescovili titolari della Chiesa cattolica; il titolo non \u00e8 pi\u00f9 assegnato dal 15 gennaio 1966. Il suo ultimo titolare \u00e8 stato Renatus Lwamosa Butibubage, vescovo ausiliare di Mwanza."}
{"id": "3796660", "revid": "38120", "url": "https://it.wikipedia.org/wiki?curid=3796660", "title": "Re Cornelius", "text": ""}
{"id": "3796661", "revid": "38120", "url": "https://it.wikipedia.org/wiki?curid=3796661", "title": "Re dalle lunghe corna", "text": ""}
{"id": "3796662", "revid": "38120", "url": "https://it.wikipedia.org/wiki?curid=3796662", "title": "Horned King", "text": ""}
{"id": "3796666", "revid": "109651", "url": "https://it.wikipedia.org/wiki?curid=3796666", "title": "Taran", "text": ""}
{"id": "3796669", "revid": "741067", "url": "https://it.wikipedia.org/wiki?curid=3796669", "title": "Paul Kelly", "text": "Biografia.\nGli esordi.\nDi origini irlandesi e cresciuto nelle strade di New York, Paul Kelly inizi\u00f2 la carriera come attore bambino all'et\u00e0 di sette anni. Il padre gestiva il bar \"Kelly's Kafe\" presso gli studi cinematografici della Vitagraph, con sede a Brooklyn e frequentato da tecnici e maestranze degli studi, e il piccolo Kelly ottenne presto un impiego a cinque dollari al giorno come comparsa. Inizi\u00f2 quindi a recitare nel 1911 in numerose pellicole mute prodotte dalla Vitagraph, affermandosi assieme a Kenneth Casey come uno degli attori bambini di punta della Compagnia. Nello stesso anno approd\u00f2 anche sui palcoscenici di Broadway con \"The Confession\".\nAl contrario di quanto avvenuto ad altri attori bambini del tempo, la carriera di Kelly non si interrompe con il passaggio dall'infanzia all'adolescenza. Al contrario, da giovane adolescente Kelley continu\u00f2 a recitare in popolari cortometraggi (nei 18 episodi del serial cinematografico \"The Jarr Family\", 1915) e a calcare le scene di Broadway in prestigiosi lavori come \"Little Women\" (1916-17), \"Seventeen\" (1918), e \"Penrod\" (1918) di Booth Tarkington, in cui recit\u00f2 al fianco della grande attrice statunitense Helen Hayes. Ormai un giovane attore affermato, la sua carriera a Broadway si intensifico' ulteriormente nei primi anni Venti.\nQuando Paul Kelly giunse a Hollywood nel 1926 aveva all'attivo oltre cinquanta pellicole per la Vitagraph e 13 produzioni teatrali a Broadway. Il suo primo impegno fu in \"Slide, Kelly, Slide\" (1927), al fianco di William Haines, una commedia ambientata nel mondo del baseball, e in \"Il postino\" (1927), con Eddie Cantor e William Powell. Di alta statura, affascinante e atletico, il ventiseienne attore aveva i numeri e l'esperienza per affermarsi come star maschile del grande schermo, ma la nuova e promettente fase della sua carriera fu bruscamente interrotta da un tragico evento.\nHollywood e il caso Raymond.\nIl 16 aprile 1927 Kelly fu coinvolto in una violenta rissa con Ray Raymond, un cantante-ballerino che aveva partecipato alle \"Ziegfeld Follies\" nel 1918 e 1919, e che era apparso a Broadway nel 1920 nella rivista \"Blue Eyes\". La moglie di Raymond, la ballerina di origine scozzese Dorothy Mackaye, aveva intrapreso una relazione sentimentale con Kelly, legame che fu la causa del brutale alterco tra i due uomini, avvenuto nell'appartamento dei Raymond. Due giorni dopo la drammatica lite, Raymond mor\u00ec per le conseguenze dei violenti colpi subiti dal rivale durante la zuffa, e Kelly venne arrestato e processato.\nIl procedimento fu accanitamente seguito dalla stampa specializzata e le testimonianze contraddittorie fornite dall'attore e dalla Mackaye circa il loro legame sentimentale impressionarono sfavorevolmente i giurati e l'opinione pubblica. Il processo si concluse con la condanna di Kelly a scontare una pena da uno a dieci anni nel carcere californiano di San Quintino, mentre la Mackaye venne riconosciuta colpevole di favoreggiamento per aver inizialmente tentato di occultare i fatti relativi alla morte di Raymond, e scont\u00f2 una pena di un anno, prima nel carcere di Los Angeles e successivamente in quello di San Quintino, prima di essere rilasciata per buona condotta.\nPaul Kelly scont\u00f2 la condanna comportandosi da detenuto modello. Mentre in quello stesso periodo il mondo del cinema viveva radicali progressi e mutamenti con il passaggio dal muto al sonoro, l'attore si document\u00f2 costantemente sulle innovazioni tecniche e prese lezioni di dizione e di impostazione della voce, senza perdere mai di vista la possibilit\u00e0 di riprendere un giorno la propria carriera artistica. Dopo due anni e un mese di detenzione, gli venne concessa la libert\u00e0 provvisoria per buona condotta, e Kelly riprese ben presto a calcare il palcoscenico. Nel febbraio del 1930 apparve a Broadway nella commedia musicale \"Nine-Fifteen Revue\" e per un paio di anni fu impegnato sulle scene teatrali in drammi quali \"Bad Girl\", \"Hobo\" e \"Adam Had Two Sons\".\nIl ritorno sugli schermi.\nIl ritorno al cinema avvenne nel 1932 con \"The Girl From Calgary\" (1932), film che segn\u00f2 l'avvio di una seconda carriera sul grande schermo per Kelly. L'anno successivo il produttore Darryl Zanuck gli offr\u00ec di apparire in \"Broadway Thru a Keyhole\" (1933), interpretato con Constance Cummings e tratto da un racconto di Walter Winchell, che ebbe un successo strepitoso e rilanci\u00f2 definitivamente l'immagine dell'attore. Durante tutti gli anni trenta e quaranta Kelly recit\u00f2 in una lunga serie di commedie musicali e di melodrammi, distinguendosi come interprete incisivo e convincente, adatto a tutti i generi cinematografici. Apparve in due notevoli pellicole legate al genere \"gangster-movie\", \"Strisce invisibili\" (1939), basato sulle memorie del direttore carcerario Lewis E. Lawes, e soprattutto \"I ruggenti anni Venti\" (1939), prodotto dalla Warner Brothers e considerato uno dei migliori film di gangster di tutti i tempi.\nL'attore lavor\u00f2 per quasi tutte le importanti case cinematografiche, dalla MGM per l'elegante e opulenta commedia \"Le fanciulle delle follie\" (1941), fino alle case di produzione minori, come la Republic Pictures e la Monogram Pictures, in una miriade di pellicole commerciali. Gir\u00f2 western come \"Quelli della Virginia\" (1940) e \"Duello a San Antonio\" (1945), mentre interpret\u00f2 in due occasioni la parte di un pilota, prima nell'avventuroso \"Tarzan a New York\" (1942) e quindi nel dramma bellico \"I falchi di Rangoon\" (1942), e fu un ufficiale di marina ne \"La storia del dottor Wassell\" (1944).\nAnche nell'immediato dopoguerra l'attore fu attivo sul grande schermo, affrontando con successo il genere \"noir\". Gi\u00e0 interprete di un tenente di polizia in \"Torchy Blaine in Panama\" (1938), Kelly si vide affidare pi\u00f9 volte la parte del tutore della legge, come in \"Angoscia nella notte\" (1947) e \"La via della morte\" (1950), mentre diede una delle sue interpretazioni pi\u00f9 convincenti nella parte dello strano fidanzato di Gloria Grahame in \"Odio implacabile\" (1947), prodotto dalla RKO.\nIl teatro e gli ultimi anni.\nLa seconda met\u00e0 degli anni quaranta vide un trionfale ritorno dell'attore sulle scene di Broadway con \"Command Decision\", che gli valse nel 1948 il Tony Award per la miglior interpretazione maschile, il premio della critica della rivista Variety e il premio Donaldson. Due anni dopo Kelly biss\u00f2 il successo con il ruolo di Frank Elgin nel dramma \"Country Girl\" di Clifford Odets, prodotto da Lee Strasberg. Tuttavia Kelly non ottenne di poter interpretare i medesimi ruoli nelle trasposizioni cinematografiche di entrambe le opere, affidati invece a divi di maggior richiamo. Per il ruolo del cinico ma interiormente sensibile generale Dennis, la MGM gli prefer\u00ec Clark Gable in \"Suprema decisione\" (1948), mentre la Paramount affid\u00f2 il ruolo dell'alcolizzato attore Frank Elgin a Bing Crosby, che lo interpret\u00f2 nel celebre \"La ragazza di campagna\" (1954), con Grace Kelly e William Holden.\nPrecocemente incanutito, nel suo ultimo decennio di carriera Kelly diede ancora buone interpretazioni da caratterista per il cinema, in ruoli di \"duro\" dalla mascella di granito, come nei western \"La maschera di fango\" (1952) e \"Il dominatore del Texas\" (1953), e nei drammi \"Prigionieri della citt\u00e0 deserta\" (1953) e \"Prigionieri del cielo\" (1954). Per ironia della sorte, che due decenni prima lo aveva visto detenuto nella realt\u00e0, l'attore ebbe la possibilit\u00e0 di interpretare Clinton T. Duffy, direttore di quello stesso carcere di San Quintino nel quale aveva scontato venticinque mesi di pena, impersonandolo nel film \"Duffy of San Quentin\", girato nel 1954.\nVita privata.\nDopo la condanna e la detenzione per la tragica morte di Ray Raymond, e il rilascio per buona condotta, Paul Kelly e Dorothy Mackaye si sposarono nel 1931. La Mackaye riscosse un discreto successo come autrice della commedia \"Women in Prison\", basata sulla sua esperienza in carcere, e trasposta nel 1933 per il grande schermo con il titolo \"Ladies They Talk About\", con l'interpretazione di Barbara Stanwyck. Il matrimonio con Kelly si concluse tragicamente il 5 gennaio 1940: mentre stava rientrando al \"Kelly-Mac Ranch'\", la villa che la coppia possedeva nella San Fernando Valley, Dorothy Mackaye perse il controllo dell'automobile che stava guidando e nell'incidente mor\u00ec sul colpo, all'et\u00e0 di trentasette anni.\nPaul Kelly si rispos\u00f2 l'anno seguente con Mardelle Zwicker, alla quale rimase legato fino alla morte avvenuta per attacco cardiaco il 6 novembre 1956, all'et\u00e0 di cinquantasette anni.\nDoppiatori italiani.\nNelle versioni in italiano dei suoi film, Paul Kelly \u00e8 stato doppiato da:"}
{"id": "3796672", "revid": "767487", "url": "https://it.wikipedia.org/wiki?curid=3796672", "title": "Frank Caruso", "text": "Il suo stile ha contaminazioni che vanno dal progressive al metal fino all'hard rock e il blues. Attualmente suona nei Thunder Rising, e nel suo progetto solista."}
{"id": "3796673", "revid": "287204", "url": "https://it.wikipedia.org/wiki?curid=3796673", "title": "Ceratozamia chimalapensis", "text": "Ceratozamia chimalapensis \u00e8 una pianta appartenente alla famiglia delle Zamiaceae e diffusa nello stato di Oaxaca, in Messico.\nIl nome specifico fa riferimento alla foresta del Chimalapas.\nDescrizione.\n\u00c8 una pianta di media grandezza con fusto cilindrico lungo 20\u2013100\u00a0cm, largo 18\u201333\u00a0cm e ricoperto da catafilli triangolari.\nLe foglie pennate, lunghe fino a 244\u00a0cm, sono composte da 29-68 paia di foglioline alterne nella parte basale del rachide e opposte nella zona apicale. Quelle giovani sono bianche e tomentose, mentre le foglie mature diventano glabre e di colore verde scuro.\n\u00c8 una specie dioica, con coni maschili eretti, peduncolati, di colore giallo chiaro, lunghi 28\u201333\u00a0cm e di 3\u20135\u00a0cm di diametro. I coni femminili hanno una forma cilindrica, lunghi 35\u201340\u00a0cm, larghi 7,3-10,6\u00a0cm e di colore marrone scuro. Sia i microsporofilli che i macrosporofilli sono inseriti a spirale sull'asse del cono e presentano all'apice due caratteristiche proiezioni cornee.\nI semi sono ovoidali, lungi 2,5-2,9\u00a0cm, larghi 1,5\u20131,7\u00a0cm e di colore beige a maturazione. Sono piante diploidi con 8 coppie di cromosomi.\nDistribuzione e habitat.\nQuesta specie \u00e8 diffusa nella zona occidentale della Sierra Madre de Chiapas, in Messico.\nCresce nei boschi di querce su terreni argillosi e poveri di humus, ad altitudini comprese tra i 270 e i 1\u00a0000\u00a0m.\nTassonomia.\nIn passato questa specie \u00e8 stata confusa con \"Ceratozamia matudae\" e \"Ceratozamia mirandae\", ma se ne distingue soprattutto per la minore lunghezza del peduncolo dei coni maschili e per la forma e il colore di questi ultimi.\nConservazione.\nLe popolazioni di \"C. chimalapensis\" presenti in natura sono minacciate dagli incendi che, a partire dalla fine degli anni '90, hanno devastato le foreste del Messico. Questi incendi sono causati da stagioni particolarmente secche dovute alla presenza di El Ni\u00f1o. Un'ulteriore minaccia per queste piante \u00e8 rappresentata dal disboscamento per convertire le terre in pascoli e in piantagioni di caff\u00e8."}
{"id": "3796674", "revid": "155634", "url": "https://it.wikipedia.org/wiki?curid=3796674", "title": "H\u00e5vard Klemetsen", "text": "Biografia.\nIn Coppa del Mondo ha esordito il 1\u00ba gennaio 2003 a Oberhof (33\u00ba), ha ottenuto il primo podio il 14 gennaio 2007 in Val di Fiemme (3\u00ba) e la prima vittoria il 14 gennaio 2011 a Seefeld in Tirol, in una gara a squadre HS109/4x5 km.\nIn carriera ha partecipato a due edizioni dei Giochi olimpici invernali, (20\u00ba nell'individuale, 40\u00ba nella sprint) e (10\u00ba nel trampolino normale, 9\u00ba nel trampolino lungo, 1\u00ba nella gara a squadre), e a cinque dei Campionati mondiali, vincendo sette medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale Gundersen\nT = gara a squadre\nSP = sprint\nNH = trampolino normale\nLH = trampolino lungo"}
{"id": "3796675", "revid": "267975", "url": "https://it.wikipedia.org/wiki?curid=3796675", "title": "Diocesi di Clisma", "text": "La diocesi di Clisma (in latino: \"Dioecesis Clysmatena\") \u00e8 una sede soppressa e sede titolare della Chiesa cattolica.\nStoria.\nClisma, identificabile con \"Tell-El-Colzum\", \u00e8 un'antica sede episcopale della provincia romana dell'Augustamnica Seconda nella diocesi civile d'Egitto. Faceva parte del patriarcato di Alessandria ed era suffraganea dell'arcidiocesi di Leontopoli.\nDal XVIII secolo Clisma \u00e8 annoverata tra le sedi vescovili titolari della Chiesa cattolica; la sede \u00e8 vacante dal 5 giugno 1991."}
{"id": "3796684", "revid": "101260", "url": "https://it.wikipedia.org/wiki?curid=3796684", "title": "Entit\u00e0 geometrica", "text": ""}
{"id": "3796685", "revid": "38120", "url": "https://it.wikipedia.org/wiki?curid=3796685", "title": "\u021a\u0103ran", "text": ""}
{"id": "3796686", "revid": "38120", "url": "https://it.wikipedia.org/wiki?curid=3796686", "title": "\u0162\u0103ran", "text": ""}
{"id": "3796688", "revid": "1494169", "url": "https://it.wikipedia.org/wiki?curid=3796688", "title": "Tarana", "text": ""}
{"id": "3796689", "revid": "2373", "url": "https://it.wikipedia.org/wiki?curid=3796689", "title": "Cascate dell'Igua\u00e7\u00fa", "text": ""}
{"id": "3796690", "revid": "960053", "url": "https://it.wikipedia.org/wiki?curid=3796690", "title": "Dragnet (serie televisiva 1951)", "text": "Dragnet \u00e8 una serie televisiva statunitense in 276 episodi trasmessi per la prima volta nel corso di 8 stagioni dal 1951 al 1959. La serie, del genere poliziesco e trasmessa anche in Italia, fu molto popolare negli Stati Uniti e origin\u00f2 una sequenza di sequel e remake protrattasi fino al 2004.\nProduzione.\nLa serie, ideata da Jack Webb, fu prodotta da Mark VII Ltd. e girata a Los Angeles in California. Tra i registi della serie \u00e8 accreditato lo stesso Jack Webb (59 episodi, 1951-1959) cos\u00ec come lo \u00e8 tra gli sceneggiatori (275 episodi, 1951-1959). La voce all'apertura degli episodi \u00e8 di George Fenneman, quella alla chiusura di Hal Gibney.\nDistribuzione.\nLa serie fu trasmessa negli Stati Uniti dal 1951 al 1959 sulla rete televisiva NBC.\nSaga di \"Dragnet\".\nLa serie di \"Dragnet\" \u00e8 partita come radiodramma il 3 giugno 1949 e si \u00e8 poi dipanata attraverso vari seguiti e rifacimenti in serie televisive, film per il cinema e per la televisione dal 1951 al 2004 come segue:"}
{"id": "3796691", "revid": "179980", "url": "https://it.wikipedia.org/wiki?curid=3796691", "title": "Felipe Pascucci", "text": ""}
{"id": "3796696", "revid": "767487", "url": "https://it.wikipedia.org/wiki?curid=3796696", "title": "Yeha", "text": "Yeha (ge'ez: \u12ed\u1210 \"yi\u1e25a\", antico alfabeto arabo meridionale: \"\u1e24W\") \u00e8 una citt\u00e0 situata in Etiopia settentrionale, nella zona Mehakelegnaw della regione dei Tigr\u00e8. L'Agenzia Centrale di Statistica non ha ancora pubblicato le stime della popolazione aggiornate al 2005.\nArcheologia.\nLa pi\u00f9 antica struttura tuttora esistente dell'Etiopia si trova a Yeha, ed \u00e8 il tempio. Si tratta di una torre costruita in stile sabeiano, e datata grazie a comparazione con le altre antiche strutture dell'Arabia meridionale attorno tra l'VIII e il V secolo a.C. Nonostante non sia mai stata effettuata una datazione al carbonio-14, i test effettuati su alcuni campioni raccolti a Yeha hanno permesso di datare la Grande Torre, e questa datazione \u00e8 supportata dalle locali iscrizioni. David Phillipson ne attribuisce l'\"eccellente conservazione\" a due fattori, \"la cura con cui gli originali costruttori hanno costruito solide fondamenta, poste su roccia irregolare, ed al suo riutilizzo -- forse all'inizio del VI secolo -- come chiesa cristiana\". I due altri siti archeologici di Yeha sono Grat Beal Gebri, un complesso di rovine formato da un portico largo 10 metri, due file di pilastri quadrati ed un cimitero contenente numerose tombe in pietra studiate per la prima volta negli anni sessanta. Qualcuno ha ipotizzato che una di queste tombe contenga i resti di un re, mentre altri credono che l'antica zona residenziale si trovasse un chilometro ad est dell'odierno villaggio.\nYeha \u00e8 anche il luogo in cui si trova un monastero etiope ortodosso, fondato secondo la tradizione da Abba Aftse, uno dei Nove santi. Nella sua descrizione dell'Etiopia, Francisco \u00c1lvares cita una visita a questa citt\u00e0 nel 1520 (che egli chiama \"Abbafa\u00e7em\"), e fornisce la descrizione di un'antica torre, del monastero, e della chiesa locale. Questa chiesa era il Grande Tempio riconsacrato, oppure un edificio ora distrutto che la Deutsche Aksum-Expedition descrisse all'inizio del XX secolo. L'odierna struttura, che esibisce caratteristiche architettoniche di Aksum, fu costruita tra il 1948 ed il 1949.\nYeha ha ospitato anche numerosi scavi archeologici, a partire da quelli operati nel 1952 dall'Istituto Etiope di Archeologia. Gli scavi furono interrotti durante il regime Derg."}
{"id": "3796699", "revid": "66387", "url": "https://it.wikipedia.org/wiki?curid=3796699", "title": "Funzione Beta di Eulero", "text": ""}
{"id": "3796701", "revid": "66387", "url": "https://it.wikipedia.org/wiki?curid=3796701", "title": "Funzione Beta di Dirichlet", "text": ""}
{"id": "3796702", "revid": "200154", "url": "https://it.wikipedia.org/wiki?curid=3796702", "title": "Magendie", "text": ""}
{"id": "3796703", "revid": "66387", "url": "https://it.wikipedia.org/wiki?curid=3796703", "title": "Funzione Beta (teoria quantistica dei campi)", "text": ""}
{"id": "3796705", "revid": "767487", "url": "https://it.wikipedia.org/wiki?curid=3796705", "title": "Lillestr\u00f8m Sportsklubb 1982", "text": "Questa voce raccoglie le informazioni riguardanti il Lillestr\u00f8m Sportsklubb nelle competizioni ufficiali della stagione 1982."}
{"id": "3796710", "revid": "466539", "url": "https://it.wikipedia.org/wiki?curid=3796710", "title": "Dragnet (serie televisiva 1967)", "text": "Dragnet \u00e8 una serie televisiva statunitense in 98 episodi trasmessi per la prima volta nel corso di 4 stagioni dal 1967 al 1970. \u00c8 il seguito di \"Dragnet\", serie trasmessa dal 1951 al 1959. La serie cambi\u00f2 nome negli Stati Uniti per ogni stagione con l'aggiunta dell'anno di trasmissione della stagione al titolo (da \"Dragnet 1967\" a \"Dragnet 1970\").\nProduzione.\nLa serie, ideata da Jack Webb, fu prodotta da Dragnet Productions, Mark VII Ltd. e Universal TV e girata negli studios della Universal a Universal City, a West Hollywood e a Los Angeles in California. La voce del narratore nella versione originale \u00e8 di John Stephenson. Tra i registi della serie \u00e8 accreditato lo stesso [Jack Webb] (98 episodi, 1967-1970) cos\u00ec come lo \u00e8 tra gli sceneggiatori (98 episodi, 1967-1970)\nDistribuzione.\nLa serie fu trasmessa negli Stati Uniti dal 1967 al 1970 sulla rete televisiva NBC. In Italia \u00e8 stata trasmessa su Rai 1 con il titolo \"Dragnet\".\nAlcune delle uscite internazionali sono state:\nSaga di \"Dragnet\".\nLa serie di \"Dragnet\" \u00e8 partita come radiodramma il 3 giugno 1949 e si \u00e8 poi dipanata attraverso vari seguiti e rifacimenti in serie televisive, film per il cinema e per la televisione dal 1951 al 2004 come segue:"}
{"id": "3796712", "revid": "267975", "url": "https://it.wikipedia.org/wiki?curid=3796712", "title": "Diocesi di Damiata", "text": "La diocesi di Damiata (in latino: \"Dioecesis Tamiathitana seu Damiatensis\") \u00e8 una sede soppressa e sede titolare della Chiesa cattolica.\nStoria.\nDamiata, corrispondente alla citt\u00e0 di Dumy\u0101t nel delta del Nilo, \u00e8 un'antica sede episcopale della provincia romana dell'Augustamnica Prima nella diocesi civile d'Egitto. Faceva parte del patriarcato di Alessandria ed era suffraganea dell'arcidiocesi di Pelusio.\nDal XVII secolo Damiata \u00e8 annoverata tra le sedi vescovili titolari della Chiesa cattolica. Prima del 1937 era una sede arcivescovile titolare. La sede \u00e8 vacante dal 31 marzo 1966."}
{"id": "3796714", "revid": "92723", "url": "https://it.wikipedia.org/wiki?curid=3796714", "title": "Diocesi di Efesto", "text": "La diocesi di Efesto (in latino: \"Dioecesis Heph\u00e6stiensis\") \u00e8 una sede soppressa e sede titolare della Chiesa cattolica.\nStoria.\nEfesto \u00e8 un'antica sede episcopale della provincia romana dell'Augustamnica Prima nella diocesi civile d'Egitto. Faceva parte del patriarcato di Alessandria ed era suffraganea dell'arcidiocesi di Pelusio. Incerta \u00e0 la localizzazione del sito dell'antica citt\u00e0. L\"Index sedium titularium\" (1933) riporta come indicazione geografica la foce del fiume Bahr-San-El-Mucharas; studi pi\u00f9 recenti indicano in Tell Sanhur il sito probabile di Efesto.\nSono tre i vescovi attribuiti a questa antica sede episcopale. Il primo \u00e8 Giovanni I, che prese parte ai due concili celebrati ad Efeso nel 431 e nel 449. Segue Pietro, che figura tra i membri del sinodo celebrato a Costantinopoli dal patriarca Gennadio I nel 459 e ne sottoscrisse la lettera sinodale. Il vescovo pi\u00f9 conosciuto di Efesto fu Giovanni II, di fede anticalcedoniana, che venne eletto vescovo da Teodosio, patriarca di Alessandria, agli inizi del suo patriarcato, ossia nel 535. Verso la fine del 536 Giovanni fu esiliato a Costantinopoli, da dove riusc\u00ec clandestinamente a recarsi in Asia minore e procedere a diverse ordinazioni presbiterali ed episcopali, contribuendo in tal modo a rafforzare il clero anticalcedoniano in quelle terre.\nDal XVIII secolo Efesto \u00e8 annoverata tra le sedi vescovili titolari della Chiesa cattolica; la sede \u00e8 vacante dal 25 novembre 1977. Il suo ultimo titolare \u00e8 stato Andr\u00e9-Gustave-\u00c9mile Leclerc, vescovo ausiliare di Parigi."}
{"id": "3796717", "revid": "92723", "url": "https://it.wikipedia.org/wiki?curid=3796717", "title": "Diocesi di Eliopoli di Augustamnica", "text": "La diocesi di Eliopoli di Augustamnica () \u00e8 una sede soppressa e sede titolare della Chiesa cattolica.\nStoria.\nEliopoli, identificabile con Tell-Hassan, \u00e8 un'antica sede episcopale della provincia romana dell'Augustamnica Seconda nella diocesi civile d'Egitto. Faceva parte del patriarcato di Alessandria ed era suffraganea dell'arcidiocesi di Leontopoli.\nSecondo la tradizione cristiana, Eliopoli sarebbe il luogo dove trovarono rifugio Maria, Giuseppe e Ges\u00f9 nella loro fuga in Egitto. Un'omelia su questo tema, datata alla fine del VII o agli inizi dell'VIII secolo, racconta che la Sacra Famiglia arrivata a Ayn Shams (Eliopoli) pass\u00f2 oltre e si ferm\u00f2 un chilometro dopo ad al-Matariyah; qui il bastone di Giuseppe, picchiato per terra, fece sgorgare una sorgente d'acqua, e lo stesso bastone, piantato per terra, divenne un albero da cui si ricavava una resina per la confezione del crisma. Al-Matariyah divenne in seguito un luogo sacro per i cristiani e per i mussulmani.\nLe tradizioni liturgiche e agiografiche copte e etiopiche indicano Eliopoli come il luogo del martirio di diversi santi, tra cui Behai Anub, Apatil, Cristodulo, Elia e Isidoro, quest'ultimo venerato come vescovo di Eliopoli. Una tradizione leggendaria, documentata da alcune recensioni della vita di sant'Eugenia, menziona un vescovo di Eliopoli di nome Eleno (II-III secolo), forse confuso con un eremita, attestato storicamente nel IV secolo.\nLa prima menzione storicamente attendibile di una diocesi a Eliopoli risale ai primi decenni del IV secolo, con un anonimo vescovo documentato in una lista di vescovi che avevano aderito allo scisma meleziano (circa 327). Solo un secolo dopo abbiamo il nome del secondo vescovo noto di Eliopoli, Marino, che prese parte al concilio di Efeso nel 431; nell'autunno dello stesso anno Marino era a Costantinopoli e sottoscrisse una lettera sinodale del patriarca Massimiano. Secondo il \"Prato spirituale\" di Giovanni Mosco, un monaco del Sinai, di cui non \u00e8 fatto il nome, fu eletto vescovo di Eliopoli all'epoca del patriarca alessandrino Apollinare (551-569).\nLa diocesi scomparve probabilmente in seguito all'occupazione araba dell'Egitto nel VII secolo.\nDal XVII secolo Eliopoli di Augustamnica \u00e8 annoverata tra le sedi vescovili titolari della Chiesa cattolica; il titolo appare negli Annuari Pontifici fino al 1872, poi viene eliminato. Con la pubblicazione dell\"Index sedium titularium\" della Chiesa cattolica nel 1933 il titolo \u00e8 stato ripristinato, ma finora non \u00e8 mai stato assegnato.\nCronotassi.\nVescovi titolari.\nI vescovi di Eliopoli di Augustamnica appaiono confusi con i vescovi di Eliopoli di Fenicia, perch\u00e9 nelle fonti citate le cronotassi delle due sedi non sono distinte."}
{"id": "3796718", "revid": "92723", "url": "https://it.wikipedia.org/wiki?curid=3796718", "title": "Diocesi di Facusa", "text": "La diocesi di Facusa (in latino: \"Dioecesis Phacusiensis\") \u00e8 una sede soppressa e sede titolare della Chiesa cattolica.\nStoria.\nFacusa, identificabile con Es-Salihiyeh, \u00e8 un'antica sede episcopale della provincia romana dell'Augustamnica Prima nella diocesi civile d'Egitto. Faceva parte del patriarcato di Alessandria ed era suffraganea dell'arcidiocesi di Pelusio.\nL'unico vescovo documentato di questa antica diocesi \u00e8 Mos\u00e9, il cui nome appare nella lista, trasmessa da Atanasio di Alessandria, dei vescovi meleziani che Melezio di Licopoli invi\u00f2 all'arcivescovo Alessandro di Alessandria all'indomani del concilio di Nicea del 325.\nTra i 48 vescovi egiziani che Atanasio di Alessandria port\u00f2 con s\u00e9 al concilio di Tiro del 335 si trova anche quello di Mos\u00e9; la lista, riportata dallo stesso Atanasio, non menziona tuttavia la sede di appartenenza dei vescovi. Se il vescovo Mos\u00e8 presente in questa lista \u00e8 lo stesso vescovo meleziano del 325, se ne conclude che, tra i due concili, il vescovo di Facusa si era riconciliato con Atanasio ritornando all'ortodossia.\nAlla fine del IV secolo la pellegrina Egeria fece tappa anche a Facusa, la cui sede era occupata da un monaco vescovo, di cui per\u00f2 Egeria non riporta il nome.\nDal XIX secolo Facusa \u00e8 annoverata tra le sedi vescovili titolari della Chiesa cattolica; il titolo non \u00e8 pi\u00f9 assegnato dal 20 gennaio 1984. Il suo ultimo titolare \u00e8 stato Francisco Xavier Elias Pedro Paulo Rey, prelato di Guajar\u00e1-Mirim in Brasile."}
{"id": "3796719", "revid": "267975", "url": "https://it.wikipedia.org/wiki?curid=3796719", "title": "Diocesi di Farbeto", "text": "La diocesi di Farbeto (in latino: \"Dioecesis Pharbaethitana\") \u00e8 una sede soppressa e sede titolare della Chiesa cattolica.\nStoria.\nFarbeto, identificabile con Horbe\u00eft nel delta del Nilo, \u00e8 un'antica sede episcopale della provincia romana dell'Augustamnica Seconda nella diocesi civile d'Egitto. Faceva parte del patriarcato di Alessandria ed era suffraganea dell'arcidiocesi di Leontopoli.\nUnico vescovo noto di questa sede \u00e8 Arbizio, che prese parte al concilio di Nicea del 325.\nDal XIX secolo Farbeto \u00e8 annoverata tra le sedi vescovili titolari della Chiesa cattolica; la sede \u00e8 vacante dal 25 giugno 1986."}
{"id": "3796720", "revid": "92723", "url": "https://it.wikipedia.org/wiki?curid=3796720", "title": "Diocesi di Felbes", "text": "La diocesi di Felbes (in latino: \"Dioecesis Phelbesiana\") \u00e8 una sede soppressa e sede titolare della Chiesa cattolica.\nStoria.\nFelbes, corrispondente alla citt\u00e0 di Bilbeis, \u00e8 un'antica sede episcopale della provincia romana dell'Augustamnica Seconda nella diocesi civile d'Egitto. Faceva parte del patriarcato di Alessandria ed era suffraganea dell'arcidiocesi di Leontopoli.\nLa sede non \u00e8 menzionata dal Le Quien nell'opera \"Oriens Christianus\".\nDal 1933 Felbes \u00e8 annoverata tra le sedi vescovili titolari della Chiesa cattolica; dal 19 novembre 2019 il vescovo titolare \u00e8 Alberto Arturo Figueroa Morales, vescovo ausiliare di San Juan."}
{"id": "3796727", "revid": "599013", "url": "https://it.wikipedia.org/wiki?curid=3796727", "title": "Sammy Korir", "text": "Biografia.\nSpecialista della maratona, Korir ha un personale di 2h04'56\" ottenuto a Berlino nel 2003. Il maratoneta keniano \u00e8 inoltre diventato il primo atleta ad aver corso dieci maratone sotto le 2h09'. La decima maratona sotto quel tempo \u00e8 stata corsa a Dubai, dove nell'occasione registra un 2h08'34\", guadagnando la terza piazza dietro Haile Gebrselassie che nella gara fallisce il tentativo di battere il record mondiale da lui stesso detenuto in quel momento."}
{"id": "3796731", "revid": "183976", "url": "https://it.wikipedia.org/wiki?curid=3796731", "title": "101 cose da evitare a un funerale", "text": ""}
{"id": "3796732", "revid": "31269", "url": "https://it.wikipedia.org/wiki?curid=3796732", "title": "Dragnet (serie televisiva 1989)", "text": "Dragnet (\"Dragnet\" o \"The New Dragnet\") \u00e8 una serie televisiva statunitense in 39 episodi trasmessi per la prima volta nel corso di 2 stagioni dal 1989 al 1990. \u00c8 il seguito di \"Dragnet\", serie trasmessa dal 1967 al 1970.\nProduzione.\nLa serie fu prodotta da The Arthur Company e girata negli studios della Universal a Universal City in California.\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti dal 1989 al 1990 in syndication. In Italia \u00e8 stata trasmessa su Canale 5 con il titolo \"Dragnet\".\nAlcune delle uscite internazionali sono state:\nSaga di \"Dragnet\".\nLa serie di \"Dragnet\" \u00e8 partita come radiodramma il 3 giugno 1949 e si \u00e8 poi dipanata attraverso vari seguiti e rifacimenti in serie televisive, film per il cinema e per la televisione dal 1951 al 2004 come segue:"}
{"id": "3796733", "revid": "92723", "url": "https://it.wikipedia.org/wiki?curid=3796733", "title": "Diocesi di Gera", "text": "La diocesi di Gera (in latino: \"Dioecesis Geritana seu Gerrensis\") \u00e8 una sede soppressa e sede titolare della Chiesa cattolica.\nStoria.\nGera, la cui identificazione \u00e8 incerta, \u00e8 un'antica sede episcopale della provincia romana dell'Augustamnica Prima nella diocesi civile d'Egitto. Faceva parte del patriarcato di Alessandria ed era suffraganea dell'arcidiocesi di Pelusio.\nRacconta Sozomeno che, nell'inverno del 403, di ritorno dal concilio della Quercia (presso Calcedonia), il metropolita Teofilo di Alessandria si ferm\u00f2 a Gera, dove era appena deceduto il vescovo Eudemone e gli abitanti avevano scelto come successore Nilammone, un monaco anacoreta che viveva nei pressi della citt\u00e0 e che si era opposto con forza alla sua elezione; Teofilo doveva convincere Nilammone ad accettare l'incarico, ma questi mor\u00ec prima della sua consacrazione. Nella lettera festale dell'anno successivo, Teofilo comunic\u00f2 il nuovo successore di Eudemone, il vescovo Piroso. Al concilio di Calcedonia del 451 partecip\u00f2 il vescovo Stefano.\nDal XVIII secolo Gera \u00e8 annoverata tra le sedi vescovili titolari della Chiesa cattolica; il titolo non \u00e8 pi\u00f9 assegnato dal 4 luglio 1977. Il suo ultimo titolare \u00e8 stato John Michael Fearns, vescovo ausiliare di New York. La sede, soprattutto nel corso dell'Ottocento, \u00e8 conosciuta come \"Geritana\" (Gera) o \"Gerrensis\" (Gerrha)."}
{"id": "3796734", "revid": "267975", "url": "https://it.wikipedia.org/wiki?curid=3796734", "title": "Sede titolare di Gerra", "text": ""}
{"id": "3796735", "revid": "425388", "url": "https://it.wikipedia.org/wiki?curid=3796735", "title": "Quarto (Gallimard)", "text": "La Quarto \u00e8 una collana editoriale in francese della casa editrice Gallimard, fondata nel 1995 e diretta da Fran\u00e7oise Cibiel fino al 2018, poi da Aude Cirier-Gouraud. Raccoglie opere esemplari di autori di letteratura, storia e scienze umane in volumi che facilmente sorpassano le mille pagine e comprendono una media di 75 illustrazioni a volume. Il formato \u00e8 di 140 x 205\u00a0mm. "}
{"id": "3796737", "revid": "228587", "url": "https://it.wikipedia.org/wiki?curid=3796737", "title": "Io canto (prima edizione)", "text": "La prima edizione del talent show Io canto \u00e8 andata in onda su Canale 5 dal 9 gennaio al 20 marzo 2010 in prima serata, in diretta dallo studio 20 di Cologno Monzese, con la conduzione di Gerry Scotti e la regia di Roberto Cenci. Conclusasi con uno share medio del 24,48% dopo 10 puntate, ha visto il trionfo di Cristian Imparato.\nCast.\nGli ospiti della prima edizione.\nAlle varie puntate hanno presenziato vari personaggi del mondo della musica, che hanno duettato con alcuni ragazzi:\nLa giuria di qualit\u00e0.\nLa giuria di qualit\u00e0 della prima edizione \u00e8 formata dai due elementi fissi Claudio Cecchetto e Katia Ricciarelli a cui, nelle diverse puntate, si sono aggiunti:\nLe canzoni premiate dal pubblico.\nI ragazzi premiati dal pubblico (Benedetta Caretta e Cristian Imparato), sono stati ammessi direttamente alla finale.\nI ragazzi premiati dalla giuria di qualit\u00e0.\nI ragazzi premiati dalla giuria di qualit\u00e0 sono stati ammessi alla semifinale. Di questi, cinque (Sara Musella, Dalia Di Prima e Michele Ferrauto, Mattia Rossi e Francesco Pugliese) sono giunti in finale. A loro si sono aggiunti Cristian Imparato e Benedetta Caretta, gi\u00e0 qualificati dal pubblico.\nFinale il vincitore \u00e8 Cristian Imparato."}
{"id": "3796738", "revid": "124915430", "url": "https://it.wikipedia.org/wiki?curid=3796738", "title": "Io canto (terza edizione)", "text": "La terza edizione del talent show musicale Io canto \u00e8 andata in onda dal 15 settembre al 22 dicembre 2011 in prima serata, in diretta dallo studio 20 di Cologno Monzese con la conduzione di Gerry Scotti e la regia di Roberto Cenci. Conclusasi con uno share medio del 17,19% dopo 12 puntate, ha visto il trionfo di Arianna Cleri. Il 22 dicembre 2011 \u00e8 andata in onda una puntata dedicata al Natale dal titolo \"Io Canto Christmas\".\nCast.\nOspiti fissi (fuori gara)\nConfermati\nNuovi\nOspiti.\nNelle varie puntate hanno presenziato vari personaggi del mondo della musica, i quali hanno duettato con alcuni ragazzi:\nLa giuria di qualit\u00e0.\nLa giuria di qualit\u00e0 della terza edizione \u00e8 formata dagli elementi fissi Claudio Cecchetto, Gloria Guida e Mogol (dalla quarta puntata). A loro, nelle diverse puntate, si sono aggiunti:\nSemifinale.\nI ragazzi premiati dalla giuria di qualit\u00e0 sono stati ammessi alla semifinale, dove hanno eseguito i loro cavalli di battaglia.\nSono stati messi in \"testa a testa\", dove il vincitore accede alla finale.\nAl termine della serata la giuria ripesca per la finale Alessandro La Cava.\nA loro vanno aggiunti Alessandro Casillo, Arianna Cleri e i Gimme Five, gi\u00e0 qualificati dal pubblico.\nFonte: \"tvblog.it\"\nFinale.\nFonte: \"tvblog.it\"\nDopo l'esibizione dei dieci finalisti, c'\u00e8 stata la sfida diretta tra i primi due classificati: i favoriti per la vittoria finale Alessandro Casillo e Arianna Cleri che si sono alternati nella vittoria durante le dieci puntate. Al termine di questa finale, il pubblico decide che Arianna Cleri \u00e8 la vincitrice della terza edizione di \"Io Canto\".\nSono stati assegnati anche altri tre premi:\nClassifica finale"}
{"id": "3796740", "revid": "1632387", "url": "https://it.wikipedia.org/wiki?curid=3796740", "title": "Io canto (seconda edizione)", "text": "La seconda edizione del talent show Io canto \u00e8 andata in onda dal 14 settembre 2010 all'11 dicembre 2010 in prima serata al venerd\u00ec e successivamente al sabato sera, in diretta dalla tensostruttura di Sesto San Giovanni, con la conduzione di Gerry Scotti e la regia di Roberto Cenci. Conclusasi con uno share medio del 20,46% dopo 13 puntate, ha visto il trionfo di Benedetta Caretta.\nCast.\nOspite Fisso (fuori gara)\nConfermati\nNuovi\nGli ospiti della Seconda edizione.\nAlle varie puntate hanno presenziato vari personaggi del mondo della musica, che hanno duettato con alcuni ragazzi:\nLa giuria di qualit\u00e0.\nLa giuria di qualit\u00e0 della seconda edizione \u00e8 formata dall'elemento fisso Claudio Cecchetto, in molte puntate con esso \u00e8 presente Gloria Guida. A loro, nelle diverse puntate, si sono aggiunti:\nLe canzoni premiate dal pubblico.\nI ragazzi premiati dal pubblico (Benedetta Caretta e Andreea Olariu), sono stati ammessi direttamente alla finale.\nSemifinale.\nI ragazzi premiati dalla giuria di qualit\u00e0 sono stati ammessi alla semifinale, dove hanno eseguito le canzoni vincitrici nelle varie serate.\nSono stati messi in \"testa a testa\", dove il vincitore accede alla finale.\nAl termine della serata la giuria ripesca per la finale Elvya Garofano e i Gimme Five.\nA loro vanno aggiunte Benedetta Caretta e Andreea Olariu, gi\u00e0 qualificate dal pubblico.\nFinale.\nAl termine di essa, Benedetta Caretta \u00e8 risultata essere la vincitrice della seconda edizione di \"Io Canto\".\nAd Andreea Olariu, \u00e8 stato assegnato dalla giuria il premio \"Bravo Bravissimo\" della Fondazione Mike Bongiorno."}
{"id": "3796745", "revid": "767487", "url": "https://it.wikipedia.org/wiki?curid=3796745", "title": "Emanuela Savio", "text": "Biografia.\nDella vita di Emanuela Savio prima del suo ingresso in politica si conosce molto poco: le sue origini sono della provincia cuneese, nacque a Saluzzo, si laure\u00f2 in lettere e filosofia ed esercit\u00f2 la professione di insegnante.\nFu membro attivo del consiglio nazionale della Democrazia Cristiana e una convinta esponente del femminismo: sosteneva infatti, andando contro il movimento cattolico, il diritto al lavoro per le donne e l'infondatezza del licenziamento delle stesse per matrimonio.\nIl lavoro infatti era da lei considerato come un insopprimibile diritto e un elemento insostituibile della libert\u00e0, della dignit\u00e0 e di sviluppo della personalit\u00e0 femminile.\nViene ricordata inoltre per aver affermato con forza la necessit\u00e0 degli asili nido, descritti come un servizio fondamentale per la famiglia per assicurare una adeguata assistenza all'infanzia, per ottenere un pi\u00f9 armonico sviluppo psicofisico dei ragazzi, e di conseguenza per garantire alle donne lavoratrici il diritto alla famiglia.\nNegli anni settanta venne nominata presidente della Cassa di Risparmio di Torino e del Credito Federagrario Piemonte.\nIl 5 febbraio 1989 durante il congresso nazionale della Democrazia Cristiana cade dalle scale fratturandosi alcune ossa; a nulla vale il ricovero immediato all'ospedale di Ciri\u00e9 e la Savio muore il giorno dopo per emorragia cerebrale."}
{"id": "3796747", "revid": "599013", "url": "https://it.wikipedia.org/wiki?curid=3796747", "title": "Giuseppe Fabris", "text": "Carriera.\nGiuseppe Fabris detto \"Gemple\", mediano laterale, disputa il campionato di Serie A 1958-1959 con il Lanerossi Vicenza debuttando in massima serie il 5 aprile 1959 in occasione della sconfitta esterna contro l' e collezionando 8 presenze in quella stagione, chiusa dai veneti al settimo posto.\nSuccessivamente passa alla in Serie B, per poi terminare la carriera da professionista giocando tre campionati di Serie C con la maglia del .\nAlla fine degli anni Sessanta si dedic\u00f2 come allenatore delle giovanili dell'AC Thiene in coppia con Franco Meneghello. In particolare la squadra degli Juniores regionali 1970-71 ottenne un buon successo con 3 giocatori giovanissimi che poi si affermarono giocando in Prima squadra fino a conquistare la Serie D: Pieraldo Dalle Carbonare, Mariano Farbis e Enzo Manuzzato. Sempre in coppia con Franco Meneghello allen\u00f2 gli Juniores del Malo scoprendo il bomber Toto Rondon e anche per alcune annate le giovanili del Vicenza. Allen\u00f2 anche la prima squadra del Thiene di Prima Categoria nella stagione 1984-85.\nPer la sua morte, avvenuta nel 2013 all'et\u00e0 di 76 anni, il Vicenza Calcio pubblica un messaggio di cordoglio in un comunicato stampa."}
{"id": "3796750", "revid": "267975", "url": "https://it.wikipedia.org/wiki?curid=3796750", "title": "Diocesi di Ostracine", "text": "La diocesi di Ostracine (in latino: \"Dioecesis Ostracinensis\") \u00e8 una sede soppressa e sede titolare della Chiesa cattolica.\nStoria.\nOstracine, identificabile con \"Zaraniq\", \u00e8 un'antica sede episcopale della provincia romana dell'Augustamnica Prima nella diocesi civile d'Egitto. Faceva parte del patriarcato di Alessandria ed era suffraganea dell'arcidiocesi di Pelusio.\nSono tre i vescovi attribuiti da Le Quien a questa antica sede: Teoctisto fu presente al concilio di Seleucia del 359; Serapione \u00e8 menzionato nel \"Dialogo sulla vita di Crisostomo\" di Palladio di Galazia; Abramo fu tra i padri del concilio di Efeso del 431.\nDal XX secolo Ostracine \u00e8 annoverata tra le sedi vescovili titolari della Chiesa cattolica; la sede \u00e8 vacante dal 1\u00ba giugno 2018."}
{"id": "3796752", "revid": "767487", "url": "https://it.wikipedia.org/wiki?curid=3796752", "title": "Frankie Magellano", "text": ""}
{"id": "3796754", "revid": "1543377", "url": "https://it.wikipedia.org/wiki?curid=3796754", "title": "Campionato FIA di Formula 2 (2009-2012) 2012", "text": "La stagione 2012 del Campionato FIA di Formula 2 (\"2012 FIA Formula Two Championship\") \u00e8 stata la quarta della categoria. Il campionato \u00e8 iniziato il 14 aprile con un weekend di gare sul Circuito di Silverstone, e termina il 30 settembre, dopo 8 doppi appuntamenti, con un fine settimana sul Circuito di Monza. Il campionato \u00e8 stato vinto dal pilota britannico Luciano Bacheta.\nLa pre-stagione.\nCalendario.\nIl calendario \u00e8 stato reso noto il 7 dicembre 2011; gli appuntamenti restano 8, con un totale di sedici prove.\nAccordi e fornitori.\nDa questa stagione il fornitore unico degli pneumatici diventa la giapponese Yokohama, che sostituisce la britannica Avon.\nCircuiti e gare.\nNel calendario entrano per la prima volta l'Hungaroring e il Circuito Paul Ricard e torna il circuito portoghese dell'Algarve; escono il Red Bull Ring, il Circuito di Magny-Cours e quello di Barcellona.\nCopertura televisiva.\nIl campionato viene trasmesso da Motors TV che trasmette le gare in diretta per l'Europa.\nPremi.\nOltre al tradizionale test premio su una F1 della Williams, il Campionato di Formula 2 offrir\u00e0 la Superlicenza FIA ai primi tre classificati della stagione e, al 2\u00b0 e al 3\u00b0 arrivato, un test su una vettura di GP2.\nInoltre, i concorrenti che avranno precedentemente corso meno di 2 gare di Formula 2 (intese come week-end completi, per un totale di 4 corse) saranno ammessi al \"Premio esordienti\". Il vincitore del Premio esordienti sar\u00e0 il rookie che, in classifica generale, avr\u00e0 ottenuto il maggior numero di punti. Avr\u00e0, come premio, due giorni di test post-stagionali \"bonus\" da svolgersi su un circuito europeo, che avranno come scopo una sua miglior preparazione per la successiva stagione in F2.\nRisultati e classifiche.\nClassifica piloti.\nIl sistema di punteggio adottato \u00e8 lo stesso della Formula 1, ma vengono scartati i due peggiori risultati:"}
{"id": "3796759", "revid": "1896180", "url": "https://it.wikipedia.org/wiki?curid=3796759", "title": "The Last of Us", "text": "The Last of Us \u00e8 un videogioco action-adventure del 2013, sviluppato da Naughty Dog e pubblicato da Sony Interactive Entertainment per PlayStation 3, PlayStation 4 e PlayStation 5.\nCon ben 256 premi \u00e8 uno dei videogiochi pi\u00f9 premiati ed \u00e8 considerato da gran parte della critica videoludica uno dei migliori videogiochi di tutti i tempi.\n\u00c8 stato annunciato il 10 dicembre 2011 durante gli Spike Video Game Awards. Il gioco si \u00e8 dimostrato il migliore durante l'Electronic Entertainment Expo 2012, aggiudicandosi 5 premi, tra cui il premio per la miglior presentazione, per il miglior gioco per console e per il miglior gioco originale.\nIl gioco \u00e8 uscito il 14 giugno 2013 e il 20 giugno in Giappone, sia in versione fisica che digitale (scaricabile dal PlayStation Store). \u00c8 il primo titolo a poter essere giocato ancora prima del completamento del download stesso (dal 70% del completamento riuscito in poi), funzione oggi presente in tutti i videogiochi PlayStation 4.\nIl 9 aprile 2014 viene annunciata sul PlayStation Blog una versione del gioco \"rimasterizzata\" per PS4, intitolata \"The Last of Us Remastered\". Questa presenta texture pi\u00f9 definite, luci e ombre migliorate, una risoluzione nativa di 1080p e un framerate di 60 fps. Contiene inoltre un documentario sulle cinematiche di gioco e tutti i contenuti scaricabili inclusi nel gioco originale, con l'aggiunta di un nuovo capitolo giocabile solo al termine dell'avventura principale. Il capitolo \u00e8 intitolato \"Left Behind\". A differenza degli altri capitoli della storia, parte di questo \u00e8 cronologicamente avvenuta prima degli eventi di \"The Last of Us\". L'uscita per PlayStation 4 \u00e8 avvenuta il 29 luglio 2014.\nL'11 novembre 2014 viene pubblicato \"The Last of Us: Game of the Year Edition\" per PS3. Quest'edizione include le espansioni scaricabili direttamente nel disco di gioco, cos\u00ec come era avvenuto nella versione per PS4.\nTrama.\nNel 2013 un'epidemia generata dal fungo \"Cordyceps\" mutato si scatena negli Stati Uniti d'America, trasformando gli esseri umani in creature aggressive. Nei sobborghi di Austin Joel Miller sfugge al caos insieme a suo fratello Tommy e alla figlia tredicenne Sarah. Tuttavia, durante la fuga, Sarah viene colpita da un soldato e muore tra le braccia di Joel, che rimarr\u00e0 inevitabilmente e profondamente segnato dall\u2019accaduto.\nVent'anni dopo, nel 2033, la civilt\u00e0 \u00e8 stata decimata dall'infezione. I sopravvissuti risiedono in zone di quarantena sotto stretta sorveglianza, in insediamenti indipendenti o in gruppi nomadi. Joel lavora come contrabbandiere insieme a Tess, la sua compagna in affari, nella zona di quarantena di Boston, nel Massachusetts. I due danno la caccia a Robert, un trafficante del mercato nero, nel tentativo di recuperare le loro armi. Prima che Tess lo uccida, l'uomo le rivela di aver venduto il carico alle Luci, una milizia ribelle che si oppone alle autorit\u00e0 militari.\nLa leader delle Luci, Marlene, promette di restituire loro il doppio del carico se porteranno Ellie, una ragazzina quattordicenne, al palazzo del governo fuori dalla zona di quarantena. I tre fuggono dalla zona di notte, ma dopo essersi imbattuti in una pattuglia militare, scoprono che Ellie \u00e8 infetta. In casi normali, l'individuo infettato si trasforma dopo due giorni, ma Ellie afferma di essere stata morsa tre settimane prima e che la sua immunit\u00e0 potrebbe portare alla creazione di un vaccino. Dopo aver raggiunto l'edificio superando orde di infetti, si rendono conto che le Luci presenti sul luogo sono state uccise. Tess rivela di essere stata contagiata e, credendo nell'importanza di Ellie, decide di sacrificarsi venendo uccisa dai soldati che li inseguivano per permettere a Joel ed Ellie di fuggire. Joel decide quindi di andare a trovare Tommy, ex-membro delle Luci, nella speranza di localizzare le Luci rimaste.\nCon l'aiuto di Bill, un trafficante e sopravvissuto che deve a Joel un favore, i due riescono a recuperare un'auto ma mentre attraversano Pittsburgh, vengono assaliti da alcuni banditi e l'auto viene distrutta. Obbligati a proseguire a piedi, si alleano con due fratelli, Henry e Sam, nel tentativo di fuggire dalla citt\u00e0. Dopo esserci riusciti, tuttavia, Sam viene morso, trasformandosi e attaccando Ellie, venendo per\u00f2 ucciso da Henry, il quale si suicida poco dopo per la disperazione. In autunno, Joel ed Ellie trovano finalmente Tommy a Jackson, dove l'uomo ha costruito un insediamento vicino a un impianto idroelettrico con sua moglie, Maria. Joel decide quindi di lasciare Ellie con Tommy perch\u00e9 possa portarla dalle Luci, ma dopo una discussione fra i due, nella quale Ellie rivela di essere stata informata su Sarah, decide di tenerla con s\u00e9. Tommy li indirizza quindi al laboratorio delle Luci nell'universit\u00e0 del Colorado. Giunti sul posto, scoprono che la milizia si \u00e8 trasferita nell'ospedale di Salt Lake City, nello Utah. I due vengono quindi attaccati da dei banditi e Joel rimane ferito gravemente dopo essere trafitto da un tondino di ferro.\nDurante l'inverno, Ellie e Joel si riparano sulle montagne. Le condizioni dell'uomo peggiorano, ma Ellie si prende cura di lui. Mentre \u00e8 a caccia, la ragazza incontra David e James, due cacciatori disposti a scambiare delle medicine in loro possesso in cambio di cibo. Dopo aver seguito Ellie al suo nascondiglio, e dove la ragazza riesce a somministrare le medicine a Joel, i due uomini si rivelano ostili e spiegano che i banditi presenti all'universit\u00e0 erano parte del loro gruppo. Ellie viene catturata da David, che ha intenzione di reclutarla all'interno della sua banda, la quale si riveler\u00e0 poi essere composta da cannibali. Dopo essersi rifiutata di unirsi a loro, Ellie uccide James e fugge, venendo per\u00f2 messa all'angolo da David all'interno di un ristorante in fiamme. Nel frattempo, Joel si riprende dalle sue ferite e parte per cercare Ellie, trovandola proprio mentre, disperata, massacra David con un machete, giungendo in tempo per tranquillizzarla e prenderla con s\u00e9.\nIn primavera, Joel ed Ellie arrivano a Salt Lake City. Ellie perde i sensi dopo essere quasi annegata nelle gallerie allagate della metropolitana ed entrambi vengono catturati da una pattuglia delle Luci. Nell'ospedale, Marlene comunica a Joel che Ellie \u00e8 gi\u00e0 stata sedata e preparata per l'intervento: nella speranza di produrre un vaccino, le Luci rimuoveranno la porzione infetta del cervello della ragazza, causandone il probabile decesso. Deciso a non lasciarla morire, Joel raggiunge la sala operatoria, uccide il chirurgo e porta Ellie ancora sedata nel parcheggio dell'ospedale. L\u00ec uccide Marlene per evitare che le Luci possano seguirli. Lungo la strada del ritorno verso Jackson, dove hanno intenzione di stabilirsi, quando Ellie si sveglia, Joel le racconta che le Luci hanno scoperto la presenza di altre \"decine di persone immuni\" e che ormai hanno smesso di cercare una cura, mentendole per non farla sentire in colpa e nascondere la vera ragione del suo atto. Fuori dall'insediamento di Tommy, Ellie chiede a Joel di giurarle che tutto ci\u00f2 che le ha raccontato \u00e8 vero. Senza alcuna esitazione, l'uomo risponde con \"lo giuro\".\nLeft Behind.\nNell'espansione \"Left Behind\" alla campagna principale vengono aggiunti due brevi episodi: un prequel su quando Ellie viene infettata e l'avventura di Ellie che cerca di salvare il ferito Joel durante l'inverno 2033.\nNel primo episodio viene mostrata Riley, la migliore amica di Ellie. Le due ragazze si incontrano di nascosto per passare del tempo insieme, in quella che potrebbe essere l'ultima notte prima della loro separazione definitiva; infatti mentre Ellie vive in un orfanotrofio gestito dall'esercito, che addestra le sue reclute, Riley ha aderito al gruppo dissidente delle Luci. Le due vengono sorprese da un'orda di infetti che le assalgono: riescono a scappare, ma non a evitare di essere morse e contagiate. Sono allora tentate dal suicidarsi, ma a un certo punto Riley suggerisce all'amica di provare a combattere. Ellie riuscir\u00e0 a sopravvivere, mentre, come raccontato alla fine della campagna principale, Riley morir\u00e0 davanti a lei.\nIl secondo episodio vede Ellie che cerca di trovare farmaci e bende per Joel in un centro commerciale abbandonato. Presto Ellie si rende conto che non \u00e8 sola all'interno dell'edificio. Un gruppo di persone (che sarebbero i membri della squadra di David) \u00e8 infatti l\u00ec per cercare provviste, e sono presenti anche gli infetti. La ragazza dovr\u00e0 quindi fare di tutto per tornare dall'uomo senza problemi.\nModalit\u00e0 di gioco.\nIl gioco \u00e8 diviso in 12 capitoli, selezionabili dal menu iniziale per poter essere giocati singolarmente una volta completati.\nIl gioco ha inizio nella zona di quarantena di Boston. Successivamente, con il proseguire del viaggio, si percorreranno varie localit\u00e0 statunitensi, come Lincoln, Pittsburgh, Jackson, il Colorado e Salt Lake City, tutte ricreate nei loro scorci e nelle strade e adattate a una desolazione tipica delle ambientazioni post-apocalittiche.\nDurante il corso della trama, nelle varie ambientazioni, Joel o Ellie possono trovare diversi tipi di armi e utilizzarli contro i nemici a seconda delle determinate circostanze. Questi ultimi si dividono in \"infetti\" e \"umani\": i primi sono stati infettati dal fungo: \"Cordyceps\" e subiscono diversi mutamenti fisici e comportamentali, grazie ai quali si possono riconoscere gli stadi dell'infezione; gli ultimi, invece, si dividono in numerosi gruppi che hanno uno stile di vita a sua volta differente - tutti, per\u00f2, sono ostili ai protagonisti per un motivo o per un altro. Le armi sono migliorabili e tramite dei tavoli da lavoro che si trovano in localit\u00e0 differenti nel gioco. Pi\u00f9 \"ingranaggi\" il giocatore avr\u00e0 reperito durante il corso del gioco, maggiore sar\u00e0 la possibilit\u00e0 di scelta del giocatore sul migliorare un tipo di arma. Il gioco permette inoltre di potenziare Joel tramite dei supplementi trovati in armadi, cassetti, ripostigli e soprattutto (in grande quantit\u00e0) dentro a delle porte chiuse, apribili solo con un coltello completo. Esiste poi l'opzione, ma solo avendo i materiali necessari, di fabbricare armi corpo a corpo quali: bombe, medikit, molotov e bombe fumogene.\n\u00c8 possibile salvare i progressi della partita in qualsiasi momento e potenziare una o pi\u00f9 abilit\u00e0, a seconda di quanti integratori si reperiscono durante il viaggio verso la base delle Luci.\nIl giocatore pu\u00f2 scegliere liberamente la difficolt\u00e0 di gioco - che va da: \"Facile\" a: \"Realismo\" - a seconda della quale sar\u00e0 pi\u00f9 o meno agevolato nell'approccio all'esplorazione e al combattimento.\nSviluppo.\nL'idea per \"The Last of Us\" nacque durante una puntata della serie BBC \"Planet Earth\", che mostrava una formica infettata da un Cordyceps: il fungo le infetta il cervello producendo escrescenze da esso. Il concetto che tale fungo potesse infettare anche gli esseri umani fu l'idea iniziale del gioco. Maggiori ispirazioni artistiche derivano dai film \"Non \u00e8 un paese per vecchi\" e \"The Road\", dal fumetto \"The Walking Dead\", dal romanzo storico \"La citt\u00e0 dei ladri\", da quello del 1954 di Richard Matheson, \"Io sono leggenda\", e dai film tratti da quest'ultimo.\nNonostante l'epidemia del fungo faccia da sfondo per buona parte dell'avventura, non si tratta di un comune \"gioco di zombie\", quanto pi\u00f9 di \"una storia d'amore con un rapporto simile a quello che intercorre tra padre e figlia\", influenzato in parte da quello tra Nathan Drake e Victor Sullivan, suo mentore e padre adottivo, visto nella serie: \"Uncharted -\" dello stesso studio.\nQuando venne mostrato al pubblico il primo trailer di \"Dead Island\", il team era preoccupato per il fatto che i due giochi potessero risultare simili negli intenti, mettendo entrambi in mostra il lato umano o emotivo delle persone durante eventi apocalittici. Con la pubblicazione, per\u00f2, il team si rese conto che il gameplay del gioco finale era in realt\u00e0 ben distante da quanto mostrato nel trailer, nonostante lo stesso direttore creativo Neil Druckmann fosse convinto invece che il trailer di \"The Last of Us\" rappresentasse bene ci\u00f2 a cui stava lavorando. Quest'ultimo dichiar\u00f2 inoltre il suo desiderio di ispirare altri sviluppatori di videogiochi a curare maggiormente la storia dietro il gameplay, ritenendo che nella maggior parte dei casi le trame videoludiche non siano curate quanto dovrebbero.\nIl primo gameplay vero e proprio del gioco \u00e8 stato mostrato durante l'E3 del 2012, occasione in cui la casa di sviluppo ha mostrato al pubblico una lunga sessione che chiariva le meccaniche e mostrava l'elevata intelligenza artificiale di nemici e alleati.\nIl gioco gira a risoluzione 720p 30 fps su PS3, mentre su PS4 fino a 1080p 60 fps \nAccoglienza.\nDopo circa un mese dall'uscita del videogioco, il titolo ha venduto 3,4 milioni di copie in tutto il mondo, risultando il titolo PS3 pi\u00f9 acquistato del 2013. Inoltre \u00e8 riuscito a restare primo nelle classifiche internazionali per tutto il mese di giugno e a restare nella top 10 fino a ottobre, garantendo un enorme successo e delle ottime vendite. Il titolo ha venduto 17 milioni di copie in tutto il mondo al giugno 2018.\nCritica.\nLe recensioni per \"The Last of Us\" sono state tutte molto positive e ha ricevuto il massimo dei voti dalla maggior parte delle recensioni, venendo catalogato come \"il capolavoro di un'intera generazione di console\" e venendo premiato soprattutto per la grafica fotorealistica, il gameplay a met\u00e0 tra survival e action e la storia mozzafiato. Critica specializzata e giocatori hanno accolto molto bene il titolo, il quale ha ottenuto il premio come \"Gioco dell'Anno\" oltre 200 volte. Inoltre, ha ricevuto svariati riconoscimenti in diversi eventi videoludici importanti quali i BAFTA Game Awards (vincendo 4 premi, tra cui Best Game), i VGX (vincendo 4 premi, tra cui Best PlayStation Game), i DICE Awards (vincendo 10 premi, tra cui Game of the Year), i Golden Joystick Awards (vincendo 3 premi, tra cui Studio of the Year), il Drago d'Oro (vincendo 4 premi, tra cui Videogioco dell'Anno), i Game Developers Choice Awards (vincendo 3 premi, tra cui Game of the Year) e gli Annie Awards (vincendo il premio Best Animated Video Game). Anche la Writers Guild of America lo ha premiato, per \"gli straordinari risultati in termini di narrazione videoludica\". Nel 2020, i BAFTA Game Awards lo eleggono come miglior gioco uscito negli ultimi dodici anni.\nColonna sonora.\nLa colonna sonora \u00e8 stata realizzata dal compositore argentino Gustavo Santaolalla. Il team di sviluppo ha dichiarato di volersi concentrare sull'emozione piuttosto che sull'orrore, almeno per quanto riguarda le musiche. I brani orchestrali sono stati eseguiti agli Ocean Way Studios a Nashville dalla \"Nashville Scoring Orchestra\", mentre la maggior parte della strumentazione delle altre tracce \u00e8 stata eseguita da Santaolalla stesso. La colonna sonora \u00e8 stata pubblicata su iTunes il 7 giugno 2013.\nNella scena in macchina, Ellie inserisce nell'autoradio una cassetta di Hank Williams, ascoltando le canzoni \"I'll Never Get Out of This World Alive\" e \"Alone and Forsaken.\"\nEdizioni limitate.\nPer l'Europa sono disponibili la \"Ellie Edition\" e la \"Joel Edition\" con i seguenti contenuti: un mini artbook, il primo numero di \"American Dreams\", un poster, una skin per il DualShock 3, un costume per LittleBigPlanet, 30 giorni di sottoscrizione al PlayStation Plus e il download digitale del \"Sights &amp; Sounds Pack\" e del \"Survival Pack.\"\nPer il Nord America sono invece disponibili la \"Survival Edition\" e la \"Post-Pandemic Edition\".La prima contiene un artbook di oltre 170 pagine con copertina rigida realizzato da Dark Horse Comics, cover in metallo per il gioco, il primo numero di \"American Dreams\", download digitale del \"Sights &amp; Sounds Pack\", un adesivo di Naughty Dog.La seconda include una statuetta alta 30\u00a0cm realizzata da \"Project Triforce\", cover in metallo per il gioco, il primo numero di \"American Dreams\", download digitale del \"Sights &amp; Sounds Pack\" e del \"Survival Pack\" e un adesivo di Naughty Dog.\nContenuti scaricabili.\nA seconda delle edizioni limitate, \"Naughty Dog\" ha distribuito diversi contenuti scaricabili e novit\u00e0 riguardanti il gioco.\nNel maggio 2013 annunci\u00f2 la pubblicazione di tre diversi DLC - due per il multigiocatore e uno per il giocatore singolo. Annunci\u00f2, inoltre, il \"Pass stagionale\", pacchetto con cui sarebbe stato possibile avere tutti e tre i contenuti scaricabili a un prezzo ridotto.\nIl primo contenuto scaricabile \"Territori abbandonati\", \u00e8 stato pubblicato il 15 ottobre 2013 e aggiunge 4 nuove mappe alla modalit\u00e0 multigiocatore; il secondo, composto da 4 pacchetti, ha aggiunto 26 nuovi cappelli (6 per pacchetto) indossabili dal proprio personaggio nella modalit\u00e0 \u2013 tali pacchetti sono validi solo per la modalit\u00e0 multigiocatore. Il terzo \u00e8 stato \":\" il primo e unico DLC pubblicato per la modalit\u00e0 giocatore singolo.\nNell'aprile 2014 \u00e8 stato annunciato un quarto e ultimo DLC per \"The Last of Us\", chiamato \"Territori riscattati\" \u2013 e pubblicato sul PlayStation Network nel maggio seguente. Contiene 4 nuove armi, 4 mappe e 8 abilit\u00e0 per la modalit\u00e0 multigiocatore, con l'aggiunta di un nuovo livello di difficolt\u00e0 per la modalit\u00e0 giocatore singolo: \"Modalit\u00e0 \"Realismo\"\".\nAl \"PlayStation 4 Launch Event\" del 14 novembre 2013, \u00e8 stato annunciato il primo contenuto aggiuntivo per il giocatore singolo, intitolato \"\" \u2013 la cui uscita \u00e8 avvenuta il 14 febbraio 2014. Si tratta di un prequel in cui il giocatore impersona Ellie prima degli eventi del gioco, accompagnata dalla sua amica: Riley Abel (interpretata da Yaani King). Si prender\u00e0 il controllo di Ellie anche durante i momenti in cui cerca il materiale necessario per curare la ferita di Joel dopo il loro scontro con i cacciatori all'Universit\u00e0 (non mostrati nel gioco principale), alternando i momenti di gameplay\u00a0\u2013 che rimandano al gioco principale\u00a0\u2013 a momenti di pura esplorazione e svago con Riley \u2013 che, tuttavia, verr\u00e0 interrotta nell'ultimo capitolo. Come il gioco principale, anche \"Left Behind\" ha ricevuto il \"plauso\" della critica internazionale, ricevendo, principalmente, voti tra l'8 e il 10. La colonna sonora (\"The Last of Us: Volume 2\"), della durata di un'ora, \u00e8 nuovamente affidata a Gustavo Santaolalla.\nOpere correlate.\n\"The Last of Us: Il sogno americano\".\nIl 12 ottobre 2012, durante il New York Comic Con la Dark Horse Comics e Naughty Dog hanno annunciato \"The Last of Us: Il sogno americano\" (pubblicato in Italia da Editoriale Cosmo), un prequel a fumetti in quattro volumi incentrato sull'infanzia di Ellie, prima dell'incontro con Joel, e della sua amica Riley. La serie \u00e8 una collaborazione tra il direttore creativo di Naughty Dog Neil Druckmann, l'artista ed autore Faith Erin Hicks, e il colorista Christina Strain. \u00c8 stato pubblicato il 3 aprile 2013.\nAdattamento seriale.\nA marzo 2020 \u00e8 stata annunciata una serie tv riguardante \"The Last of Us\". La sua distribuzione sar\u00e0 affidata a HBO. La produzione sar\u00e0 diretta da Craig Mazin, creatore della miniserie televisiva di successo \"Chernobyl\", in collaborazione con Neil Druckmann direttore creativo del videogioco. Della colonna sonora si occuper\u00e0 Gustavo Santaolalla, gi\u00e0 compositore della colonna sonora del primo e del secondo capitolo. La serie tv \u00e8 stata ordinata da HBO a novembre 2020. A febbraio 2021 viene annunciato che Pedro Pascal e Bella Ramsey, saranno rispettivamente Joel ed Ellie, Gabriel Luna sar\u00e0 Tommy, il fratello di Joel , Merle Dandridge sar\u00e0 Marlene e Nico Parker riprender\u00e0 il ruolo di Sarah, figlia di Joel. Il 2 luglio 2021, con una foto pubblicata su Instagram da Gabriel Luna insieme a Pedro Pascal e Nico Parker, viene confermato l'inizio delle riprese.\nSequel.\nNel febbraio 2014, Druckmann disse che Naughty Dog stava prendendo in considerazione un sequel ma aveva bisogno di trovare una storia \"che valga davvero la pena raccontare, e che non si ripeta da sola\". Nel settembre 2015, Druckmann dichiar\u00f2 che una piccola squadra aveva iniziato a costruire prototipi, ma spost\u00f2 lo sviluppo su \"\", pubblicato a maggio 2016.\nSony ha annunciato \"The Last of Us Parte II\" all'evento PlayStation Experience del 3 dicembre 2016. La storia si svolge circa cinque anni dopo il primo gioco e i protagonisti sono ancora Ellie e Joel, anche se stavolta il giocatore non controller\u00e0 pi\u00f9 Joel. Santaolalla \u00e8 tornato per comporre la musica, e Druckmann si \u00e8 occupato di scrivere la storia insieme a Halley Gross. Straley non si \u00e8 occupato della direzione del gioco. \u00c8 uscito il 19 giugno 2020. "}
{"id": "3796763", "revid": "228587", "url": "https://it.wikipedia.org/wiki?curid=3796763", "title": "Dragnet (serie televisiva 2003)", "text": "Dragnet (\"Dragnet\" o \"L.A. Dragnet\") \u00e8 una serie televisiva statunitense in 22 episodi trasmessi per la prima volta nel corso di 2 stagioni dal 2003 al 2004. \u00c8 il remake di \"Dragnet\" (1951-1959) e \"Dragnet\" (1967-1970).\nProduzione.\nLa serie fu prodotta da Wolf Films e Universal Network Television e girata negli studios della Universal a Universal City e a Los Angeles in California.\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti dal 2003 al 2004 sulla rete televisiva ABC. In Italia \u00e8 stata trasmessa su Rete 4 con il titolo \"Dragnet\". Da Aprile 2013, la serie viene replicata su GIALLO.\nAlcune delle uscite internazionali sono state:\nSaga di \"Dragnet\".\nLa serie di \"Dragnet\" \u00e8 partita come radiodramma il 3 giugno 1949 e si \u00e8 poi dipanata attraverso vari seguiti e rifacimenti in serie televisive, film per il cinema e per la televisione dal 1951 al 2004 come segue:"}
{"id": "3796766", "revid": "1048993", "url": "https://it.wikipedia.org/wiki?curid=3796766", "title": "Umberto Banchelli", "text": "Fu commissario della vigilenza del fascio di Firenze, con cui organizz\u00f2 diverse spedizioni punitive. Esponente dell'area popolana e squadrista del fascismo toscano fu a capo del fascio autonomo fiorentino in opposizione al fascio legalitario di Perrone Compagni.\nNel 1923 pubblica la sua autobiografia: \"Le memorie di un fascista. La vera storia del fascismo fiorentino 1919-1923\".\nFu direttore del periodico \"Il Pattuglione\", espressione del dissidentismo fascista, che fu successivamente chiuso per ordine di Mussolini.\nEscluso progressivamente dalla vita del PNF ader\u00ec poi alla RSI.\nNel 1945 venne condannato dal tribunale di Firenze per le violenze commesse nel 1921."}
{"id": "3796772", "revid": "287204", "url": "https://it.wikipedia.org/wiki?curid=3796772", "title": "Bjorn Waldegard", "text": ""}
{"id": "3796773", "revid": "92723", "url": "https://it.wikipedia.org/wiki?curid=3796773", "title": "Diocesi di Panefisi", "text": "La diocesi di Panefisi (in latino: \"Dioecesis Panephysitana\") \u00e8 una sede soppressa e sede titolare della Chiesa cattolica.\nStoria.\nPanefisi, nei pressi del lago Manzala, \u00e8 un'antica sede episcopale della provincia romana dell'Augustamnica Prima nella diocesi civile d'Egitto. Faceva parte del patriarcato di Alessandria ed era suffraganea dell'arcidiocesi di Pelusio.\nIl primo vescovo documentato di quest'antica diocesi \u00e8 Filippo, che prese parte al concilio di Nicea del 325. Lo stesso vescovo, ma senza indicazione della sede di appartenenza, partecip\u00f2, secondo la \"Apologia contra Arianos\" di Atanasio di Alessandria, al concilio di Tiro del 335 e al concilio di Sardica del 343/344.\nIl secondo vescovo noto di Panefisi \u00e8 Archebio, sul finire del IV secolo. Nel suo viaggio dalla Siria all'Egitto per far visita ai monasteri della Tebaide, san Cassiano si ferm\u00f2, nel 399, nel piccolo porto di Thennesos il giorno stesso in cui veniva eletto il nuovo vescovo di questa citt\u00e0; a questa cerimonia era presente anche Archebio, vescovo della vicina Panefisi.\nIl terzo vescovo \u00e8 Ammonio, che figura tra i padri presenti al concilio di Efeso nel 431.\nDal 1933 Panefisi \u00e8 annoverata tra le sedi vescovili titolari della Chiesa cattolica; il titolo finora non \u00e8 stato assegnato."}
{"id": "3796775", "revid": "92723", "url": "https://it.wikipedia.org/wiki?curid=3796775", "title": "Arcidiocesi di Pelusio", "text": "L'arcidiocesi di Pelusio (in latino: \"Archidioecesis Pelusiotana\") \u00e8 una sede soppressa e sede titolare della Chiesa cattolica.\nStoria.\nPelusio, identificabile con le rovine di \"Tell el-Farama\", \u00e8 l'antica sede metropolitana della provincia romana dell'Augustamnica Prima nella diocesi civile d'Egitto, all'interno del patriarcato di Alessandria.\nDal XIX secolo Pelusio \u00e8 annoverata tra le sedi arcivescovili titolari della Chiesa cattolica; la sede \u00e8 vacante dal 10 aprile 1965."}
{"id": "3796776", "revid": "765341", "url": "https://it.wikipedia.org/wiki?curid=3796776", "title": "Enrico di Lorena, conte di Brionne", "text": "Biografia.\nNato da Luigi di Lorena, \"comte d'Armagnac\" e da sua moglie, Catherine de Neufville, era il primogenito della coppia.\nSuo padre Luigi era il Gran Scudiero di Francia, uno dei Grandi Ufficiali della Corona di Francia e un membro della casa del Re.\nAlla morte di Luigi, la posizione, cos\u00ec come la denominazione di \"Monsieur le Grand\", fu assunta dal fratello minore di Enrico, il Conte d'Armagnac (alla morte di Carlo fu data al nipote di Luigi, il \"prince de Lambesc\"). \nMadre di Enrico fu Catherine de Neufville, figlia minore del \"Mar\u00e9chal de Villeroy\", governatore del giovane Luigi XIV. Il primo cugino di Enrico era il futuro Duca di Villeroy e futuro governatore di Luigi XV. \nIl 23 dicembre 1689, Enrico spos\u00f2 Marie Madeleine d'\u00c9pinay. \nSua sorella, Maria fu la madre di Luisa Ippolita Grimaldi, unica Principessa di Monaco regnante fino ad oggi. \nEnrico mor\u00ec nel 1713, cinque anni prima di suo padre (e per questo la \"contea di Armagnac\" fu data al fratello minore, Carlo); egli mor\u00ec a Versailles, sopravvivendo alla consorte per oltre un anno.\nFigli.\nDa Marie Madeleine d'\u00c9pinay Enrico ebbe:\nEnrico ebbe anche un figlio illegittimo da un'amante, certa Mademoiselle Pothenot; il bambino fu chiamato \"b\u00e2tard de Brionne\" e denominato come \"le Chevalier d'Orgon\"."}
{"id": "3796777", "revid": "46931", "url": "https://it.wikipedia.org/wiki?curid=3796777", "title": "L.A. Dragnet", "text": ""}
{"id": "3796778", "revid": "46931", "url": "https://it.wikipedia.org/wiki?curid=3796778", "title": "The New Dragnet", "text": ""}
{"id": "3796781", "revid": "322321", "url": "https://it.wikipedia.org/wiki?curid=3796781", "title": "Diocesi di Rinocorura", "text": "La diocesi di Rinocorura (in latino: \"Dioecesis Rhinocoruritana\") \u00e8 una sede soppressa e sede titolare della Chiesa cattolica.\nStoria.\nRinocorura, nei pressi dell'odierna \"Al-Arish\", \u00e8 un'antica sede episcopale della provincia romana dell'Augustamnica Prima nella diocesi civile d'Egitto. Essa faceva parte del patriarcato di Alessandria ed era suffraganea dell'arcidiocesi di Pelusio.\nDal XIX secolo Rinocorura \u00e8 annoverata tra le sedi vescovili titolari della Chiesa cattolica; la sede \u00e8 vacante dal 29 novembre 1967."}
{"id": "3796782", "revid": "92723", "url": "https://it.wikipedia.org/wiki?curid=3796782", "title": "Diocesi di Sela", "text": "La diocesi di Sela (in latino: \"Dioecesis Selensis\") \u00e8 una sede soppressa e sede titolare della Chiesa cattolica.\nStoria.\nSela, nei pressi di El-Quantarah (El Qantara), \u00e8 un'antica sede episcopale della provincia romana dell'Augustamnica Prima nella diocesi civile d'Egitto. Faceva parte del patriarcato di Alessandria ed era suffraganea dell'arcidiocesi di Pelusio.\nUnico vescovo conosciuto di questa diocesi, eretta all'epoca del patriarca Teofilo di Alessandria, \u00e8 Alipio, che prese parte al concilio di Efeso del 431 dove sottoscrisse la condanna delle teorie teologiche di Nestorio.\nDal XX secolo Sela \u00e8 annoverata tra le sedi vescovili titolari della Chiesa cattolica; la sede \u00e8 vacante dal 4 giugno 1970. Il suo ultimo titolare \u00e8 stato Calogero Lauricella, vescovo ausiliare di Agrigento (1961-1964) e di Cefal\u00f9 (1964-1970)."}
{"id": "3796785", "revid": "92723", "url": "https://it.wikipedia.org/wiki?curid=3796785", "title": "Diocesi di Setroe", "text": "La diocesi di Setroe (in latino: \"Dioecesis Sethroitana\") \u00e8 una sede soppressa e sede titolare della Chiesa cattolica.\nStoria.\nSetroe, compresa tra \u1e62\u0101n al-\u1e24a\u01e7ar e Tell-Farama, \u00e8 un'antica sede episcopale della provincia romana dell'Augustamnica Prima nella diocesi civile d'Egitto. Faceva parte del patriarcato di Alessandria ed era suffraganea dell'arcidiocesi di Pelusio.\nLa diocesi \u00e8 nota nelle fonti anche con il nome di Eracleopoli Minore (\"Herakleopolis mikra\"), sede episcopale, mentre Setroe si riferisce piuttosto al \"nomos\" (distretto) su cui avevano giurisdizione i vescovi.\nIl primo vescovo documentato di questa antica diocesi \u00e8 Potamone, che prese parte al concilio di Nicea del 325. Fu uno strenuo sostenitore di Atanasio di Alessandria, che difese in modo energico nel violento alterco che ebbe con Eusebio di Cesarea nel corso del concilio di Tiro del 335. Atanasio parla di lui come di un confessore, a cui fu cavato un occhio durante la persecuzione ordita dall'intruso ariano Gregorio.\nLa \"Lettera festale XIX\" di Atanasio di Alessandria, scritta nel 347, elenca una serie di diocesi rimaste vacanti per la morte del vescovo e per le quali Atanasio ha provveduto alla nomina del nuovo vescovo; sulla sede della Sethroite, al defunto Potamone succede il vescovo Orione.\nI due successivi vescovi di quest'antica diocesi sono Teone e Isidoro, che presero parte ai concili ecumenici di Efeso (431) e di Calcedonia (451). Teone fu anche destinatario di una lettera di sant'Isidoro di Pelusio. Isidoro invece si rifiut\u00f2 di sottoscrivere, durante il concilio calcedonese, la condanna di Eutiche e Dioscoro, e per questo motivo venne condannato. A questi vescovi Martin aggiunge anche Atanasio nel 458, ignoto agli altri autori.\nA questi vescovi dell'epoca romana e bizantina, Michel Le Quien aggiunge tre vescovi copti, Giorgio, Giovanni e Efrem, vissuti fra VIII e XI secolo.\nDal 1933 Setroe \u00e8 annoverata tra le sedi vescovili titolari della Chiesa cattolica; il titolo finora non \u00e8 stato assegnato."}
{"id": "3796788", "revid": "1226", "url": "https://it.wikipedia.org/wiki?curid=3796788", "title": "Portale (fantascienza)", "text": ""}
{"id": "3796791", "revid": "1522738", "url": "https://it.wikipedia.org/wiki?curid=3796791", "title": "Arawn (personaggio)", "text": "Arawn, noto anche come Signore della Morte (in lingua originale: \"Death-Lord\") e Signore della Guerra (in lingua originale: \"War-Leader\"), \u00e8 un personaggio immaginario della saga \"fantasy\" de \"Le cronache di Prydain\", scritta dallo statunitense Lloyd Alexander. Bench\u00e9 appaia solo brevemente nell'ultimo libro, \"Il Sommo Re\", egli \u00e8 di fatto l'antagonista principale della serie.\nFonte.\nEsattamente come svariati altri personaggi e temi della saga, Arawn, nonch\u00e9 il suo regno, Annuvin, sono tratti dalla mitologia celtica. In essa Arawn \u00e8 una potente divinit\u00e0, ancorch\u00e9 temuta, non propriamente malvagia, legato alla caccia e ai cicli naturali delle stagioni e della vita. Egli domina sull'Annwn, un regno ultraterreno, nel quale raccoglie gli spiriti dei defunti.\nIl personaggio.\nArawn, soprannominato Signore della Morte e Signore della Guerra, \u00e8 un oscuro negromante, che dal suo tetro regno, chiamato Annuvin, trama per impadronirsi del dominio assoluto sulla tutta la terra di Prydain. Al suo servizio egli ha numerose truppe di mercenari, nonch\u00e9 spie e alleati sparsi per tutto il mondo. Egli poi utilizza le sue arti per mutare di aspetto e sottrarre tesori e conoscenze agli abitanti della terra, accumulandoli nella sua fortezza, nonch\u00e9 per assoggettare altre creature ai suoi scopi: ad esempio i Gwythaint, una razza di grandi uccelli, da lui tramutati in feroci predatori, costretti a lottare per lui. A capo del suo esercito mantiene i Cacciatori, dei guerrieri d\"'\u00e9lite\" i quali, grazie ad un sortilegio di Arawn stesso, guadagnano nuove e maggiori energie, ogniqualvolta uno di loro viene ucciso in combattimento. Ma il nerbo delle sue armate \u00e8 costituito da guerrieri non-morti, che egli ha animato e posto ai suoi ordini grazie alla magia maligna del Calderone Nero.\nOriginariamente Arawn era un uomo mortale, che ottenne il favore di Achren, una potente strega, sovrana di Prydain, che gli insegn\u00f2 le arti magiche. Arawn, riuscito a superarla in potenza e conoscenza, la detronizz\u00f2 e si impadron\u00ec della Corona di Ferro di Annuvin, dando inizio al suo regno di terrore. Ad Achren risparmi\u00f2 la vita e la releg\u00f2 in una fortezza, ma lei da allora inizi\u00f2 senza posa a meditare vendetta contro di lui. In difesa di Prydain, dalla lontana e meravigliosa Terra d'Estate giunsero i Figli di Don, che da allora lo combattono.\nFin da \"Il Libro dei Tre\", il primo episodio della saga, Arawn viene presentato come la maggiore minaccia per la terra di Prydain, ove la storia si svolge. Anche il Popolo Fatato gli \u00e8 fortemente ostile. Nei primi quattro libro non appare direttamente, ma vengono comunque ricondotti a lui diversi flagelli che affliggono gli abitanti di Prydain. Nel primo libro, il Re dalle Lunghe Corna, generale di un'armata che muove contro Caer Dathyl, viene detto essere un suo campione. La spedizione organizzata dal principe Gwydion, in \"Il Calderone Nero\", mira invece a sottrarre ad Arawn il magico calderone, col quale egli genera i suoi guerrieri non-morti. In \"Il castello di Llyr\" e \"Taran il girovago\" invece le principali minacce provengono da altri antagonisti, come la strega Achren, i quali per\u00f2 a loro volta mirano spesso al potere perch\u00e9 vogliono abbattere Arawn.\nNell'ultimo tomo del ciclo, \"Il Sommo Re\", le forze di Arawn, rinforzate dall'alleanza con l'ambizioso re Pryderi, scatenano un attacco totale contro Prydain, nel quale cade Caer Dathyl, la sede del Sommo Re Math. Gwydion, figlio di Math, sopravvissuto alla battaglia, decide tentare di ribaltare la situazione con un attacco alla stessa Annuvin, profittando del fatto che i guerrieri non-morti se ne sono momentaneamente allontanati. Nello scontro finale sembra per\u00f2 tutto perduto, allorch\u00e9 i guerrieri di Arawn fanno ritorno, ma a sorpresa Taran, il protagonista della serie, scopre che Dyrnwyn, la spada magica che Arawn stesso aveva rubato all'inizio del libro, \u00e8 l'unica arma capace di distruggere i non-morti e il Signore della Morte stesso. Messo alle strette, Arawn tenta di dileguarsi mutando pi\u00f9 volte aspetto, ma Achren lo riconosce quando \u00e8 in forma di serpente e lo trattiene, permettendo a Taran di decapitarlo, ma venendo lei stessa uccisa da Arawn. Con la sua fine, termina anche la missione dei Figli di Don, i quali possono fare ritorno alla Terra d'Estate.\nVersione Disney.\nIn \"Taron e la pentola magica\", il lungometraggio d'animazione Disney del 1985, liberamente ispirato ai primi due libri della saga, \"Il Libro dei Tre\" e \"Il Calderone Nero\", Arawn non appare. Nell'introduzione si fa solo menzione di un re immortale, che, molto tempo prima degli eventi narrati nel film, venne gettato in un crogiolo di ferro fuso, ove il suo spirito maligno assunse l'aspetto della pentola stregata che d\u00e0 il titolo al film. Il ruolo di antagonista \u00e8 per\u00f2 affidato al Re dalle Lunghe Corna (chiamato Re Cornelius nella versione italiana). Quest'ultimo in effetti per\u00f2 assomiglia ben poco al Re dalle Lunghe Corna del libro, il quale \u00e8 un potente e misterioso guerriero, ma umano, nonch\u00e9 alleato di Arawn, mentre nel film \u00e8 un crudele stregone lich, signore di un'oscura fortezza simile ad Annuvin e intenzionato a sfruttare il Calderone Nero in maniera analoga a come fa Arawn nei libri."}
{"id": "3796792", "revid": "474175", "url": "https://it.wikipedia.org/wiki?curid=3796792", "title": "Dino Perrone Compagni", "text": "Biografia.\nDino Perrone nel 1891 assunse anche il cognome della madre, Compagni, appartenente a una famiglia nobiliare decaduta.\nMassone e interventista, prese parte come volontario alla prima guerra mondiale dove ottenne una croce al merito di guerra.\nAdesione al fascismo.\nIscritto ai Fasci di combattimento nell'ottobre 1920, partecip\u00f2 a numerosi episodi di squadrismo antemarcia in Toscana, dove era segretario politico del fascio, e divenne una delle figure di spicco del fascismo toscano. \nNel 6 aprile 1921 invi\u00f2 una lettera intimidatoria al sindaco di Roccastrada (Grosseto), un Comune a guida socialcomunista, poi pubblicata sull\"'Avanti!\" del 26 luglio 1924, del tenore: \"\"Dato che l\u2019Italia deve essere degli Italiani e non pu\u00f2, quindi, essere amministrata da individui come voi, facendomi interprete (!) dei vostri amministrati e dei cittadini di qua,\" (di Firenze) \"vi consiglio a dare, entro domenica 17 aprile, le dimissioni da Sindaco, assumendovi voi, in caso contrario, ogni responsabilit\u00e0 di cose e di persone. E se ricorrete all\u2019autorit\u00e0, per questo mio pio, gentile e umano consiglio, il termine vi sar\u00e0 ridotto a mercoled\u00ec 13, cifra che porta fortuna.\"\" Tre mesi dopo, il 24 luglio 1921, una spedizione punitiva squadristica uccideva 10 inermi cittadini nello stesso paese.\nSi ricorda, poi, la marcia su Livorno, che fu preceduta dall'assassinio di due consiglieri comunali e disordini in strada; il 3 agosto del 1922, Dino Perrone Compagni e Costanzo Ciano si misero alla testa di oltre un migliaio di squadristi e costrinsero alle dimissioni la giunta socialista, guidata dal sindaco Uberto Mondolfi, sotto la minaccia di altre ritorsioni.\nFu a capo di una delle colonne di squadristi durante la marcia su Roma. Nel 1924 fu nominato console generale della MVSN e nel 1926 prefetto di Reggio Emilia fino al 1930, e dal 1932 ministro di Stato.\nFu senatore del Regno nel 1934.\nNel 1940 fu nei consigli d\u2019amministrazione Motomeccanica, Alfa Romeo e Assicurazioni Generali .\nDino Perrone Compagni ader\u00ec alla Repubblica Sociale Italiana alla fine del 1943.\nNel luglio 1945 fu dichiarato decaduto da senatore. Arrestato, trascorse un periodo in carcere a S. Vittore ."}
{"id": "3796801", "revid": "767487", "url": "https://it.wikipedia.org/wiki?curid=3796801", "title": "Pedro Cubilla", "text": "Carriera.\nCon la Nazionale uruguaiana ha preso parte ai Mondiali 1962."}
{"id": "3796804", "revid": "287204", "url": "https://it.wikipedia.org/wiki?curid=3796804", "title": "Pedro Ramon Cubilla", "text": ""}
{"id": "3796805", "revid": "767487", "url": "https://it.wikipedia.org/wiki?curid=3796805", "title": "Bibi, piccola strega 2", "text": "Bibi, piccola strega 2 (\"Bibi Blocksberg und das Geheimnis der blauen Eulen\") \u00e8 un film per ragazzi del 2004 diretto da Franziska Buch. \u00c8 il sequel del film \"Bibi, piccola strega\" (2002).\nTrama.\nBibi Blocksbberg \u00e8 una ragazza che dedica troppo tempo alla sua passione, la magia, e poco tempo allo studio. Per rimediare ai suoi brutti voti \u00e8 costretta a passare le vacanze estive in un collegio nel castello di Altenberg. Qui diventer\u00e0 amica di Elea, una ragazza costretta sulla sedia a rotelle. Affronter\u00e0 una strega di nome Rabia che rivuole la sua sfera che Walpurgia le aveva tolto e dato a Bibi per aver salvato due bambini da un incendio."}
{"id": "3796806", "revid": "287204", "url": "https://it.wikipedia.org/wiki?curid=3796806", "title": "Diocesi di Tanis", "text": "La diocesi di Tanis (in latino: \"Dioecesis Tanitana\") \u00e8 una sede soppressa e sede titolare della Chiesa cattolica.\nStoria.\nTanis, corrispondente all'odierna \u1e62\u0101n al-\u1e24a\u01e7ar nel delta del Nilo, \u00e8 un'antica sede episcopale della provincia romana dell'Augustamnica Prima nella diocesi civile d'Egitto. Faceva parte del patriarcato di Alessandria ed era suffraganea dell'arcidiocesi di Pelusio.\nDal XVIII secolo Tanis \u00e8 annoverata tra le sedi vescovili titolari della Chiesa cattolica; la sede \u00e8 vacante dal 14 giugno 1973. Nelle fonti la sede \u00e8 chiamata anche \"Tanes\"."}
{"id": "3796808", "revid": "92723", "url": "https://it.wikipedia.org/wiki?curid=3796808", "title": "Diocesi di Tenneso", "text": "La diocesi di Tenneso (in latino: \"Dioecesis Thennesiensis\") \u00e8 una sede soppressa e sede titolare della Chiesa cattolica.\nStoria.\nTenneso, identificabile con Tell-Tannis in Egitto, \u00e8 un'antica sede episcopale della provincia romana dell'Augustamnica Prima nella diocesi civile d'Egitto. Faceva parte del patriarcato di Alessandria ed era suffraganea dell'arcidiocesi di Pelusio.\nLa diocesi \u00e8 documentata per la prima verso la fine del IV secolo. Nel suo viaggio dalla Siria all'Egitto per far visita ai monasteri della Tebaide, san Cassiano si ferm\u00f2, nel 399, nel piccolo porto di Thennesos il giorno stesso in cui veniva eletto il nuovo vescovo, di cui per\u00f2 non \u00e8 noto il nome. Al concilio di Calcedonia del 451 fu condannato il vescovo Heron di Tenneso per non aver sottoscritto gli anatemi contro il patriarca Dioscoro di Alessandria.\nAlcuni autori hanno voluto identificare con Tenneso la sede di Thyneos (\u0398\u03cd\u03bd\u03bd\u03b5\u03c9\u03c2) di cui erano vescovi Eraclide e Isacco documentati rispettivamente nel 431 (concilio di Efeso) e nel 458; queste attribuzioni sono tuttavia contestate.\nDal XIX secolo Tenneso \u00e8 annoverata tra le sedi vescovili titolari della Chiesa cattolica; il titolo non \u00e8 pi\u00f9 assegnato dal 16 ottobre 1971. Il suo ultimo titolare \u00e8 stato Primo Gasbarri, vescovo ausiliare di Velletri."}
{"id": "3796810", "revid": "767487", "url": "https://it.wikipedia.org/wiki?curid=3796810", "title": "Rub\u00e9n Soria", "text": "Carriera.\nCon la Nazionale uruguaiana ha preso parte ai Mondiali 1962."}
{"id": "3796812", "revid": "92723", "url": "https://it.wikipedia.org/wiki?curid=3796812", "title": "Diocesi di Tmui", "text": "La diocesi di Tmui (in latino: \"Dioecesis Thmuisana\") \u00e8 una sede soppressa del patriarcato di Alessandria e sede titolare della Chiesa cattolica.\nStoria.\nTmui, identificabile con le rovine di Tell-el-Tmei, \u00e8 un'antica sede episcopale della provincia romana dell'Augustamnica Prima nella diocesi civile d'Egitto. Faceva parte del patriarcato di Alessandria ed era suffraganea dell'arcidiocesi di Pelusio.\nIl primo vescovo conosciuto di questa antica diocesi \u00e8 Ammonio che, secondo il racconto di Fozio di Costantinopoli, accolse Origene quando questi fu scomunicato e cacciato da Alessandria dal vescovo Eraclio. Ammonio permise ad Origene di predicare nella chiesa di Tmui, cosa che gli cost\u00f2 la deposizione ad opera di Eraclio, che lo sostitu\u00ec con Filippo. Pi\u00f9 tardi, su richiesta dei fedeli, Ammonio fu reintegrato nel suo incarico, rimanendo Filippo come coadiutore nell'amministrazione episcopale. Questi fatti si sarebbe svolti attorno al 230.\nIl Martirologio romano commemora al 4 febbraio san Filea. Questo vescovo, assieme ad altri tre prelati egiziani, mentre era in prigione a causa della persecuzione, scrisse una lettera a Melezio di Licopoli, denunciando il suo atteggiamento di intromissione nelle ordinazioni sacre fuori dalla sua diocesi, contro le norme canoniche dell'epoca. Filea, secondo la testimonianza di Eusebio di Cesarea, era di origini greche, appartenente ad una nobile e ricca famiglia, e prima di accedere all'episcopato si era distinto nell'amministrazione pubblica e nella conoscenza della filosofia. Sub\u00ec il martirio il 4 febbraio di un anno compreso tra il 304 e il 306.\nGli \"Acta Sanctorum\" ricordano al 22 maggio un san Donato, vescovo di Tmui. Secondo una \"passio\" leggendaria, questi sarebbe stato un presbitero di Aquileia, condannato a morte durante la persecuzione anticristiana nel 301. Miracolosamente risparmiato prima dal fuoco e poi dalle bestie, fu liberato e, partito per l'Egitto, venne eletto vescovo di Tmui; nel 316, durante la persecuzione all'epoca dell'imperatore Licinio, sub\u00ec il martirio con altri due compagni.\nIl vescovo Caio (o Gaio) figura tra i padri che presero parte al concilio di Nicea del 325. In questo stesso periodo, la sede di Tmui era occupata anche da un vescovo meleziano, Efraim; il suo nome infatti appare nella lista, trasmessaci da Atanasio di Alessandria, dei vescovi suoi sostenitori che Melezio di Licopoli invi\u00f2 all'arcivescovo Alessandro di Alessandria all'indomani del concilio niceno.\nIl \"Corpus\" delle opere di sant'Atanasio contiene una copia della \"Lettera festale XI\", datata 339, indirizzata al vescovo Serapione di Tmui, monaco e discepolo di sant'Antonio, che fu eletto vescovo in questo stesso anno. Serapione \u00e8 ancora attestato sulla sede di Tmui nel 354. Serapione fu un importante scrittore e teologo cristiano, autore di diversi trattati.\nAl concilio di Seleucia del 359 prese parte il vescovo ariano Tolomeo. Infine al concilio di Efeso del 431 la sede era rappresentata dal vescovo Aristobulo.\nA questi vescovi dell'epoca romana e bizantina, Le Quien aggiunge tre vescovi copti, Menna, Elia e Daniele, vissuti fra VIII e XI secolo.\nDal XIX secolo Tmui \u00e8 annoverata tra le sedi vescovili titolari della Chiesa cattolica; il titolo non \u00e8 pi\u00f9 assegnato dal 10 agosto 1964. Il suo ultimo titolare \u00e8 stato Pierre-Armand-Albert-Lucien Fallaize, vescovo coadiutore di Mackenzie."}
{"id": "3796813", "revid": "287204", "url": "https://it.wikipedia.org/wiki?curid=3796813", "title": "Dragnet (serie televisiva)", "text": ""}
{"id": "3796815", "revid": "599013", "url": "https://it.wikipedia.org/wiki?curid=3796815", "title": "Edgardo Gonz\u00e1lez", "text": "Carriera.\nCon la Nazionale uruguaiana ha preso parte ai Mondiali 1962."}
{"id": "3796816", "revid": "1494169", "url": "https://it.wikipedia.org/wiki?curid=3796816", "title": "Gurgi", "text": ""}
{"id": "3796817", "revid": "287204", "url": "https://it.wikipedia.org/wiki?curid=3796817", "title": "Edgardo Gonzalez", "text": ""}
{"id": "3796820", "revid": "287204", "url": "https://it.wikipedia.org/wiki?curid=3796820", "title": "Ruben Soria", "text": ""}
{"id": "3796821", "revid": "46931", "url": "https://it.wikipedia.org/wiki?curid=3796821", "title": "Dragnet 1967", "text": ""}
{"id": "3796822", "revid": "46931", "url": "https://it.wikipedia.org/wiki?curid=3796822", "title": "Dragnet 1968", "text": ""}
{"id": "3796823", "revid": "46931", "url": "https://it.wikipedia.org/wiki?curid=3796823", "title": "Dragnet 1969", "text": ""}
{"id": "3796824", "revid": "46931", "url": "https://it.wikipedia.org/wiki?curid=3796824", "title": "Dragnet 1970", "text": ""}
{"id": "3796825", "revid": "2201261", "url": "https://it.wikipedia.org/wiki?curid=3796825", "title": "Turmodigi", "text": "I Turmodigi furono un piccolo ed oscuro antico popolo spagnolo di epoca pre-romana, che occup\u00f2 l'area compresa tra le valli dei fiumi Arlanz\u00f3n e Arlanza nella seconda et\u00e0 del ferro.\nOrigini.\nDi origini miste, i Turmodigi restano un popolo misterioso. Noti come 'Tormogus' in alcune fonti epigrafiche locali, vengono anche citati negli antichi testi romani con il nome di 'Turmogi' o 'Curgoni', e nelle fonti greche come 'Murbogoioi'. Il loro etnonimo non \u00e8 considerato indoeuropeo, e sicuramente comprendevano elementi di origine aquitana, indoaria e illira. La loro classe dirigente sembra essere stata di origine belga, e i loro antenati sarebbero giunti nella penisola iberica nel corso della migrazione gallico-belga nel IV secolo a.C..\nCultura.\nL'archeologia ha permesso di associarli al gruppo culturale di Bernorio-Miraveche, presente all'inizio dell'et\u00e0 del ferro nella parte settentrionale delle province di Burgos. Inoltre recenti studi, svolti nel famoso cimitero di Miraveche e in altri siti della seconda et\u00e0 del ferro, hanno permesso di capire che la loro cultura fu fortemente celtiberizzata, mostrando forti affinit\u00e0 con la cultura di Duero dei Vaccei. Nel II secolo a.C. fondarono uno Stato con capitale \"Segisama\", chiamata anche \"Segisamone\" o \"Segisamum\", e le citt\u00e0 di \"Deobrigula/Teobrigula\" (Tardajos \u2013 Burgos), \"Ambisna\" (Pampliega?\u2013 Burgos), \"Bravum/Bravon\" (Hu\u00e9rmeces o Ubierna nella valle del Santiba\u00f1ez \u2013 Burgos) e \"Mancellus\" (nei pressi di Lerma, nella valle dell'Arlanza).\nStoria.\nInizialmente una trib\u00f9 soggetta agli Autrigoni, i Turmodigi, si liberarono con l'aiuto dei Vaccei all'inizio del III secolo a.C., occupando buona parte delle terre corrispondenti alla parte centro-occidentale della provincia di Burgos e alla parte orientale della provincia di Palencia. Come i vicini Autrigoni e Vaccei, i Turmodigi mantennero un'identit\u00e0 separata fino alla fine del I secolo a.C., quando furono conquistati ed annessi alla Hispania Citerior da Pompeo e Quinto Cecilio Metello Pio nel 73 a.C. I Turmodigi non furono per\u00f2 sottomessi prima del 56 a.C., quando una rivolta congiunta con Vaccei e altri popoli non fu sconfitta dal pretore Metello Nepote. Soggetti alle razzie di Cantabri ed Asturi poco prima della prima guerra asturo-cantabrica, Roma li trasform\u00f2 in utili alleati per conquistare queste ultime trib\u00f9 e le loro ricche miniere di metalli (tra cui oro). L'imperatore Augusto stabil\u00ec i propri quartieri generali nella loro capitale \"Segisama\", e negli anni seguenti utilizz\u00f2 la Turmodigia come base di partenza per la conquista della Cantabria."}
{"id": "3796829", "revid": "19933", "url": "https://it.wikipedia.org/wiki?curid=3796829", "title": "Tormogus", "text": ""}
{"id": "3796830", "revid": "19933", "url": "https://it.wikipedia.org/wiki?curid=3796830", "title": "Curgoni", "text": ""}
{"id": "3796831", "revid": "19933", "url": "https://it.wikipedia.org/wiki?curid=3796831", "title": "Turmogi", "text": ""}
{"id": "3796832", "revid": "19933", "url": "https://it.wikipedia.org/wiki?curid=3796832", "title": "Murbogoioi", "text": ""}
{"id": "3796836", "revid": "125629499", "url": "https://it.wikipedia.org/wiki?curid=3796836", "title": "Statistiche del campionato del mondo rally", "text": "Le statistiche del campionato del mondo rally presenti in questa pagina, riguardano scuderie, vetture, piloti e copiloti di rally che hanno partecipato al campionato del mondo rally dalla prima edizione valida per i costruttori (campionato del mondo rally 1973) e per i piloti (Coppa FIA piloti 1977, divenuto \"campionato del mondo piloti\" gi\u00e0 dal 1979), sino a tutto il campionato del mondo rally 2020.\nSono pertanto esclusi i risultati dei team relativi alle prime tre edizioni del Campionato internazionale costruttori (1970-1972).\nCopiloti.\nIl monegasco Daniel Elena \u00e8 sempre stato al fianco di S\u00e9bastien Loeb nelle sue 79 vittorie nel mondiale WRC, pertanto \u00e8 il copilota che ha conquistato il maggior numero di successi. In occasione del Rally di Sardegna 2018 il finlandese Miikka Anttila, storico copilota di Jari-Matti Latvala, divenne la prima persona ad aver raggiunto le 200 partecipazioni in gare del mondiale rally.\nCostruttori.\nQuarantotto stagioni (dal 1973 al 2021), 615 gare disputate.\nIn tutte le tabelle, eccetto la prima, vengono indicati i costruttori (e non le scuderie ufficiali) i cui modelli hanno vinto gare mondiali.\nGare vinte per modello.\nTutte le auto.\n48 stagioni (dal 1973 al 2021), 615 gare disputate.\nGruppo 4.\nNove stagioni (dal 1973 al 1981), 99 gare disputate.\nGruppo B.\nCinque stagioni (dal 1982 al 1986), 61 gare disputate.\nGruppo A.\nDieci stagioni (dal 1987 al 1996), 119 gare disputate.\nGruppo WRC.\n24 stagioni (dal 1997 al 2021), 337 gare disputate\nEventi.\nSono state disputate 49 stagioni dal 1973 al 2021 per un totale di 615 eventi iridati; le gare cancellate per qualsiasi ragione non fanno parte del suddetto totale.\nStatistiche per nazione.\nVittorie piloti per nazionalit\u00e0.\nFrancia e Finlandia sono di gran lunga le nazioni i cui piloti hanno vinto il maggior numero di gare. La Francia \u00e8 al primo posto con un totale di 200 vittorie ottenute con 18 piloti diversi; il sorpasso sulla Finlandia si \u00e8 avuto nel corso della stagione 2015.\nVittorie copiloti per nazionalit\u00e0.\nLa Finlandia \u00e8 la nazione i cui copiloti hanno vinto il maggior numero di gare, con un totale di 137 successi ottenuti con 15 copiloti diversi.\nDoppiette piloti per nazione.\nNella seguente graduatoria viene indicato il numero di eventi in cui due piloti della medesima nazionalit\u00e0 si sono piazzati al primo e al secondo posto.\nTriplette piloti per nazione.\nNella seguente graduatoria viene indicato il numero di eventi in cui tre piloti della medesima nazionalit\u00e0 si sono piazzati sul podio."}
{"id": "3796837", "revid": "110157", "url": "https://it.wikipedia.org/wiki?curid=3796837", "title": "Fredrikstad Fotballklubb 1982", "text": "Questa voce raccoglie le informazioni riguardanti il Fredrikstad Fotballklubb nelle competizioni ufficiali della stagione 1982."}
{"id": "3796838", "revid": "1543377", "url": "https://it.wikipedia.org/wiki?curid=3796838", "title": "Rub\u00e9n Ad\u00e1n Gonz\u00e1lez", "text": "Carriera.\nClub.\nNel 1967 con gli uruguaiani del Cerro partecipa nelle vesti del New York Skyliners all'unica edizione del campionato nordamericano dell'United Soccer Association, lega che poteva fregiarsi del titolo di campionato di Prima Divisione su riconoscimento della FIFA, nel 1967: quell'edizione della Lega fu disputata utilizzando squadre europee e sudamericane in rappresentanza di quelle della USA, che non avevano avuto tempo di riorganizzarsi dopo la scissione che aveva dato vita al campionato concorrente della National Professional Soccer League. Con i Skyliners non super\u00f2 le qualificazioni per i \"play-off\", chiudendo la stagione al quinto posto della Eastern Division.\nNazionale.\nNel 1959 partecip\u00f2 alla vittoriosa spedizione con la nazionale maggiore al Campeonato Sudamericano de Football svoltosi in Ecuador.\nCon la Nazionale uruguaiana ha preso parte ai Mondiali 1962."}
{"id": "3796839", "revid": "287204", "url": "https://it.wikipedia.org/wiki?curid=3796839", "title": "Ruben Adan Gonzalez", "text": ""}
{"id": "3796848", "revid": "767487", "url": "https://it.wikipedia.org/wiki?curid=3796848", "title": "Ronald Lang\u00f3n", "text": "Carriera.\nCon la Nazionale uruguaiana ha preso parte ai Mondiali 1962."}
{"id": "3796849", "revid": "287204", "url": "https://it.wikipedia.org/wiki?curid=3796849", "title": "Ronald Langon", "text": ""}
{"id": "3796851", "revid": "1543377", "url": "https://it.wikipedia.org/wiki?curid=3796851", "title": "Coppa dei Campioni 1987-1988 (pallavolo femminile)", "text": "La Coppa dei Campioni di pallavolo femminile 1987-1988 \u00e8 stata la 28\u00aa edizione del massimo torneo pallavolistico europeo per squadre di club; iniziata con la fase ad eliminazione diretta a partire dall'8 novembre 1987, si \u00e8 conclusa con la \"final four\" il 21 febbraio 1988. Alla competizione hanno partecipato 22 squadre e la vittoria finale \u00e8 andata per la prima volta all'."}
{"id": "3796853", "revid": "984922", "url": "https://it.wikipedia.org/wiki?curid=3796853", "title": "Giselle Blondet", "text": "Biografia.\nGiselle Blondet nacque come Alba Giselle Blondet a New York City da Manuel Blondet e Alba Gomez. La famiglia paterna ha origini francesi.\nHa conseguito notabilit\u00e0 come attrice nel 1978, all'et\u00e0 di circa 14 anni, quando \u00e8 cominciata a comparire in diverse telenovelas del Porto Rico, per poi apparire in molte soap opera del Porto Rico della fine degli anni settanta e dei primi anni ottanta.\nBlondet si \u00e8 sposata nel 1982 a 18 anni con Luis Iglesias, un gioielliere di San Juan. Hanno avuto una figlia, Andrea, e hanno divorziato nel 1984. Nel 1986 spos\u00f2 il celebre attore colombiano Luis Abreu, unione dalla quale non ebbero figli. Il suo secondo matrimonio fin\u00ec gi\u00e0 nell'anno successivo, nel 1987, quando i due divorziarono.\nBlondet trascorse il resto degli anni 1980 partecipando a diverse trasmissioni televisive, soap opera, e mini-serie, cos\u00ec come in qualche spettacolo teatrale. Nel 1987, venne resa nota la sua storia d'amore con l'attore Raul Rosado.\nNel 1989 si spos\u00f2 con il produttore Harold Trucco ed ebbero una figlia, Gabriela, e un figlio, Harold Emmanuel. Il rapporto fu problematico e i due divorziarono nel 1997. Da allora, Blondet vive da sola e ha asserito di voler dedicare il suo tempo libero ai figli.\nNel giugno 1997, la sua carriera \u00e8 decollata a livello internazionale in quanto \u00e8 diventata co-conduttrice per l'emittente Univision (USA) dello spettacolo \"\u00a1Despierta Am\u00e9rica!\" accanto a Jos\u00e9 Rafael, Fernando Arau, Ana Maria Canseco e Neida Sandoval. Ha ricoperto tale incarico sino alla met\u00e0 del 2004."}
{"id": "3796854", "revid": "260676", "url": "https://it.wikipedia.org/wiki?curid=3796854", "title": "Museo delle arti di palazzo Bandera", "text": "Il Museo delle Arti di Palazzo Bandera \u00e8 un museo privato aperto al pubblico e sito a Busto Arsizio. Ospita una mostra permanente con circa 100 opere tra sculture, disegni e incisioni, realizzate dal 1938 al 1991 dall'artista Carlo Paganini. Accoglie, inoltre, mostre temporanee e laboratori didattici.\nIl museo occupa 3500\u00a0m\u00b2 di superficie coperta e dispone di 20 sale espositive, una sala conferenze e spazi per le attivit\u00e0 didattiche.\nSecondo lo statuto, la fondazione che gestisce il museo (Fondazione Bandera per l'Arte) ha lo scopo di \"attuare iniziative di rilevante interesse artistico e culturale, quali l'attivit\u00e0 di studio, ricerca e documentazione, volta all'acquisto, manutenzione, protezione o restauro di beni artistici\". "}
{"id": "3796855", "revid": "6923", "url": "https://it.wikipedia.org/wiki?curid=3796855", "title": "Temple Expiatori de la Sagrada Fam\u00edlia", "text": ""}
{"id": "3796856", "revid": "1305772", "url": "https://it.wikipedia.org/wiki?curid=3796856", "title": "European Model United Nations", "text": "L'EuroMUN \u00e8 una simulazione annuale, fatta da studenti, degli organi delle Nazioni Unite e di altri fori selezionati della politica mondiale e ha luogo a Maastricht, Paesi Bassi. La conferenza \u00e8 una simulazione delle Nazioni Unite che si svolge in tutto il mondo. \u00c8 organizzata dall'Associazione Studentesca delle Nazioni Unite di Maastricht, un'associazione non a scopo di lucro, si svolge ogni anno nel mese di maggio presso il Centro Congressi ed Esibizioni di Maastricht (MECC).\nStoria.\nLe conferenze sono sempre state organizzate da un gruppo di studenti internazionali,\nsin dalla prima nel 2008, l'EuroMun si \u00e8 evoluto fino ad diventare la seconda pi\u00f9 grande simulazione di conferenza delle Nazioni Unite in Europa a livello universitario. \nL'EuroMUN \u00e8 organizzato ed ospitato da una squadra di studenti provenienti da diverse universit\u00e0, tenendo come punto di riferimento primario l'Universit\u00e0 di Maastricht.\nNel 2011 ha avuto pi\u00f9 di 550 partecipanti di 53 diverse nazionalit\u00e0, oltre 110 universit\u00e0 e altre istituzioni educative terziarie."}
{"id": "3796862", "revid": "110157", "url": "https://it.wikipedia.org/wiki?curid=3796862", "title": "Bomilcare (ammiraglio)", "text": "Biografia.\nCombatt\u00e9 durante la seconda guerra punica, che vedeva Cartagine battersi contro Roma per il controllo del Mar Mediterraneo. Fu presente alla Battaglia di Canne (216 a.C.). Con i soldati inviati da Cartagine per rinforzo, insieme ad elefanti e rifornimenti, si avvicin\u00f2 a Locri (215 a.C.). Poi lo stesso, riuscendo ad evitare di essere sorpreso dal pretore, Appio Claudio Pulcro, raggiunse Annone nel Bruzio. Si lasci\u00f2 alle spalle i Locresi che, poco dopo, chiusero le porte della loro citt\u00e0 in faccia ai Romani. Appio allora prefer\u00ec tornare con la flotta a Messina.\nBomilcare fu al comando della flotta cartaginese durante l'Assedio di Siracusa. Era padre di Annibale, il quale assedi\u00f2 senza successo la citt\u00e0 di \"Iliturgi\" (nei pressi della moderna Meng\u00edbar), che era passata dalla parte dei Romani, insieme ai due fratelli Barca, Asdrubale e Magone.\nNel 214 a.C., fu inviato con 55 navi in aiuto di Siracusa, poi assediata dai Romani, ma, trovandosi incapace di far fronte alla superiorit\u00e0 del nemico, si ritir\u00f2 in Africa. Due anni dopo (nel 212 a.C.), \u00e8 inviato ancora a Siracusa con 100 navi. A seguito di una pestilenza morirono Ippocrate e Imilcone, allora Bomilcare torn\u00f2 a Cartagine per sollecitare degli aiuti. Partito da Cartagine con 130 navi da guerra e 700 da carico, incontr\u00f2 venti abbastanza favorevoli per raggiungere la Sicilia, ma quegli stessi venti gli impedirono di superare il promontorio Pachino. Epicide, venuto a conoscenza delle difficolt\u00e0 incontrate dalla flotta cartaginese e temendo che potesse tornarsene in Africa, consegn\u00f2 l'Acradina ai capi dei soldati mercenari e part\u00ec con la flotta per andare incontro a Bomilcare. Raggiunto l'ammiraglio cartaginese, Epicide lo spinse a tentare la fortuna con uno scontro in mare contro i Romani. Marcello allora, avendo saputo che i Siculi stavano raccogliendo un esercito per attaccarlo via terra e che Bomilcare era ormai prossimo alla citt\u00e0, sebbene il proconsole romano disponesse di un numero di navi inferiore, decise di impedire all'ammiraglio cartaginese l'accesso a Siracusa.\nNon appena il vento Euro cess\u00f2 di soffiare, Bomilcare e Epicide mossero da capo Pachino in direzione di Siracusa. Come l'ammiraglio cartaginese vide avvicinarsi la flotta romana nei pressi del promontorio, assalito da improvvisa paura, prese il largo e invi\u00f2 messi ad Eraclea Minoa con l'ordine di far tornare indietro in Africa, tutte le navi da carico. Egli stesso, invece, oltrepassata la Sicilia si diresse verso Taranto. Epicide, appena si accorse che non vi erano pi\u00f9 speranze di raggiungere Siracusa, fece vela su Agrigento in attesa di sapere cosa sarebbe accaduto, pi\u00f9 che preparare qualche piano per soccorrere la sua citt\u00e0.\nIn seguito, quando i Romani stavano assediando Taranto, l'ammiraglio cartaginese, Bomilcare, che era stato inviato con un'ingente flotta per dare una mano agli assediati, non riuscendo a dare alcun aiuto alla citt\u00e0 assediata, circondata da ogni parte dei Romani, esaur\u00ec tutte le sue scorte di cibo e fu costretto ad andarsene."}
{"id": "3796863", "revid": "247222", "url": "https://it.wikipedia.org/wiki?curid=3796863", "title": "Euromun", "text": ""}
{"id": "3796864", "revid": "2190908", "url": "https://it.wikipedia.org/wiki?curid=3796864", "title": "Universit\u00e0 Erasmus di Rotterdam", "text": "L'Universit\u00e0 Erasmus di Rotterdam (in lingua ufficiale Erasmus Universiteit Rotterdam), \u00e8 un'universit\u00e0 olandese che ha sede nella citt\u00e0 di Rotterdam. Prende il nome dall'umanista Erasmo da Rotterdam.\nDescrizione.\nL'universit\u00e0 conta sette facolt\u00e0 e si concentra principalmente su studi in quattro ambiti: Legge, Medicina, Cultura e Economia. Presso di essa ha sede la Rotterdam School of Management."}
{"id": "3796865", "revid": "767487", "url": "https://it.wikipedia.org/wiki?curid=3796865", "title": "Mario Ludovico Bergara", "text": "Carriera.\nNel 1959 partecip\u00f2 alla vittoriosa spedizione con la nazionale maggiore al Campeonato Sudamericano de Football svoltosi in Ecuador.\nCon la Nazionale uruguaiana ha preso parte ai Mondiali 1962."}
{"id": "3796866", "revid": "287204", "url": "https://it.wikipedia.org/wiki?curid=3796866", "title": "Universit\u00e0 di Tilburg", "text": "L'Universit\u00e0 di Tilburg (in lingua ufficiale Universiteit van Tilburg, abbreviata in TiU), \u00e8 un'universit\u00e0 olandese che si trova nella citt\u00e0 di Tilburg.\nL'universit\u00e0 \u00e8 specializzata in Scienze Sociali e Legge."}
{"id": "3796867", "revid": "767487", "url": "https://it.wikipedia.org/wiki?curid=3796867", "title": "\u00c1ngel Rub\u00e9n Cabrera", "text": "Carriera.\nCon la Nazionale uruguaiana ha preso parte ai Mondiali 1962."}
{"id": "3796868", "revid": "287204", "url": "https://it.wikipedia.org/wiki?curid=3796868", "title": "Angel Ruben Cabrera", "text": ""}
{"id": "3796871", "revid": "547034", "url": "https://it.wikipedia.org/wiki?curid=3796871", "title": "Universit\u00e0 di Twente", "text": "L'Universit\u00e0 di Twente (in inglese University of Twente, in olandese Universiteit Twente, abbreviata in UT), \u00e8 un'universit\u00e0 olandese che si trova nella citt\u00e0 di Enschede.\nL'universit\u00e0 \u00e8 specializzata in Scienze sociali, Scienze naturali e Ingegneria. \nOltre il 30% della popolazione studentesca proviene dall'estero, con 85 nazionalit\u00e0 rappresentate. Dal 2020, la lingua ufficiale dell'universit\u00e0 \u00e8 l'inglese."}
{"id": "3796876", "revid": "287204", "url": "https://it.wikipedia.org/wiki?curid=3796876", "title": "Tzihuacxochitzin", "text": "Biografia.\nEra figlia di un dignitario nobile chiamato Huitzilaztatzin. Spos\u00f2 Tezoz\u00f3moc e da lui, come scritto da Chimalpahin, ebbe dieci figli:\nXaltemoctzin ebbe una figlia di nome Tzihuacxochitzin, che prese il nome dalla nonna.\nTzihuacxochitzin fu nonna di Tlacateotl, Matlalatzin e Huacaltzintli. \u00c8 anche possibile che fu madre della regina Ayauhcihuatl, a sua volta madre dell'imperatore azteco Chimalpopoca."}
{"id": "3796879", "revid": "311148", "url": "https://it.wikipedia.org/wiki?curid=3796879", "title": "San Juan (Puerto Rico)", "text": ""}
{"id": "3796880", "revid": "120034734", "url": "https://it.wikipedia.org/wiki?curid=3796880", "title": "Monica Bandini", "text": "Carriera.\nFece parte della Nazionale italiana che fu in grado di aggiudicarsi tre medaglie iridate consecutive nella cronometro a squadre fra il 1987 e il 1989, in particolare vincendo il titolo ai Mondiali di Renaix 1988. Il quartetto era formato oltre che dalla Bandini anche da Roberta Bonanomi e Francesca Galli, con le quali corse nel 1987 Imelda Chiappa e poi nelle due annate seguenti Maria Canins. In quegli anni si classific\u00f2 anche sesta al Giro d'Italia 1989, sesta al Tour de France dello stesso anno e quarta al Tour de la CEE (gi\u00e0 Tour de France) nel 1990.\nDopo i successi di fine anni 1980, fu attiva anche nella seconda met\u00e0 degli anni 1990: la sua vittoria pi\u00f9 prestigiosa fu quella al Giro del Trentino 1998.\nMonica Bandini \u00e8 morta il 19 aprile 2021 in seguito a un malore improvviso mentre lavorava nel terreno di famiglia."}
{"id": "3796883", "revid": "45583392", "url": "https://it.wikipedia.org/wiki?curid=3796883", "title": "Otoscopio", "text": ""}
{"id": "3796884", "revid": "19933", "url": "https://it.wikipedia.org/wiki?curid=3796884", "title": "Tzitzimitl", "text": ""}
{"id": "3796888", "revid": "45583521", "url": "https://it.wikipedia.org/wiki?curid=3796888", "title": "Associativa", "text": ""}
{"id": "3796889", "revid": "767487", "url": "https://it.wikipedia.org/wiki?curid=3796889", "title": "Night Light Parade Vol. 1", "text": "night light parade vol. 1.1 \u301cone of the new beginning\u301c \u00e8 il terzo ed ultimo DVD degli High and Mighty Color.\nL'album.\nIl DVD contiene il concerto della band allo \"Shibuya Club Quattro\" di Tokyo, tenutosi il 13 marzo 2010, ultima tappa del \"night light parade tour\" che la band sostenne in promozione dell'album \"Swamp Man\".\nLista tracce.\nTesti e musiche degli High and Mighty Color, tranne dove indicato."}
{"id": "3796890", "revid": "767487", "url": "https://it.wikipedia.org/wiki?curid=3796890", "title": "Pedro N\u00e1jera", "text": "Carriera.\nCon la Nazionale messicana prese parte ai Mondiali 1962."}
{"id": "3796891", "revid": "287204", "url": "https://it.wikipedia.org/wiki?curid=3796891", "title": "Pedro Najera", "text": ""}
{"id": "3796893", "revid": "767487", "url": "https://it.wikipedia.org/wiki?curid=3796893", "title": "Friedrich Scherfke", "text": "Biografia.\nDi etnia tedesca, Scherfke nacque a Pozna\u0144 nel 1909 da Gustaw Fryderyk e Albertyna Krenz, e rimase a vivere nella citt\u00e0 anche dopo la prima guerra mondiale, quando la citt\u00e0 pass\u00f2 alla Polonia. Frequent\u00f2 con il fratello G\u00fcnther il locale liceo della minoranza tedesca.\nDopo la campagna di Polonia, dopo essere stato arruolato nella Lutwaffe, venne scelto come presidente e capitano del .\nVenne per\u00f2 successivamente allontanato dalla societ\u00e0 perch\u00e9 ritenuto inaffidabile dalle autorit\u00e0 dato che mantenne contatti con i suoi ex compagni del ed approfitt\u00f2 della sua posizione per aiutare loro ed i loro cari a sfuggire dalle persecuzioni naziste. Tra le persone aiutate si possono ricordare gli ex-compagni di squadra Marian Fontowicz, Boles\u0142aw Gendera, Micha\u0142 Flieger, Zbigniew Szulc ed indirettamente il fratello G\u00fcnther, che fu risparmiato dall'Armia Krajowa per i meriti di Friedrich.\nDal 1942 venne impiegato attivamente sul fronte, venendo ferito nel gennaio 1945 dai partigiani jugoslavi e, nel maggio 1945 fu catturato dalla British Army, venendo liberato dopo tre mesi.\nTerminata la guerra dovette lasciare Pozna\u0144 perch\u00e9 le autorit\u00e0 polacche non gli riconobbero i meriti a favore dei suoi ex compagni di squadra e dei loro congiunti, venendo etichettato come collaborazionista della Gestapo, e si trasfer\u00ec con la famiglia dapprima in Senftenberg e poi, rimasto vedovo, a Berlino Ovest dove apr\u00ec un negozio di mobili. Negli anni '80 si trasfer\u00ec in Assia dal figlio Michael.\nCarriera.\nClub.\nCon 131 reti in campionato fu tra i pi\u00f9 prolifici attaccanti polacchi della sua epoca, assieme a Teodor Peterek. Si form\u00f2 e gioc\u00f2 nel sino al 1939, vincendo il campionato 1929.\nNel 1940, dopo la campagna di Polonia, Scherfke venne scelto come presidente e capitano del .\nNazionale.\nDisput\u00f2 con la Nazionale polacca i Giochi Olimpici del 1936 ed i mondiali del 1938. Ai mondiali francesi del 1938 segn\u00f2 su calcio di rigore una rete nella sfida persa per 6-5 contro il Brasile."}
{"id": "3796894", "revid": "287204", "url": "https://it.wikipedia.org/wiki?curid=3796894", "title": "Pedro Pacheco Najera", "text": ""}
{"id": "3796895", "revid": "621682", "url": "https://it.wikipedia.org/wiki?curid=3796895", "title": "Fryderyk Scherfke", "text": ""}
{"id": "3796896", "revid": "288300", "url": "https://it.wikipedia.org/wiki?curid=3796896", "title": "Pedro Pacheco N\u00e1jera", "text": ""}
{"id": "3796899", "revid": "599013", "url": "https://it.wikipedia.org/wiki?curid=3796899", "title": "Alfredo del Aguila", "text": "Carriera.\nCon la Nazionale messicana ha preso parte ai Mondiali 1962."}
{"id": "3796901", "revid": "767487", "url": "https://it.wikipedia.org/wiki?curid=3796901", "title": "O que voc\u00ea quer saber de verdade", "text": "O que voc\u00ea quer saber de verdade \u00e8 un album della cantante brasiliana Marisa Monte, pubblicato nel 2011.\nIl disco.\n\"O que voc\u00ea quer saber de verdade\" \u00e8 stato pubblicato dopo oltre cinque anni dai precedenti lavori in studio di Marisa Monte, \"Infinito particular\" e \"Universo ao meu redor\", entrambi del 2006."}
{"id": "3796902", "revid": "767487", "url": "https://it.wikipedia.org/wiki?curid=3796902", "title": "Edmund Giemsa", "text": ""}
{"id": "3796905", "revid": "767487", "url": "https://it.wikipedia.org/wiki?curid=3796905", "title": "H\u00e9ctor Hern\u00e1ndez Garc\u00eda", "text": "Carriera.\nCon la Nazionale messicana ha preso parte ai Mondiali 1962."}
{"id": "3796906", "revid": "45927", "url": "https://it.wikipedia.org/wiki?curid=3796906", "title": "Ampersand", "text": ""}
{"id": "3796909", "revid": "599013", "url": "https://it.wikipedia.org/wiki?curid=3796909", "title": "Guillermo Ort\u00edz", "text": "Carriera.\nCon la Nazionale messicana ha preso parte ai Mondiali 1962."}
{"id": "3796913", "revid": "767487", "url": "https://it.wikipedia.org/wiki?curid=3796913", "title": "Stanis\u0142aw Baran", "text": ""}
{"id": "3796916", "revid": "287204", "url": "https://it.wikipedia.org/wiki?curid=3796916", "title": "Stanislaw Baran", "text": ""}
{"id": "3796917", "revid": "2163589", "url": "https://it.wikipedia.org/wiki?curid=3796917", "title": "La roccia di Brighton", "text": "La roccia di Brighton \u00e8 un romanzo di Graham Greene pubblicato nel 1938, in seguito portato sul grande schermo nel 1947 e nel 2010.\nIl titolo fa riferimento a un dolce venduto tradizionalmente nelle localit\u00e0 di mare, usato come metafora del carattere umano. &lt;br&gt;\nIl romanzo, un thriller ambientato a Brighton nel 1930, si riallaccia a una precedente opera di Greene, \"Una pistola in vendita\", in cui \u00e8 menzionato Kite. L'uccisione del capobanda Kite da parte di Raven permette a Pinkie di assumere il controllo della gang, il che d\u00e0 l'avvio agli avvenimenti del romanzo.\nTrama.\nCharles \"Fred\" Hale arriva a Brighton con il compito di distribuire anonimamente delle carte per un concorso giornalistico (si tratta di una variante di \"Lobby Lud\", in cui il nome della persona da individuare \u00e8 \"Kolley Kibber\"). &lt;br&gt;\nPinkie Brown, antieroe del romanzo, \u00e8 un teenager sociopatico e gangster in erba: guida la gang dopo che Hale ne aveva tradito l'ex capo, scrivendo sul Daily Messenger un articolo sul racket delle slot machine gestito dalla banda. &lt;br&gt;\nIda Arnold, una donna grassoccia, di buon cuore e per bene, viene coinvolta nella vicenda in seguito a un incontro casuale con Hale, il quale \u00e8 terrorizzato dalle minacce ricevute dalla banda di Pinkie. &lt;br&gt;\nDopo essere stato inseguito lungo le strade e i viali di Brighton, Hale incontra di nuovo per caso Ida al Palazzo Pier, ma alla fine viene ucciso da Pinkie. Quest'ultimo cerca di far perdere le tracce e cancellare le prove della visita di Hale a Brighton, dando l'avvio a una catena di nuovi crimini e a un matrimonio, destinato a fallire, con una cameriera di nome Rose, la quale senza saperlo ha il potere di distruggere l'alibi di Pinkie. &lt;br&gt;\nIda decide di dare la caccia a Pinkie, senza tregua, perch\u00e9 crede di avere il diritto di farlo e crede anche di dover proteggere Rose da quel giovane gangster profondamente disturbato che Rosa ha sposato.\nIl libro \u00e8 un thriller sulla malavita, ma allo stesso tempo \u00e8 una sfida alla dottrina della Chiesa circa la natura del peccato e le basi della morale. Pinkie e Rose sono cattolici, cos\u00ec come lo era Greene, e le loro convinzioni sono in contrasto con la sensibilit\u00e0 morale, forte ma non religiosa, di Ida.\nPersonaggi principali.\nPinkie: l'antieroe del romanzo, spietato con le sue vittime, ossessionato e al contempo disgustato dal sesso e dai rapporti umani. \u00c8 il capo della banda nonostante sia il pi\u00f9 giovane (17 anni).\nDallow: il vice di Pinkie. \u00c8 l'unico membro della banda di cui Pinkie si fidi.\nCubitt: un altro membro della banda che vive con Pinkie e Dallow. Lascia la banda quando Pinkie rivela di aver ucciso Spicer.\nSpicer: un membro anziano della banda. Sin dall'inizio esprime disagio per la crescente violenza della gang. Pinkie non si fida di lui e lo uccide per paura che egli passi informazioni incriminanti a Ida Arnold o alla polizia.\nRose: una ragazza povera, modesta e ingenua che diventa la fidanzata e poi la moglie di Pinkie. Anche lei \u00e8 cattolica come Pinkie e si innamora di lui, mentre Pinkie si interessa a lei solo per impedirle di rivelare prove incriminanti. Pinkie di solito prova repulsione nei suoi confronti tuttavia prova talora tenerezza per lei.\nIda Arnold: Ida assume il ruolo di detective dando la caccia a Pinkie per dare giustizia a Hale. Questo \u00e8 il motivo originario, ma poi, quando scopre che Pinkie sta per sposare Rose, Ida d\u00e0 la caccia a Pinkie anche per salvare la ragazza. In questo romanzo Ida rappresenta la forza della giustizia e, in contrasto con Pinkie e Rose, \u00e8 dalla parte del \"Bene\" contro il \"Male\". Ida ottiene informazioni da Cubitt dopo che questi \u00e8 stato cacciato dalla banda, fatto che aiuta moltissimo le sue indagini.\nAdattamenti teatrali e cinematografici.\n1944 dramma teatrale.\nRichard Attenborough e Dulcie Gray sono i protagonisti della produzione teatrale originale al Garrick Theatre nel 1944. La performance della Gray nel ruolo della sfortunata cameriera Rose procur\u00f2 all'attrice un contratto con la Gainsborough Pictures, invece fu scartata per il ruolo di Rose nella versione cinematografica di \"La roccia di Brighton\" del 1947 film version, e al suo posto fu scelta Carol Marsh.\n1947 film.\nGraham Greene e Terence Rattigan scrissero la sceneggiatura per un adattamento cinematografico prodotto e diretto da John and Roy Boulting, e con Gerald Mitchell come assistente alla regia. Nel film Richard Attenborough aveva il ruolo di Pinkie, Carol Marsh quello di Rose, William Hartnell interpretava Dallow e Hermione Baddeley Ida. Il momento clou del film si svolge al Palazzo West Pier di Brighton, mentre nel romanzo il finale si svolge nella vicina citt\u00e0 di Peacehaven. Negli Stati Uniti il film usc\u00ec con il titolo \"Young Scarface\".\n1997 radio.\nKen Whitmore adatt\u00f2 la storia di Graham Greene realizzando un dramma radiofonico per la BBC Radio (1997), diretto da John Yorke, con gli attori Stephen Mackintosh nel ruolo di Pinkie, Maurice Denham e Kenneth Cranham.\n2004 musical.\nIl compositore di musiche per il cinema John Barry e l'autore di testi Don Black scrissero insieme un musical tratto dal romanzo di Greene. Lo spettacolo debutt\u00f2 a Londra all'Almeida Theatre il 20 settembre 2004, con repliche fino al 13 ottobre 2004, tuttavia le recensioni negative impedirono un trasferimento al West End.\n2011 film.\nRowan Joffe ha diretto un adattamento cinematografico de \"La roccia di Brighton\", con gli attori Sam Riley e Andrea Riseborough rispettivamente nei ruoli di 'Pinkie' e Rose, e con Helen Mirren nel ruolo di Ida Arnold. Le scene del film sono state girate a Eastbourne nell'ottobre del 2009 (con Eastbourne Pier al posto del Palace Pier di Brighton). Le scene relative al Regency Cafe sono state girate a Page Street, Westminster, il 6 dicembre 2009. Il film \u00e8 ambientato negli anni '60, e non nell'Inghilterra degli anni '30 come nell'originale. Il film si \u00e8 classificato al 54\u00ba posto al London Film Festival (ottobre 2010), nella sezione film a sorpresa."}
{"id": "3796920", "revid": "767487", "url": "https://it.wikipedia.org/wiki?curid=3796920", "title": "The Inherited Taint", "text": "The Inherited Taint \u00e8 un cortometraggio muto del 1911. Il nome del regista non viene riportato.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 31 marzo 1911."}
{"id": "3796921", "revid": "31269", "url": "https://it.wikipedia.org/wiki?curid=3796921", "title": "Caroline in the City", "text": "Caroline in the City \u00e8 una serie televisiva statunitense in 97 episodi trasmessi per la prima volta nel corso di 4 stagioni dal 1995 al 1999.\nTrama.\nCaroline Duffy \u00e8 una vivace e brillante giovane donna che lavora come \"cartoonist\" disegnando la serie a fumetti \"Caroline in the City\", ha un gatto di nome Salty ed \u00e8 innamorata di Richard, un suo collega pittore che sbarca il lunario come colorista.\nProduzione.\nLa serie fu prodotta da Barron/Pennette Productions e Three Sisters Entertainment e girata a Los Angeles in California.\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti dal 1995 al 1999 sulla rete televisiva NBC. In Italia \u00e8 stata trasmessa su LA7 con il titolo \"Caroline in the City\".\nAlcune delle uscite internazionali sono state:"}
{"id": "3796923", "revid": "287204", "url": "https://it.wikipedia.org/wiki?curid=3796923", "title": "Guillermo Ortiz", "text": ""}
{"id": "3796925", "revid": "838137", "url": "https://it.wikipedia.org/wiki?curid=3796925", "title": "San Francisco Pro Invitational", "text": "Il San Francisco Pro Invitational era una competizione di culturismo maschile organizzato annualmente dalla IFBB. Il concorso nell'edizione del 2005 ha ospitato anche una gara di figure. L'evento si \u00e8 tenuto dal 1988 al 2006."}
{"id": "3796928", "revid": "767487", "url": "https://it.wikipedia.org/wiki?curid=3796928", "title": "Pedro Romero", "text": "Carriera.\nCon la Nazionale messicana ha preso parte ai Mondiali 1962."}
{"id": "3796929", "revid": "767487", "url": "https://it.wikipedia.org/wiki?curid=3796929", "title": "Edmund Tw\u00f3rz", "text": ""}
{"id": "3796930", "revid": "287204", "url": "https://it.wikipedia.org/wiki?curid=3796930", "title": "Edmund Tworz", "text": ""}
{"id": "3796932", "revid": "767487", "url": "https://it.wikipedia.org/wiki?curid=3796932", "title": "Salvador Farf\u00e1n", "text": "Carriera.\nCon la Nazionale messicana ha preso parte ai Mondiali 1962."}
{"id": "3796934", "revid": "287204", "url": "https://it.wikipedia.org/wiki?curid=3796934", "title": "Salvador Farfan", "text": ""}
{"id": "3796937", "revid": "599013", "url": "https://it.wikipedia.org/wiki?curid=3796937", "title": "Antonio Jasso", "text": "Carriera.\nCon la Nazionale messicana ha preso parte ai Mondiali 1962, ai quali la squadra si \u00e8 fermata al primo turno."}
{"id": "3796938", "revid": "288300", "url": "https://it.wikipedia.org/wiki?curid=3796938", "title": "Antonio Jasso \u00c1lvarez", "text": ""}
{"id": "3796939", "revid": "1305772", "url": "https://it.wikipedia.org/wiki?curid=3796939", "title": "Gingrich", "text": ""}
{"id": "3796947", "revid": "767487", "url": "https://it.wikipedia.org/wiki?curid=3796947", "title": "Leonard Piontek", "text": "Biografia.\nLeonard Franz Piontek nacque nel 1913 in Slesia, allora parte dell'Impero tedesco. Al termine della prima guerra mondiale assunse la cittadinanza polacca (Seconda Repubblica di Polonia). Tuttavia, dopo l'invasione tedesca del 1939 firm\u00f2 per la \"Deutsche Volksliste\" in modo da poter continuare la carriera calcistica nel campionato tedesco. Al termine della seconda guerra mondiale, adegu\u00f2 il nome alla grafia polacca, modificandolo in \"Leonard Franciszek Pi\u0105tek\". Anche il figlio Sepp \u00e8 stato un calciatore professionista, bandiera del e allenatore per oltre un decennio della Nazionale di calcio della Danimarca.\nCarriera.\nNell'ultima fase della seconda guerra mondiale Piontek gioc\u00f2 nel , club viennese impegnato nella Gauliga XVII 1944-1945. Il torneo venne interrotto a marzo poich\u00e9 le truppe sovietiche erano ormai in prossimit\u00e0 di Vienna."}
{"id": "3796948", "revid": "767487", "url": "https://it.wikipedia.org/wiki?curid=3796948", "title": "Chapeaux \u00e0 transformations", "text": "Chapeaux \u00e0 transformations \u00e8 un cortometraggio muto del 1895 diretto da Louis dei fratelli Lumi\u00e8re con F\u00e9licien Trewey.\nTrama.\nIn questo breve filmato Louis Lumi\u00e8re riprende uno dei suo famosi collaboratori, F\u00e9licien Trewey, mentre esegue una delle sue famose \"chapeaugrapie\", cambiando quindi personaggio con una serie di cappelli e di barbe e nasi, quindi il postino, il ferroviere, l'ubriacone e un signore panciuto con grossi baffi."}
{"id": "3796949", "revid": "599013", "url": "https://it.wikipedia.org/wiki?curid=3796949", "title": "Alberto Baeza", "text": "Carriera.\nClub.\nMilita per dieci anni nel , con cui vince la Coppa del Messico 1960 e 1966.\nNel 1968 si trasferisce negli Stati Uniti d'America per giocare nei , con cui giunge alla finale della neonata NASL, persa contro gli .\nNazionale.\nCon la Nazionale messicana ha preso parte ai Mondiali 1962."}
{"id": "3796950", "revid": "1870933", "url": "https://it.wikipedia.org/wiki?curid=3796950", "title": "Richard Liberty", "text": "Ha recitato in diversi film e in serie televisive come \"Miami Vice\" e \"Key West\". \u00c8 probabilmente noto soprattutto per aver interpretato il dottor Matthew \"Frankenstein\" Logan nel film \"Il giorno degli zombi\" di George A. Romero (1985).\nLiberty mor\u00ec il 2 ottobre 2000 a Dania (Florida), all'et\u00e0 di 68 anni a causa di un fatale attacco cardiaco. La sua ultima intervista, realizzata dagli storici Christian Stavrakis e Robert Telleria, pu\u00f2 essere ascoltata nei contenuti speciali dei DVD e Blue-ray de \"Il giorno degli zombi\" della Anchor Bay Entertainment."}
{"id": "3796952", "revid": "124808", "url": "https://it.wikipedia.org/wiki?curid=3796952", "title": "Bibi piccola strega 2", "text": ""}
{"id": "3796954", "revid": "467420", "url": "https://it.wikipedia.org/wiki?curid=3796954", "title": "Gabriella Pregnolato", "text": "Su strada fu quattro volte campionessa italiana a cronometro e una volta nella prova in linea, vincendo anche tre tappe al Giro d'Italia e quattro al Tour de France. Su pista vinse invece quattro titoli nazionali, di cui tre nell'inseguimento individuale: proprio gareggiando in tale specialit\u00e0 partecip\u00f2 ai Giochi olimpici di . Dopo il ritiro \u00e8 stata direttrice sportiva del team Safi/Astana."}
{"id": "3796958", "revid": "1776051", "url": "https://it.wikipedia.org/wiki?curid=3796958", "title": "Nahum (nome)", "text": "Origine e diffusione.\nSignifica \"che conforta\" in ebraico, lo stesso significato di Menahem.\nNaum era un profeta minore nell'Antico Testamento, autore del libro omonimo in cui \u00e8 predetta la caduta di Ninive.\nOnomastico.\nL'onomastico si pu\u00f2 festeggiare il 1\u00ba dicembre in ricordo del gi\u00e0 citato profeta Naum, oppure in memoria di san Naum di Ocrida, apostolo in Macedonia, ricordato il 20 maggio e 23 dicembre dalla Chiesa ortodossa (secondo il Calendario giuliano riformato; 5 gennaio e 3 luglio secondo il Calendario giuliano) e il 27 luglio da quella cattolica (in questo caso assieme ad altri santi)."}
{"id": "3796959", "revid": "767487", "url": "https://it.wikipedia.org/wiki?curid=3796959", "title": "Naples (film)", "text": "Naples (\"Napoli\", titolo italiano) \u00e8 un cortometraggio muto documentaristico girato per le strade di Napoli dai fratelli Lumi\u00e8re.\nTrama.\nIl film \u00e8 composto da varie riprese effettuate a via Marina, via Toledo, al porto con vista il Vesuvio ed infine a Borgo Santa Lucia."}
{"id": "3796960", "revid": "643674", "url": "https://it.wikipedia.org/wiki?curid=3796960", "title": "Blattman", "text": ""}
{"id": "3796961", "revid": "880848", "url": "https://it.wikipedia.org/wiki?curid=3796961", "title": "Megacomputer", "text": "Un megacomputer \u00e8 un computer generalmente dotato di un numero molto elevato di microprocessori (\u00b5P). Si caratterizza per un costo abbastanza elevato e per la propriet\u00e0 di societ\u00e0 o enti di ricerca che condividono il loro utilizzo tra molti dipendenti o ricercatori. Hanno un ingombro molto elevato.\nDi questa famiglia fanno parte i supercomputer, i mainframe, i minicomputer ed i server."}
{"id": "3796962", "revid": "621682", "url": "https://it.wikipedia.org/wiki?curid=3796962", "title": "Leonard Pi\u0105tek", "text": ""}
{"id": "3796964", "revid": "621682", "url": "https://it.wikipedia.org/wiki?curid=3796964", "title": "Leonard Piatek", "text": ""}
{"id": "3796968", "revid": "767487", "url": "https://it.wikipedia.org/wiki?curid=3796968", "title": "Walter Brom", "text": ""}
{"id": "3796970", "revid": "124808", "url": "https://it.wikipedia.org/wiki?curid=3796970", "title": "Napoli (film Lumi\u00e8re)", "text": ""}
{"id": "3796971", "revid": "37401", "url": "https://it.wikipedia.org/wiki?curid=3796971", "title": "Massime della conversazione", "text": ""}
{"id": "3796972", "revid": "2155105", "url": "https://it.wikipedia.org/wiki?curid=3796972", "title": "Sisters (serie televisiva)", "text": "Sisters \u00e8 una serie televisiva statunitense in 127 episodi trasmessi per la prima volta nel corso di 6 stagioni dal 1991 al 1996.\nTrama.\nQuattro sorelle vivono a Winnetka, in Illinois. Il padre, Thomas Reed, un medico, da poco scomparso, era sempre stato assente mentre la madre si \u00e8 data all'alcolismo. Avendo sempre voluto figli maschi, il padre chiamava le ragazze con le versioni maschili dei loro nomi completi: Alexandra come Alex, Teodora come Teddy, Georgiana come Georgie, e Francesca come Frankie. Gli episodi spesso sono caratterizzati da flashback delle quattro donne da bambine e da adolescenti.\nProduzione.\nLa serie, ideata da Daniel Lipman e Ron Cowen, fu prodotta da Cowlip Productions e Lorimar Productions e Warner Bros. Television e girata negli studios della Warner Brothers a Burbank e Pasadena in California.\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti dal 1991 al 1996 sulla rete televisiva NBC. In Italia \u00e8 stata trasmessa su Canale 5, LA7, Lei e Arturo con il titolo \"Sisters\".\nAlcune delle uscite internazionali sono state:"}
{"id": "3796977", "revid": "767487", "url": "https://it.wikipedia.org/wiki?curid=3796977", "title": "J\u00f3zef Korbas", "text": ""}
{"id": "3796978", "revid": "287204", "url": "https://it.wikipedia.org/wiki?curid=3796978", "title": "Jozef Korbas", "text": ""}
{"id": "3796982", "revid": "767487", "url": "https://it.wikipedia.org/wiki?curid=3796982", "title": "Mar\u00eda Jos\u00e9 Montiel", "text": "Biografia.\nNata a Madrid, ha frequentato il Real Conservatorio della citt\u00e0 specializzandosi con Pedro Lavirgen e Ana Mar\u00eda Iriarte, per poi trasferirsi a Vienna per perfezionarsi con Sena Jurinac e Olivera Miljakovi\u0107. Contemporaneamente si laurea in giurisprudenza e in Storia e Scienze della Musica all'Universit\u00e0 Autonomica di Madrid.\nHa debuttato in Italia \"Carmen\", ruolo che ha cantato anche in Svizzera, Germania, Francia, Spagna e Giappone. Ha collaborato con Riccardo Chailly nel \"Requiem\" di Verdi cantato nella Konzerthaus di Vienna, a Francoforte, Milano, Budapest, Tokyo (NHK Hall) e Lipsia (Gewandhaus).\nHa cantato nel Carnegie Hall di New York, Kennedy Center di Washington, Salle Pleyel e Op\u00e9ra National di Parigi, Th\u00e9\u00e2tre du Capitole di Tolosa, Finlandia Hall di Helsinki, Sala Filarmonica e Teatro dell'Opera di Varsavia, Musikverein, Konzerthaus e la Staatsoper di Vienna, Stadttheater di Berna, Festival di Bregenz, Opera di Budapest, Sydney Town Hall, La Scala di Milano, Teatro Regio di Parma, Teatro Verdi di Pisa, Teatro Comunale di Bologna, Teatro Politeama Greco di Lecce, La Fenice di Venezia, Teatro Verdi di Trieste, Teatro de La Monnaie di Bruxelles, New National Theatre di Tokyo. In Spagna ha cantato nel Teatro Real e Auditorio Nacional di Madrid, Gran Teatro del Liceo e Palau de la M\u00fasica Catalana di Barcellona, Palau de la M\u00fasica di Valencia, Teatro Villamarta di Jerez , Palacio de la \u00d3pera di La Coru\u00f1a ecc.\nNella reinaugurazione del Teatro Real di Madrid interpreta il ruolo principale di \"La vida breve\" di Manuel de Falla con il tenore Jaime Aragall. Sempre a Madrid interpreta \"Las Golondrinas\", di Usandizaga, con Vicente Sardinero e la regia di Jos\u00e9 Carlos Plaza, canta nella Gala per i cento anni della SGAE con Montserrat Caball\u00e9 e Alfredo Kraus e nella Gala del XXV Anniversario della Costituzione Spagnola. In recital ha accompagnato Pl\u00e1cido Domingo nella riapertura del Teatro Avenida di Buenos Aires, e accanto al tenore ha presentato la zarzuela \"Luisa Fernanda\" nel suo debutto su un palcoscenico italiano alla Scala di Milano, cantando in seguito la composizione di Torroba alla Washington National Opera, Teatro Real de Madrid, Opera di Los Angeles e al Teather an der Wien (Vienna).\nRepertorio.\nIl suo repertorio sinfonico include: \"Les nuits d'\u00e9t\u00e9\" e Scene da Faust di Hector Berlioz, Seconda e Ottava sinfonia e \"Lieder eines fahrenden Gesellen\" de Gustav Mahler, \"Requiem\" di Verdi, \"Gloria\" di Antonio Vivaldi, Nona Sinfonia di Ludwig van Beethoven, \"Stabat Mater\" e \"Misa Solemne\" di Rossini, \"Sch\u00e9h\u00e9razade\" di Maurice Ravel, Rapsodia per contralto di Johannes Brahms. \nNel repertorio spagnolo: l'opera \"Pepita Jim\u00e9nez\" e \"Merlin\" di Isaac Alb\u00e9niz, \"Ojos Verdes de Luna\", di Tom\u00e1s Marco, \"Eufon\u00eda\" di Xavier Montsalvatge; brani di Cruz de Castro, Peris, Bernaola, Barce e Anton Garc\u00eda Abril.\nPremi.\n\u00c8 stata premiata con il Lucrecia Arana, Federico Romero della SGAE, Ojo Cr\u00edtico di RNE e il Premio CEOE, Fondazione Coca-Cola Espa\u00f1a. Nel 2007 le \u00e8 stato consegnato il Premio Cultura per la Musica della Comunidad di Madrid. Nel 2011 ha vinto il Premio come Migliore Cantante Femminile d'Opera 2011 della Fondazione Premi Lirici Teatro Campoamor \nDiscografia.\nLa sua discografia include 17 incisioni per etichette come Dial, BIS, RTVE, Ensayo, Fundaci\u00f3n Autor, Deutsche Gramophon e Stradivarius; il suo disco \"Modinha\" con Lieder del Brasile e con Luiz de Moura fu finalista ai Grammy Award e il suo Dvd \"Madrile\u00f1a Bonita\" ha vinto il premio Dvd d'oro."}
{"id": "3796985", "revid": "219110", "url": "https://it.wikipedia.org/wiki?curid=3796985", "title": "Fairchild Semiconductor", "text": "La Fairchild Semiconductor International Inc. \u00e8 una azienda statunitense di semiconduttori, fondata nel 1957 con sede a San Jose in California.\n\u00c8 stata pioniere nella costruzione di circuiti integrati e transistor. In seguito fu acquistata da Schlumberger e venduta a National Semiconductor. Dal 1997 nuovamente compagnia indipendente, nel settembre 2016 \u00e8 stata acquistata da ON Semiconductor.\nSono molteplici le sedi di Fairchild: San Jose, California; West Jordan, Utah; Mountain Top, Pennsylvania; Bucheon, Corea del Sud; Penang, Malaysia; Suzhou, Cina; e anche Cebu, Filippine fra le altre. \nUn centro progetti \u00e8 stato avviato a Pune, India.\nStoria.\nLa creazione.\nNel 1956, William Shockley apr\u00ec la Shockley Semiconductor Laboratory come divisione della Beckman Instruments a Mountain View in California, il suo progetto era quello di sviluppare un nuovo tipo di \"diodo a 4 strati\", che avrebbe funzionato pi\u00f9 velocemente ed avrebbe avuto pi\u00f9 applicazioni dei componenti gi\u00e0 esistenti.\nIn un primo momento tent\u00f2 di assumere alcuni dei suoi ex colleghi di Bell Labs, ma nessuno era disposto a trasferirsi nella West Coast o lavorare con Shockley. Poi fond\u00f2 il nucleo della sua nuova societ\u00e0 con quello che lui considerava i migliori laureati provenienti dalle scuole americane di ingegneria. I fondatori furono Giulio Blank, Victor Grinich, Jean Hoerni, Eugene Kleiner, Jay Scorso, Gordon Moore, Robert Noyce, e Sheldon Roberts.\nLa ricerca di finanziamenti e le prime attivit\u00e0.\nAlla ricerca di finanziamenti per il proprio progetto, essi si rivolsero a Sherman Fairchild della Fairchild Camera and Instrument, una societ\u00e0 degli Stati Uniti orientali con notevoli contratti militari. Nel 1957 fu avviata l'attivit\u00e0 di Fairchild Semiconductor con l'intento di realizzare transistor al silicio-germanio (a quel tempo il germanio era il materiale pi\u00f9 comune per l'utilizzo nei semiconduttori).\nSecondo Sherman Fairchild, la presentazione appassionata di Noyce della sua visione fu il motivo per cui accett\u00f2 di creare la divisione dei semiconduttori. Noyce sostenne l'uso del silicio come substrato, essendo i costi materiali ridotti a quelli della sabbia e di alcuni sottili fili. Il costo maggiore infatti sarebbe stato addebitato al processo di fabbricazione. Noyce espresse la convinzione che i semiconduttori al silicio, per il basso costo dei componenti, avrebbero portato ad apparecchi elettronici di consumo usa e getta.\nI primi transistor al silicio della Fairchild erano di tipo mesa, tecnologia innovativa a quel tempo, ma con diversi inconvenienti. Pi\u00f9 tardi Fairchild apr\u00ec la strada al processo planare sviluppato da Jean Hoerni nel 1958, che rappresent\u00f2 un enorme miglioramento nella costruzione del transistor, reso pi\u00f9 economico e con prestazioni pi\u00f9 elevate.\nLe innovazioni.\nIl processo planare di Fairchild rese di colpo superati gli altri progetti di transistor. Una vittima di questa novit\u00e0 fu la divisione transistor della Philco, che aveva appena costruito un impianto di 40 milioni di dollari, e si trov\u00f2 con un processo produttivo (PADT) basato sul germanio, che di colpo diventava completamente obsoleto. Nel giro di pochi anni ogni azienda produttrice di transistor adott\u00f2 il processo planare di Fairchild, copiandolo o costruendo su licenza.\nIl primo transistor planare di Fairchild fu il 2N697 e fu immesso sul mercato nel 1958, inizialmente in tecnologia mesa. Fu un enorme successo. Il primo lotto di 100 pezzi fu venduto all'IBM per 150 dollari al pezzo."}
{"id": "3796990", "revid": "767487", "url": "https://it.wikipedia.org/wiki?curid=3796990", "title": "Teodor Peterek", "text": "Carriera.\nFu capocannoniere del campionato polacco nel 1936 (assieme ad Ernst Willimowski) e nel 1938. Con la sua Nazionale prese parte ai Giochi Olimpici del 1936. Fino al 9 marzo 2013, quando il suo record viene battuto da Lionel Messi nella partita tra e , detiene il primato di aver segnato per il maggior numero di partite consecutive in un campionato professionistico europeo (16)."}
{"id": "3796994", "revid": "729019", "url": "https://it.wikipedia.org/wiki?curid=3796994", "title": "Strada statale 264 del Basso Volturno", "text": "La ex strada statale 264 del Basso Volturno (SS 264), ora \"strada provinciale 333 ex SS 264 del Basso Volturno (SP 333)\", \u00e8 una strada provinciale italiana della Campania che risale il tratto finale del fiume Volturno.\nPercorso.\nIl suo tracciato origina alle porte di Castel Volturno dallo svincolo della strada statale 7 quater Via Domitiana. La strada prosegue in direzione nord-est in modo rettilineo fino a Grazzanise. Devia quindi verso est attraversando Santa Maria la Fossa e giunge infine a Capua.\nQui, nel centro abitato, si innesta sulla strada statale 7 Via Appia e percorrendone a ritroso un breve tratto, supera il fiume Volturno e se ne distacca in localit\u00e0 Molinella. Nel risalire il percorso del fiume, prosegue verso est, giungendo a Piana di Monte Verna dove la strada si innesta sul vecchio tracciato della strada statale 87 Sannitica.\nIn seguito al decreto legislativo n. 112 del 1998, dal 17 ottobre 2001 la gestione \u00e8 passata dall'ANAS alla Regione Campania, che in data 22 ottobre 2001 ha ulteriormente devoluto le competenze alla Provincia di Caserta."}
{"id": "3796996", "revid": "767487", "url": "https://it.wikipedia.org/wiki?curid=3796996", "title": "Antoni Ga\u0142ecki", "text": "Carriera.\nCon la Nazionale polacca prese parte ai Giochi Olimpici del 1936 ed ai Mondiali del 1938."}
{"id": "3796997", "revid": "287204", "url": "https://it.wikipedia.org/wiki?curid=3796997", "title": "Antoni Galecki", "text": ""}
{"id": "3796999", "revid": "767487", "url": "https://it.wikipedia.org/wiki?curid=3796999", "title": "Il gufo e la gattina", "text": "Il gufo e la gattina (\"The Owl and the Pussycat\") \u00e8 un film del 1970 diretto da Herbert Ross. \nTrama.\nNew York. Doris \u00e8 un'attrice, modella e prostituta part-time. La ragazza si ritrova a dover convivere temporaneamente con l'aspirante scrittore Felix. Le loro differenze caratteriali e culturali sono enormi, ma con il proseguire della vicenda iniziano ad ammirarsi reciprocamente e finiscono con l'innamorarsi.\nProduzione.\nIl copione, scritto da Buck Henry, \u00e8 basato sull'opera teatrale di Bill Manhoff. Nella versione teatrale, lo scrittore e la prostituta/attrice sono gli unici due personaggi rappresentati. Nello spettacolo originale recitato a Broadway (1964-1965), il \"gufo\" era interpretato da Alan Alda e la \"gattina\" dall'attrice/cantante di colore Diana Sands; la versione cinematografica omette consapevolmente gli aspetti e le tematiche interrazziali del rapporto tra i due protagonisti della storia.\nDistribuzione.\nRivelatosi ben presto un buon successo, il film incass\u00f2 dollari al box office negli Stati Uniti. Nella versione per il noleggio la pellicola incass\u00f2 ulteriori dollari. Gli incassi totali del film ammontarono a dollari.\nRiconoscimenti.\nBarbra Streisand ricevette una candidatura al premio Golden Globe Award for Best Actress - Motion Picture Musical or Comedy per il ruolo di Doris, la sua terza candidatura in carriera nella stessa categoria. Anche Buck Henry venne candidato per il premio Writers Guild of America Award per il miglior adattamento comico da un soggetto non originale.\nColonna sonora.\nLa colonna sonora del film pubblicata su disco (Columbia Masterworks MS30401) contiene stralci di dialoghi dal film e la musica del gruppo fusion \"Blood, Sweat &amp; Tears\".\nScene tagliate.\nBarbra Streisand gir\u00f2 una scena di nudo in topless per \"Il gufo e la gattina\", che per\u00f2 venne tagliata dalla versione finale del film. La Streisand disse alla stampa: \u00abIl regista di \"Il gufo e la gattina\" voleva una scena di topless, ed io accettai ponendo due condizioni: uno, non avrebbe dovuto esserci nessuno nella stanza all'infuori di George Segal; e due, avevo il diritto di far eliminare l'inquadratura se non mi piaceva\u00bb.\nNel novembre 1979 una rivista pornografica statunitense intitolata \"High Society\" pubblic\u00f2 la foto della Streisand a seno nudo tratta dalla scena eliminata dal film. La Streisand intent\u00f2 causa a \"High Society\" per l'immagine rubata sul set.\nRiferimenti culturali.\nLa rivista comico-demenziale \"Mad\" pubblic\u00f2 una parodia del film nel numero del settembre 1971 (n\u00ba 145), nella quale veniva enfatizzato l'uso del turpiloquio da parte della Streisand nel film. Alla fine, lo scrittore getta via la sua macchina da scrivere, affermando che le parole che usa per scrivere lo disgustano. Poi getta via anche la ragazza, gridando: \u00abFour-letter words make me even sicker!\u00bb (\"Le parolacce [letteralmente: \"le parole di quattro lettere\"] mi fanno stare anche peggio!\")."}
{"id": "3797000", "revid": "767487", "url": "https://it.wikipedia.org/wiki?curid=3797000", "title": "Harry Hestad", "text": "Biografia.\nAnche i suoi fratelli Odd e Jan sono stati calciatori professionisti nel Molde, club di cui suo nipote Daniel Berg Hestad detiene il record di presenze.\nCarriera.\nGiocatore.\nClub.\nHestad cominci\u00f2 la carriera con la maglia del Molde. Vest\u00ec poi la maglia degli olandesi dell'ADO Den Haag, assieme al connazionale Harald Berg. Torn\u00f2 poi al Molde, dove chiuse la carriera.\nNazionale.\nHestad gioc\u00f2 31 incontri per la , con 5 reti all'attivo. Esord\u00ec l'8 maggio 1969, nella sconfitta per 0-2 contro il . Il 13 novembre dello stesso anno, arrivarono le prime marcature: segn\u00f2 infatti una doppietta nel successo per 1-3 sul .\nAllenatore.\nHestad fu allenatore del Molde in tre circostanze distinte: la prima volta, nel 1969, fu nominato allenatore assieme a Torkild Brakstad, nonostante fosse ancora in attivit\u00e0; la seconda arriv\u00f2 invece nel 1986, assieme ad \u00c5ge Hareide; la terza, ancora con Hairede, l'anno successivo. Nel 1985, fu il tecnico del Tr\u00e6ff."}
{"id": "3797001", "revid": "729019", "url": "https://it.wikipedia.org/wiki?curid=3797001", "title": "Wilmington (Kent)", "text": "Wilmington \u00e8 un comune ed una parrocchia del distretto di Dartford nel Kent in Inghilterra, e si trova a circa un miglio e mezzo del centro della citt\u00e0 di Dartford.\nAmministrazione.\nGemellaggi.\nWilmington \u00e8 gemellato con:"}
{"id": "3797003", "revid": "599013", "url": "https://it.wikipedia.org/wiki?curid=3797003", "title": "Francesca Galli", "text": "Carriera.\nNel 1979 divenne campionessa italiana a cronometro a soli 19 anni.\nFece parte della Nazionale italiana che fu in grado di aggiudicarsi tre medaglie iridate consecutive nella crono a squadre fra il 1987 e il 1989, in particolare vincendo i Mondiali di Renaix 1988.\nIl quartetto era formato oltre che dalla Galli anche da Roberta Bonanomi e Monica Bandini, con le quali corse nel 1987 Imelda Chiappa e poi nelle due annate seguenti Maria Canins."}
{"id": "3797005", "revid": "767487", "url": "https://it.wikipedia.org/wiki?curid=3797005", "title": "Gerard Wodarz", "text": "Carriera.\nGiocatore.\nClub.\nHa giocato nella massima serie polacca.\nNazionale.\nCon la Nazionale polacca prese parte ai Giochi Olimpici del 1936 ed ai Mondiali del 1938."}
{"id": "3797011", "revid": "1543377", "url": "https://it.wikipedia.org/wiki?curid=3797011", "title": "Young Foolish Happy", "text": "Young Foolish Happy \u00e8 il secondo album studio della cantante britannica Pixie Lott. \u00c8 stato pubblicato il 11 novembre 2011. L'album ha raggiunto la 18\u00aa posizione nella classifica inglese e ha raggiunto le 18.503 copie nella sua prima settimana. L'album \u00e8 uscito il 24 gennaio 2012 in Italia."}
{"id": "3797017", "revid": "767487", "url": "https://it.wikipedia.org/wiki?curid=3797017", "title": "Wilhelm G\u00f3ra", "text": "Carriera.\nCon la Nazionale polacca prese parte ai Giochi Olimpici del 1936 ed ai Mondiali del 1938."}
{"id": "3797018", "revid": "287204", "url": "https://it.wikipedia.org/wiki?curid=3797018", "title": "Wilhelm Gora", "text": ""}
{"id": "3797019", "revid": "39884", "url": "https://it.wikipedia.org/wiki?curid=3797019", "title": "Guglielmo Rontgen", "text": ""}
{"id": "3797021", "revid": "767487", "url": "https://it.wikipedia.org/wiki?curid=3797021", "title": "From the Sky Down", "text": "From the Sky Down \u00e8 un film documentario degli U2 pubblicato l'8 settembre 2011 per celebrare il ventesimo anniversario della pubblicazione di \"Achtung Baby\", con l'aggiunta di alcune scene inedite dal film \"Rattle and Hum\" e immagini d'archivio della registrazione dell'album stesso.\nIl film \u00e8 stato inserito nell'edizione deluxe box-set del ventesimo anniversario della pubblicazione di \"Achtung Baby\". Il video \u00e8 disponibile in DVD e Blu-ray.\nPrima.\nIl film ha aperto il Toronto Film Festival, l'8 settembre 2011. Per la prima volta, nella storia di questa rassegna, il festival \u00e8 stato aperto da un documentario."}
{"id": "3797023", "revid": "647919", "url": "https://it.wikipedia.org/wiki?curid=3797023", "title": "A &amp; F - Ale &amp; Franz show", "text": ""}
{"id": "3797024", "revid": "123833260", "url": "https://it.wikipedia.org/wiki?curid=3797024", "title": "Jetro Willems", "text": "Caratteristiche tecniche.\nMolto abile tecnicamente e dotato di un fisico possente che lo rendono, nel suo ruolo, uno dei migliori talenti della sua generazione.\nCarriera.\nClub.\nLe giovanili e l'esordio allo Sparta Rotterdam.\nDopo aver iniziato la sua carriera di calciatore, nel 2006, nelle giovanili dello Spartaan '20, si trasferisce due stagioni pi\u00f9 tardi allo Sparta Rotterdam dove compie tutta la trafila delle giovanili fino al 16 gennaio 2011, giorno in cui debutta in prima squadra nella partita giocata contro il Go Ahead Eagles; da qui in poi scender\u00e0 stabilmente in campo fino alla fine del campionato, totalizzando 16 presenze nella Eerste Divisie, la seconda divisione olandese. Rimedia la sua prima ammonizione in carriera il 31 gennaio in occasione del match di campionato con l'Almere.\nIl passaggio al PSV Eindhoven.\nIl 31 agosto dello stesso anno, il suo cartellino viene interamente acquistato per 800.000 euro dal PSV Eindhoven. Debutta con la maglia numero 43 dei \"boeren\" il 23 ottobre nella partita di Eredivisie contro il Vitesse. Il 3 novembre esordisce in Europa League nella partita giocata contro l'Hapoel Tel Aviv, diventando il calciatore olandese pi\u00f9 giovane a partecipare in una competizione europea; dal 29 novembre viene definitivamente promosso in prima squadra. Il 3 aprile 2012 prolunga il suo contratto con il fino al 2016. L'8 aprile con la sua squadra vince la Coppa d'Olanda per 3-0 contro l'Heracles Almelo pur senza scendere in campo. Realizza il suo primo goal da professionista il 22 aprile nella partita interna vinta 2-1 contro il NEC Nijmegen, diventando il pi\u00f9 giovane marcatore dell'Eredivisie 2011-2012. In tutto gioca 29 partite e segna appunto 1 gol.\nNel corso della stagione 2012-13, dopo il deludente Europeo, si riprende il posto e si conferma titolare disputando complessivamente 34 partite con la maglia del PSV. Nella stagione successiva gioca 38 partite e segna 4 gol.\nIl 18 aprile 2015 tocca quota 100 presenze in Eredivisie con il PSV nella gara vinta per 4-1 contro l'. In questa stagione con 29 presenze e 2 gol contribuisce alla vittoria del campionato.\nEintracht Francoforte e prestito al Newcastle.\nNel 2017 viene ceduto definitivamente al club tedesco dell\u2019 per 5 milioni di euro.\nIl 2 agosto 2019 passa in prestito annuale al fino al 30 giugno 2020.\nA fine prestito fa ritorno all'Eintracht, con cui trascorre una stagione senza giocare per poi rimanere svincolato a fine contratto.\nGreuther F\u00fcrth.\nIl 25 agosto 2021 firma un contratto biennale per il .\nNazionale.\nHa esordito in Under-17 nel 2010 e, dopo aver giocato sedici amichevoli, partecipa all'Europeo Under-17 organizzato in Serbia; il torneo si concluder\u00e0 con la vittoria degli \"Oranje\" e per il calciatore, la chiamata da parte dell'Under-19.\nNel 2011 gioca solamente due amichevoli con l'Under-19, debuttando il 6 ottobre contro i pari et\u00e0 del Belgio, prima di essere inserito nella lista dei preconvocati per l'Europeo del 2012 che si svolger\u00e0 in Polonia e in Ucraina. Dopo aver giocato entrambe le amichevoli pre-Europeo contro la Bulgaria e l'Irlanda del Nord, viene inserito ufficialmente dal CT degli \"Oranje\", Bert van Marwijk, nella lista dei convocati in vista degli Europei. Il 9 giugno debutta nel suo primo Europeo in carriera, partendo da titolare, in occasione del match di apertura contro i pari et\u00e0 della nazionale danese, diventando cos\u00ec il quarto giocatore pi\u00f9 giovane ad aver giocato con la maglia degli \"Oranje\" e il calciatore pi\u00f9 giovane di sempre ad aver preso parte ad un Campionato europeo di calcio, a 18 anni e 71 giorni; in precedenza il record apparteneva a Vincenzo Scifo. Il record \u00e8 poi stato battuto a Euro 2020 (competizione disputata nel 2021 a causa della pandemia da COVID-19) dopo da Jude Bellingham prima e da Kacper Koz\u0142owski poi."}
{"id": "3797025", "revid": "39884", "url": "https://it.wikipedia.org/wiki?curid=3797025", "title": "Settimo Ruggiero", "text": ""}
{"id": "3797026", "revid": "1318658", "url": "https://it.wikipedia.org/wiki?curid=3797026", "title": "Joss Ackland", "text": "Biografia.\nFrequenta la scuola di recitazione a Londra e nel 1949 inizia la sua carriera di attore, apparendo in film e serie televisive. \u00c8 stato diretto da Peter Greenaway, che nel 1985 lo ha scelto per interpretare un eccentrico collezionista di cadaveri daltonico nel film \"Lo zoo di Venere\", da Michael Cimino nel film \"Il siciliano\" (1987), da Agnieszka Holland nel film \"Un prete da uccidere\" (1988). In pi\u00f9 occasioni ha collaborato con il regista Peter Duffell, nei primi anni '70, e ha lavorato in Italia con Francesco Rosi, Carlo Vanzina e Francesco Nuti, prendendo parte anche allo sceneggiato televisivo \"Pinocchio\" (2009), interpretando Mastro Ciliegia, al fianco di Bob Hoskins e un folto cast italiano.\n\u00c8 noto anche per aver preso parte a pellicole di grande successo, quali \"Arma letale 2\" (1989) con Mel Gibson e Danny Glover, dove interpreta l'antagonista principale, Aryan Rudd, \"Miracolo nella 34\u00aa strada\" (1994), in cui interpreta Victor Landberg, il film musicale \"It Couldn't Happen Here\" (1988) e \"Caccia a Ottobre Rosso\" (1990), dove interpreta l'ambasciatore Andrei Lisenko. Ackland ha lavorato in diversi musical, tra cui la produzione originale di \"Evita\" con Elaine Paige, \"Il re ed io\" e \"A Little Night Music\". Appare anche nel videoclip \"Always on My Mind\" dei Pet Shop Boys. Nel 1987 ottiene la prima candidatura al BAFTA per la sua interpretazione in \"Misfatto bianco\" di Michael Radford. La successiva candidatura arriva due anni dopo, per la partecipazione al film per la televisione \"Firsts and Lasts\". Nella notte di Capodanno del 2000 \u00e8 stato nominato Commendatore dell'Ordine dell'Impero Britannico per i suoi 50 anni di attivit\u00e0 nel mondo del cinema e della televisione.\nVita privata.\nNel 1951 si spos\u00f2 con Rosemary Kirkcaldy (morta nel 2002), dalla quale ebbe sette figli: 5 femmine (Melanie, Antonia, Penelope, Samantha e Kirsty) e 2 maschi (Toby e Paul). Suo figlio Paul \u00e8 morto di overdose nel 1982."}
{"id": "3797027", "revid": "729019", "url": "https://it.wikipedia.org/wiki?curid=3797027", "title": "Isola Cheduba", "text": "L'isola Cheduba (chiamata anche Manaung Island) \u00e8 un'isola della Birmania.\nGeografia.\nL'isola Cheduba si trova nella Golfo del Bengala vicino all'isola Ramree e amministrativamente fa parte dello Stato Rakhine. L'isola ha una superficie di circa 523\u00a0km\u00b2 e una popolazione di oltre 60.000 persone principalmente delle etnie Bamar e Rakhine."}
{"id": "3797030", "revid": "643494", "url": "https://it.wikipedia.org/wiki?curid=3797030", "title": "I cerchi nell'acqua", "text": "I cerchi nell'acqua \u00e8 una miniserie televisiva italiana diretta da Umberto Marino, trasmessa dal 14 al 28 dicembre 2011 sull'emittente televisiva Canale 5.\nSi tratta della versione italiana di una miniserie realizzata nel 2004 da France 2 Le Miroir de l'eau.\nProtagonisti della serie televisiva sono, tra gli altri, Alessio Boni, Vanessa Incontrada, Elena Russo, Giovanni Calcagno e Paola Pitagora.\nIl titolo.\nIl titolo \u00e8 \"I cerchi nell'acqua\" perch\u00e9 gli omicidi sono come gocce; la prima goccia, caduta anni prima, continua a espandersi in grossi cerchi nel lago, continuando a provocare dolore.\nAmbientazione.\nLa storia \u00e8 ambientata in un paesino del nord in un lago, una specie di isolotto (mentre nella realt\u00e0 il film \u00e8 stato girato in Lituania); in questa piccola localit\u00e0, in cui tutti sanno di tutti, nasce il sentimento intenso tra Davide e Bianca, ma anche l'intreccio di diversi omicidi, che sconvolgono il paese e la finta quiete: nel paese chi sa tace per coprire qualcun altro.\nTrama.\nDavide Freccero, stimato fotografo, torna nel suo paese natale dopo vent'anni di assenza per la morte del padre; qui ritrova il fratello Ferruccio e il resto della famiglia, ma scopre anche che Ginevra, la sua fidanzata di allora, \u00e8 morta in circostanze misteriose un anno dopo la sua partenza. In seguito al suo ritorno, Alessia, figlia di Ferruccio, muore assassinata nel lago come era accaduto per Ginevra; questo lo spinge ad iniziare un'indagine, affiancato da Bianca Della Rocca, sorella di Ginevra.\nLe indagini saranno agevolate dalle previsioni della piccola Alice, figlia di Marta, preveggente, mentre per Bianca e Davide nasce una forte attrazione reciproca, anche se Elsa Della Rocca, madre di Bianca, \u00e8 pronta a ostacolare il loro sentimento con tutte le sue forze, come successe anni prima per Davide e Ginevra. Il primo ad essere sospettato \u00e8 Goffredo, marito di Bianca e nuovo compagno di Marta, ma il commissario Spatafora si dovr\u00e0 ricredere e ricomincer\u00e0 l'indagine da capo e, mentre Davide e Bianca cercano pazientemente prove e indizi, Elsa, ostinata a mantenere il segreto, sa tutto e non vuole parlare. Dopo l'omicidio di Ferrari, il barbone del paese, che ricattava l'assassino, Davide aiuta il commissario Sandro Spatafora, padre di Alice, nelle difficili indagini.\nPrima puntata.\nGinevra della Rocca, rampolla di una potente famiglia, viene trovata morta nel lago che ciconda il paesino del nord-Italia dove viveva.\nPassano vent'anni, e Davide Freccero, un fotoreporter quarantenne, torna nella sua cittadina originaria dopo molto tempo, per la morte del povero padre. Cos\u00ec, ritrova Ferruccio, suo fratello maggiore, e la sua famiglia, formata dalla moglie e dai due figli. La prima si chiama Alessia, non ha nemmeno diciotto anni, ed il secondogenito, un bambino che instaura ben presto un rapporto confidenziale con lo zio che non aveva mai visto prima d'ora. La notizia del ritorno di Davide, viene dopo poco intercettata da Elsa della Rocca, matriarca dell'omonima famiglia borghese. Inoltre, era lei la madre di Ginevra, ed ha anche un'altra figlia, Bianca, che nel frattempo si \u00e8 sposata con il rigido Goffredo e che le ha dato una nipote, la bella Elena, migliore amica di Alessia Freccero. Davide, presto, verr\u00e0 informato della morte di Ginevra. Lui si era trasferito un anno prima dell'omicidio della giovane, che era la sua devota fidanzata. Questa scoperta provoca in lui un po' di malessere, ma verr\u00e0 consolato da Bianca, che aveva visto per l'ultima volta ventuno anni prima, quando lei era ancora una bambina di dieci anni. Dopo poco noi sapremo che Alessia \u00e8 ossessivamente innamorata di Goffredo, il padre della sua migliore amica, che per\u00f2 la rifiuta \"per la maggior parte delle volte\", soprattutto perch\u00e9 lui gi\u00e0 tradisce la moglie con Marta, ex moglie del commissario di polizia del luogo e madre della piccola Alice. L'incontro con Davide fa scattare in Bianca una grande curiosit\u00e0. Chi pu\u00f2 aver fatto del male a sua sorella? Fa domande alla madre, ma Elsa non le dice nulla ed \u00e8 infastidita dal feeling che sta unendo la figlia e Freccero, e da Freccero stesso. Frattanto Davide si insospettisce di pi\u00f9 appena comprende che Ginevra non \u00e8 sta mai volutamente messa nella cappella della nobile famiglia. Ne parla con Bianca, che rivede nella sua libreria in centro, in cui lavora anche il giovane galeotto Ivan, segretamente fidanzato di Elena. La scena passa ad Alice, figlia di Marta, che ha, misteriosamente, una visione. Il fantasma di Ginevra della Rocca la avverte: la sera della festa del paese, che \u00e8 imminente, accadr\u00e0 qualcosa di brutto. Nessuno, per\u00f2, crede alla bambina, che si fida solo di Anna, la sua giovane maestra elementare (che per altro ha scoperto di essere stata adottata). La sera della festa, le ragazze sfilano con antichi abiti. Alessia, per\u00f2, si allontana e nessuno sa dove sia. Verr\u00e0 trovata morta nel lago, come Ginevra vent'anni prima. Tutti sono sconvolti, e la famiglia Freccero \u00e8 aiutata da Valeria e Duccio Previtera, due fratelli. Lei, la maggiore, medico ed ex migliore amica di Ginevra. Lui, bidello della scuola e, purtroppo, affetto da dei problemi mentali. Ad occuparsi del caso ci pensa Sandro, ex marito di Marta e padre della piccola Alice. I sospetti ricadono in seguito su Luchino Rovigliosi, un ragazzo che s'era buttato nel lago quella sera perch\u00e9 sotto l'effetto di stupefacenti. Bianca si reca da Elena sua figlia, molto preoccupata, e scopre che Alessia faceva la cubista nel locale di Rovigliosi (che ora \u00e8 in galera, naturalmente). Per\u00f2, pare proprio che Giulio, amico di Luchino, sappia qualcosa e non voglia dirlo. Davide vuole far luce su quelle morti che negli ultimi vent'anni hanno sconvolto il suo paese, e con l'aiuto di Bianca, promette di indagare.\nSeconda puntata.\nDavide e Bianca cominciano a credere che il carnefice di Alessia e di Ginevra sia lo stesso. Nel frattempo, sul cadavere della giovane Freccero viene fatta l'autopsia, che rivela che la ragazza \u00e8 morta per annegamento (nelle acque del lago), e non ci sono segni che dimostrano violenza su Alessia.\nNel frattempo, Goffredo torna dalla sua famiglia in villa della Rocca con dei piccoli tagli sul collo. Questo fa pensare sua moglie Bianca che possa essere stato lui ad aver gettato Alessia nel lago, e quei segni potrebbero essere stati fatti dalla ragazzina. Ora, le indagini di Sandro iniziano a concentrarsi su di lui, dato che nel diario segreto della ragazza sono state trovate frasi in cui lei svelava la sua passione proprio per Goffredo, che intanto resta l'amante di Marta. La polizia lo arresta immediatamente, ma la piccola Alice ha continuamente visioni su Ginevra, che le fa capire che la vicenda \u00e8 legata sempre ad un solo assassino pazzo, che non \u00e8 assolutamente Goffredo. Elena scopre di aspettare un figlio da Ivan, il suo fidanzato, ed \u00e8 certa di voler il bambino. Nel frattempo la maestra Anna, insegnante di Alice, ricerca ancora i suoi genitori biologici. Valeria decide di aiutare Davide e tutti i Freccero, mentre suo fratello Duccio \u00e8 sempre pi\u00f9 triste. Elsa ha un peso sullo stomaco che non riesce a levarsi, ma non si sente pronta a dire tutto. Davide tiene d'occhio il giovane Ivan, fidanzato di Elena, la figlia di Bianca (che intanto ha detto alla figlia di aver capito della sua relazione con Ivan), che ha scoperto aver avuto una litigata con la vittima Alessia. Sar\u00e0 lui l'assassino? Davide Freccero e Bianca della Rocca sono sempre pi\u00f9 vicini, e capiscono di amarsi l'un l'altro.\nTerza puntata.\nBianca soffre molto perch\u00e9 suo marito Goffredo era l'amante di Alessia, riceve un'altra importante e scioccante notizia dalla piccola Alice, che ha avuto un'altra visione che le spiega quello che sta per dire alla della Rocca. Le rivela che vent'anni prima sua sorella Ginevra aveva avuto una figlia da Davide, e che sua madre Elsa aveva fatto di tutto per nascondere questo segreto anche all'interno della famiglia stesso. Continuando a far luce sul passato di Ginevra, Bianca scopre nel suo vecchio carillon un biglietto per il piccolo che portava in grembo. Elsa, per\u00f2, dice alla figlia che il bambino di Ginevra nacque morto. In seguito, la della Rocca informa Davide che lui aveva un figlio, purtroppo morto. L'uomo \u00e8 sconvolto ed angosciato ora. Goffredo, dal carcere, parla con sua moglie che \u00e8 andata a fargli visita, e a cui dice di amare davvero la bella Marta, sua amante, e di non aver fatto del male alla povera Alessia. Cos\u00ec, lei si convince che l'assassino \u00e8 un'altra persona. Elena, figlia di bianca, in seguito alla rivelazione da parte di Ivan di aver avuto una storia con Alessia, \u00e8 sicura di non voler tenere il suo bimbo, per ci\u00f2 decide di abortire. Davide si occupa dell'omicidio della nipote, in parte coadiuvato da Valeria, sorella del bidello Duccio. Seguendo una strada tutta sua, arriva fino ad un senzatetto, a cui chiede la camicia che ora indossa e che ha trovato sul lago, ma prima che possa dargliela, viene ucciso... Alice rivela ai suoi genitori di aver delle visioni, e loro la sottopongono ad un medium, che, con il contatto della ragazzina, riesce a vedere le stesse cose che ha visto lei, ma Marta e Sandro rimangono comunque preoccupati, e si rivolgono ad uno psichiatra, che consiglia loro di far ricoverare la bambina. Elsa vinta dal rimorso di aver ceduto la nipote in adozione, decide di togliersi definitivamente la vita, e si immerge nel lago, certa di non ritornare pi\u00f9 su. Bianca e Davide, finalmente, si danno il loro primo bacio, e si dichiarano amore reciproco.\nQuarta puntata.\nElsa della Rocca sta annegando, \u00e8 sotto l'acqua del lago, ed \u00e8 decisa a non risalire. Il padre di Ivan, fidanzato di Elena, un semplice pescatore, la vede, e la salva. Bianca viene subito informata e corre in ospedale, dove, per\u00f2, scopre che sua madre, appena risvegliata, ha pronunciato il nome \"Ginevra\", e non il suo, e si arrabbia. Bianca uscendo sente una voce familiare. Ma \u00e8 la voce di Ginevra. Quando capisce da dove viene, scopre che \u00e8 la piccola Alice, ricoverata in ospedale perch\u00e9 considerata pazza, \u00e8 svenuta e ora parla con quella voce, tra la confusione di sua madre Marta. Quando si risveglia, la bambina dice che \u00e8 stata chiamata dalla Signora del Lago e qui tutti capiscono che si tratta di Ginevra, perch\u00e9 si stava avvicinando una persona a cui lei teneva molto in vita, Davide, e vuole che sia proprio lui a scoprire il suo assassino. Cos\u00ec, lui e Sandro, padre commissario della bimba, dopo aver compreso che il carnefice della sua ex fidanzata e di sua nipote \u00e8 la stessa persona. Spatafora interroga Elsa, cercando di farle dire che non aveva voluto che si facesse l'autopsia sul corpo di sua figlia perch\u00e9 si sarebbe scoperto della sua gravidanza (di questo lo aveva informato Freccero), ma la signora della Rocca nega tutto, e poi si reca da Davide e gli mostra un album di foto, per poi rivelargli che sua figlia \u00e8 ancora viva, e che \u00e8 Anna, la maestra elementare. Padre e figlia, per la prima volta, s'incontrano ad un bar, e la loro conversazione termina con un abbraccio, che segna l'inizio della loro vita insieme.\nAndando in villa della Rocca, il commissario Spatafora trova delle foto di Ginevra, e scopre grazie a Davide che probabilmente sono state scattate da una vecchia macchina fotografica che possedeva Duccio, il bidello della scuola, fratello di Valeria, amica di Davide che ha sempre aiutato. Spatafora indaga su di lui, e scopre che vent'anni prima lui era militare, e non era in citt\u00e0, quindi non pu\u00f2 essere lui l'assassino, e Davide si tranquillizza. Nel frattempo Elena decide di non abortire e di tenere il bambino, per la felicit\u00e0 di tutti. Sandro scopre che il giorno della morte di Ginevra, Duccio era in citt\u00e0 perch\u00e9 aveva una licenza. E se fosse lui l'assassino? Ma \u00e8 troppo tardi. Alice aveva capito che era lui, e lo aveva provocato, cos\u00ec quel pazzo l'ha presa e l'ha portata nel bosco, dove la tiene come ostaggio. Valeria conosce fin troppo bene il fratello, e lo raggiunge, facendosi dire tutto per filo e per segno da lui. Vent'anni prima, lui era follemente innamorato di Ginevra, ma lei lo rifiut\u00f2 freddamente, cos\u00ec lui, per vendetta, la uccise, sotto gli occhi della sorella Valeria. Quando vide alla festa del paese Alessia, preoccupato dal ritorno di Davide, pens\u00f2 che si trattasse dello spirito di Ginevra, e nel tentativo di difendersi, uccise la giovane Freccero. Valeria \u00e8 preoccupatissima, riesce a far liberare Alice e a farla fuggire, ma viene ferita gravemente dal suo stesso fratello, pazzo di ira. Davide e sua figlia Anna passeggiano per il bosco, e quando sentono tutto quel rumore, corrono. Anna difende la piccola Alice, mentre Davide affronta una volta per tutte Duccio. L'assassino lo colpisce, ma il commissario Spatafora e i suoi uomini lo aiutano, e arrestano quel folle di Duccio, dopo tanto tempo. Valeria, poi, chiede a Davide di perdonarla, per poi lasciarsi morire.\nAlla fine, si vedono Davide e Bianca che passeggiano, innamorati pi\u00f9 che mai, con la piccola Alice, che vede Ginevra, che le dice che quella sar\u00e0 l'ultima volta che si vedranno, perch\u00e9 il suo compito \u00e8 finito. Ora, tutto si \u00e8 sistemato. Bianca sta per diventare nonna, Davide ha ritrovato sua figlia, e possono vivere insieme per sempre, felici e innamorati."}
{"id": "3797032", "revid": "16066", "url": "https://it.wikipedia.org/wiki?curid=3797032", "title": "Carnevale di Ascoli", "text": ""}
{"id": "3797034", "revid": "1305772", "url": "https://it.wikipedia.org/wiki?curid=3797034", "title": "Rancati", "text": "Rancati \u00e8 un cognome italiano:"}
{"id": "3797038", "revid": "466539", "url": "https://it.wikipedia.org/wiki?curid=3797038", "title": "Giovanni Boano", "text": "Biografia.\nGiovanni Boano nasce nella provincia astigiana a Castell'Alfero, durante la sua giovinezza nasce la passione per la poesia acquisita nel periodo scolastico. Subito dopo l'Armistizio dell'8 settembre 1943 contribuisce alla creazione del primo nucleo di Resistenza: la banda entra poi a far parte del G.M.O. (Gruppo Mobile Operativo) della formazione partigiana di Giustizia e Libert\u00e0, inglobata nella VI^ Divisione Autonoma Alpina Asti del comandante Giovanni Toselli \"Otello\", che proprio a Castell'Alfero aveva avuto i primi contatti con esponenti della Resistenza.\nNell'immediato dopoguerra Boano, laureatosi in lettere e filosofia all'Universit\u00e0 di Torino, diviene dirigente prima di Azione Cattolica e poi della Democrazia Cristiana astigiana, con la quale condivise la fondazione in un rinnovato interesse della Chiesa locale per le questioni politiche. Nel partito \u00e8 un esponente della minoranza di sinistra, portavoce della corrente di Iniziativa democratica, assumendone nel 1963 la guida della segreteria provinciale. Con l'evoluzione di nuovi equilibri interni al partito, Boano nel 1968 viene eletto Senatore per il collegio di Asti, occupando per due legislature il seggio che per molti anni fu dell'avvocato Leopoldo Saracco. \nParlamentare europeo fino al 1976, ne presiedette varie Commissioni, certamente aiutato da una particolare passione per le lingue che lo aveva reso poliglotta.\nInsegnante di lettere nell'astigiano Istituto Giobert, incarico a cui tenne sommamente quale sua pi\u00f9 appassionante attivit\u00e0, poeta, fond\u00f2 in Asti con Eugenio Guglielminetti, Osvaldo Campassi, Ileana Ghione e altri il circolo culturale \u201cLa Giostra\" che, grazie anche ad un prestigioso cineclub, ebbe tanta parte nella vita culturale astigiana.\nRitiratosi dalla politica attiva ottiene poi l'incarico, per una decina d'anni, della Presidenza della Cassa di Risparmio di Asti. \u00c8 morto a 72 anni il 2 settembre 1994 lasciando la moglie Piera e tre figli. Nel 2007 la citt\u00e0 di Asti gli ha intitolato una via ed il Comune di Castell'Alfero un parco giochi. "}
{"id": "3797039", "revid": "287204", "url": "https://it.wikipedia.org/wiki?curid=3797039", "title": "Edzna", "text": ""}
{"id": "3797045", "revid": "599013", "url": "https://it.wikipedia.org/wiki?curid=3797045", "title": "Paul B\u00e9nichou", "text": "Biografia.\nNato in Algeria da una famiglia ebraica, ha fatto studi brillanti e premiati al Lyc\u00e9e Louis-le-Grand prima di entrare all'\u00c9cole normale sup\u00e9rieure nel 1926 dove fu amico di Jean-Paul Sartre, Raymond Aron, e Maurice Merleau-Ponty.\nHa poi insegnato al Liceo Condorcet, e, per sfuggire all'antisemitismo nazista, all'Institut fran\u00e7ais di Buenos Aires (fondato insieme a Roger Caillois). Dopo la seconda guerra mondiale ha fatto ricerca al CNRS. Dal 1959 al 1979 \u00e8 stato professore ordinario di letteratura francese per un semestre all'anno alla Harvard University. Nel 1976 fu eletto membro dell'American Academy of Arts and Sciences.\nLe sue opere sono centrate sulla storia della letteratura, sul rapporto tra scrittore e societ\u00e0, dal punto di vista morale (soprattutto nel primo suo importante studio, ripubblicato pi\u00f9 volte, sul XVII secolo), occupandosi anche di scrittori quali Moli\u00e8re, Charles Baudelaire, Gustave Flaubert, G\u00e9rard de Nerval, Sainte-Beuve, Charles Nodier, Alfred de Musset, Th\u00e9ophile Gautier, Pierre-Simon Ballanche e St\u00e9phane Mallarm\u00e9.\nMorto a 92 anni, mentre ancora studiava e pubblicava saggi, \u00e8 stato sepolto al Cimitero di P\u00e8re-Lachaise."}
{"id": "3797057", "revid": "767487", "url": "https://it.wikipedia.org/wiki?curid=3797057", "title": "Dedicated to You", "text": "Dedicated to You \u00e8 il quinto album del cantante statunitense Frank Sinatra, pubblicato nel marzo 1950 in una raccolta di quattro dischi 78 giri e sotto forma di LP."}
{"id": "3797072", "revid": "713168", "url": "https://it.wikipedia.org/wiki?curid=3797072", "title": "Leandro Colloredo", "text": "Biografia.\nMembro della nobile famiglia friulana dei Colloredo, Leandro nacque nel castello di famiglia nel 1639, da Fabio e Laura Colloredo. Il padre lo condusse nel 1649 in Toscana, dove il fratello Fabrizio era stato governatore di Siena. Durante la peste del 1656 fu richiamato dai genitori in Friuli per trovare riparo dall'epidemia; ma il giovane non volle acconsentire e la contingenza gli ispir\u00f2 la sua prima opera: \"La devozione di Nostra Signora vero antidoto per estinguer la peste\".\nCavaliere del Sovrano Militare Ordine di Malta, Colloredo all'et\u00e0 di diciotto anni entr\u00f2 nella Congregazione dell'Oratorio di San Filippo Neri a Roma. Rifiut\u00f2 l'elezione ad arcivescovo di Avignone, ma poi, solo per obbedienza, assunse la porpora cardinalizia. Il 30 settembre 1686 fu creato cardinale da papa Innocenzo XI e ricevette il titolo cardinalizio di San Pietro in Montorio. Fu penitenziere maggiore dal 28 febbraio 1688 fino alla morte.\nPartecip\u00f2 al conclave del 1689 che elesse papa Alessandro VIII. Il 7 novembre 1689 opt\u00f2 per il titolo cardinalizio dei Santi Nereo ed Achilleo.\nPartecip\u00f2 al conclave del 1691 che elesse papa Innocenzo XII. Fu camerlengo del Sacro Collegio dei Cardinali dal 2 gennaio 1696 fino al 14 gennaio 1697.\nPartecip\u00f2 al conclave del 1700 che elesse papa Clemente XI. Il 27 aprile 1705 opt\u00f2 per il titolo cardinalizio di Santa Maria in Trastevere.\nMor\u00ec nel tardo pomeriggio dell'11 gennaio 1709 nel suo palazzo romano; il corpo fu trasferito con una solenne marcia di cavalleria dal palazzo alla chiesa di Santa Maria in Vallicella, dove si tenne la commemorazione funebre e dove fu sepolto."}
{"id": "3797073", "revid": "306856", "url": "https://it.wikipedia.org/wiki?curid=3797073", "title": "Congregazione di Baviera", "text": "La Congregazione di Baviera (in latino \"Congregatio Bavarica\", in tedesco \"Bayerische Benediktinerkongregation\") \u00e8 una delle congregazioni monastiche di diritto pontificio che costituiscono l'Ordine di San Benedetto.\nStoria.\nOrigini.\nDurante l'VIII secolo gli Agilolfingi e i Carolingi promossero la fondazione di numerosi monasteri in Baviera ma, soprattutto a causa dell'ingerenza dei vescovi nel governo delle abbazie, il monachesimo bavarese decadde tra il IX e il X secolo. Le incursioni ungare e la secolarizzazione dei beni ecclesiastici compiuta dal duca Arnolfo causarono la scomparsa degli ultimi cenobi.\nIl monachesimo inizi\u00f2 a risorgere in Baviera grazie al sostegno del vescovo di Ratisbona Volfango, gi\u00e0 monaco a Einsiedeln, che addit\u00f2 ad esempio l'abbazia di San Massimino a Treviri.\nGrazie all'influsso della riforma di Cluny sulla vita religiosa nelle abbazie di Sankt Blasien e Hirsau e alla nascita delle congregazioni di Melk e Kastl, nei monasteri benedettini bavaresi fu possibile stabilire una buona disciplina.\nLa diffusione del protestantesimo in Germania caus\u00f2 la dissoluzione di numerose abbazie e il decadimento disciplinare di altre.\nFondazione della congregazione.\nRitenendo pericoloso l'isolamento delle varie comunit\u00e0 monastiche, al fine di promuovere il reciproco controllo, il Concilio di Trento sugger\u00ec alle abbazie benedettine di federarsi in congregazioni.\nNonostante l'apertura degli abati, i vescovi tentarono di ostacolare la nascita di una congregazione benedettina in Baviera: solo grazie all'appoggio del duca Massimiliano II Emanuele e all'azione di abati come Celestino Vogl di Sant'Emmeranno a Ratisbona, i monasteri benedettini raggiunsero il loro obiettivo.\nLa congregazione benedettina di Baviera fu fondata da papa Innocenzo XI con breve \"Circumspecta\" del 26 agosto 1684; lo stesso pontefice ne approv\u00f2 gli statuti (breve \"Militantis Ecclesiae\" del 6 febbraio 1686) e le estese i privilegi della congregazione svizzera (breve \"In superna\" del 10 luglio 1688).\nDissoluzione e restaurazione.\nIl monachesimo benedettino in Baviera conobbe un periodo di particolare fioritura nel XVIII secolo, ma tutte le abbazie vennero secolarizzate da Massimiliano IV Giuseppe nel 1803 causando la scomparsa della congregazione.\nNel 1817 la Baviera sottoscrisse un concordato con la Santa Sede e sotto il regno di Luigi I, particolarmente legato all'ordine benedettino, vennero ricostituite numerose antiche abbazie (Metten, Scheyern) e ne vennero erette di nuove (Ottobeuren).\nRisorte le abbazie, la congregazione venne restaurata da papa Pio IX il 5 febbraio 1858 e i suoi statuti furono approvati dalla Santa Sede il 5 novembre 1860.\nI religiosi della congregazione di Baviera diedero un notevole contributo all'irradiamento del monachesimo benedettino nelle Americhe: un monaco di Metten, Bonifacio Wimmer, fond\u00f2 la prima abbazia degli Stati Uniti e diede inizio alla congregazione benedettina americano-cassinese.\nGoverno.\nGli abati sono eletti a vita ma sono tenuti a rassegnare le dimissioni al compimento dei settant'anni. Ogni tre anni si celebra il capitolo generale, al quale intervengono l'abate e un monaco di ogni monastero della congregazione: il capitolo elegge, tra gli abati, un presidente con mandato triennale.\nLa sede generalizia \u00e8, di fatto, l'abbazia retta dall'abate che presiede \"pro tempore\" la congregazione (nel 2010, l'abate di Sch\u00e4ftlarn).\nAttivit\u00e0.\nAttivit\u00e0 peculiare dei monaci della congregazione di Baviera \u00e8 l'istruzione e l'educazione della giovent\u00f9 nei collegi interni ai monasteri.\nI monaci si dedicano anche al ministero pastorale (predicazione, confessioni), soprattutto nelle abbazie di Andechs, Ettal e Scheyern (mete di pellegrinaggio).\nI monasteri della congregazione sono sede di studi scientifici soprattutto nel campo della storia ecclesiastica, della filologia classica e della patristica: per lo sviluppo e il coordinamento degli studi nel 1921 fu fondata a Monaco la \"Bayerische Benediktinerakademie\" che pubblica una rivista di studi storici (\"Studien und Mitteilungen zur Geschichte des Benediktinerordens und seine Zweige\").\nL'abbazia di Niederalteich e quelle di Scheyern ed Ettal promuovono l'attivit\u00e0 ecumenica attraverso l'organizzazione di incontri e dialoghi e gli studi di bizantinistica.\nDiffusione.\nLe abbazie e le altre case della congregazione sono presenti in varie localit\u00e0 della Germania (Baviera e Sassonia) e sono quelle di:\nAlla fine del 2008 la congregazione contava 14 case e 239 membri, 139 dei quali sacerdoti."}
{"id": "3797081", "revid": "118781883", "url": "https://it.wikipedia.org/wiki?curid=3797081", "title": "Sjargej Rutenka", "text": ""}
{"id": "3797089", "revid": "287204", "url": "https://it.wikipedia.org/wiki?curid=3797089", "title": "Recettori del legamento", "text": "I recettori parodontali sono particolari meccanocettori presenti nel legamento parodontale. Sono rappresentati dalla terminazione delle fibre nervose che sfioccano tra le fibre collagene del legamento stesso. Sono recettori di tipo I. Le fibre che li compongono portano la sensibilit\u00e0 attraverso il nervo trigemino al nucleo spinale per gli stimoli nocicettivi, al nucleo mesencefalico per gli stimoli propriocettivi.\nFisiologia.\nQuando si estraggono i denti si perdono i recettori parodontali. Gli impianti sono privi di tale apparato. Perci\u00f2 durante la masticazione viene a mancare questa modulazione delle forze masticatorie e quindi\ngli impianti soffrono tale carenza. si possono verificare degli insuccessi. \u00c8 per questo motivo a volte durano di meno dei denti naturali. Quando il dente \u00e8 soggetto a forze, si muove all'interno del processo alveolare attorno ad un fulcro che si trova circa alla giunzione tra corona e radice, mettendo in tensione le fibre nella zona dove si allontana dalla parete alveolare e comprimendo quella nella zona dove si avvicina. La trazione su queste fibre fa s\u00ec che la membrana si deformi, aprendo i canali ionici e permettendo la partenza di un potenziale d'azione, la cui ampiezza \u00e8 funzione dell'intensit\u00e0 dello stimolo. Solo i recettori soggetti a trazione sono stimolati, cos\u00ec che il SNC viene informato della direzione dello stimolo.\nI recettori parodontali sono sia a rapido che lento adattamento. I primi sono situati nella zona del fulcro, i secondi nelle zone distali.\nQuesto tipo di recettore \u00e8 estremamente sensibile in quanto risponde a sollecitazioni di appena 0,01 N (1 g) ad a movimenti del dente di soli 2 - 10 \u00b5m. Un carico eccessivo pu\u00f2 portare, infatti, al riflesso di apertura della bocca, di significato protettivo."}
{"id": "3797101", "revid": "19933", "url": "https://it.wikipedia.org/wiki?curid=3797101", "title": "Topiltzin Ce Acatl Quetzalcoatl", "text": ""}
{"id": "3797102", "revid": "287204", "url": "https://it.wikipedia.org/wiki?curid=3797102", "title": "Ce Acatl Topiltzin", "text": "Secondo la tradizione azteca, i Toltechi erano i loro predecessori che ebbero il controllo politico della Valle del Messico e delle zone circostanti molti secoli prima dell'arrivo degli stessi Aztechi.\nNelle generazioni successive divenne una figura leggendaria, spesso confusa o miscelata con l'importante divinit\u00e0 mesoamericana Quetzalcoatl. Una delle possibili stime pone il suo regno tra il 923 ed il 947, anche se la correlazione tra le date della storia tolteca ed il calendario gregoriano resta incerta, come la definizione stessa di \"civilt\u00e0 tolteca\".\nStoria.\nTopiltzin C\u0113 \u0100catl Quetzalc\u014datl fu il signore dei Toltechi e della loro principale citt\u00e0, T\u014dllan.\nNacque nel X secolo in una citt\u00e0 che oggi si dice essere Tepoztl\u00e1n. Secondo varie fonti, ebbe quattro possibili padri, il pi\u00f9 famoso dei quali \u00e8 Mixc\u014datl (\"Serpente nuvola\"), un guerriero o re tolteco. I capi mesoamericani e gli alti sacerdoti a volte utilizzavano i nomi delle divinit\u00e0 come loro protettori. La madre non viene mai citata, ma si crede che si tratti di Chimalman.\nEsistono pochi racconti della giovent\u00f9 di Ce Acatl, ma tutti affermano che dimostr\u00f2 al popolo di Tollan il proprio valore, prima come guerriero e poi come sacerdote.\nAssunse il comando dei Toltechi e li fece migrare a Tollan. Regn\u00f2 in pace e prosperit\u00e0, contribuendo al concetto dei civilt\u00e0 tolteca. Era generalmente considerato un dio in terra dai suoi seguaci, con poteri simili a quelli del suo omonimo. Secondo la leggenda, il destino accettato del dio fu quello di essersi spostato a Tlapallan dove mor\u00ec o rimase per sempre.\nCancell\u00f2 le antiche tradizioni, e durante il suo regno non furono effettuati sacrifici umani. Secondo le varie traduzioni am\u00f2 cos\u00ec tanto il proprio popolo da pretendere che rispettasse le antiche richieste degli dei. Fece in modo che i Toltechi offrissero loro in sacrificio serpenti, uccelli ed altri animali, ma non uomini. Per espiare i precedenti peccati del suo popolo, e per ripagare il debito contratto con gli dei (creato dalla mancanza di tributi di sangue umano) cre\u00f2 anche il culto del serpente. Questo culto prevedeva il sanguinamento dei praticanti per saziare le necessit\u00e0 degli inferi. Obblig\u00f2 anche i sacerdoti al celibato, e non permise intossicazioni di nessun genere (considerandoli i due principali peccati commessi dai 400 Mixcohua originali). Questi editti e la sua personale purezza di spirito fecero in modo che Topiltzin Quetzalcoatl fosse amato dai propri vassalli e riverito per generazioni. La figura del re sacerdote divenne tanto importante che i successivi re vantavano una discendenza diretta da Topiltzin Quetzalcoatl per poter legittimare le proprie monarchie.\nUna volta abbandonata Tollan, il nome fu utilizzato da altre persone importanti per mantenere una linea di successione, e dai Mexica per poter pi\u00f9 facilmente comandare i Toltechi.\nSecondo il Codice fiorentino, scritto sotto la direzione del missionario francescano Bernardino de Sahag\u00fan, gli Aztechi avevano una leggenda secondo la quale Quetzalcoatl sarebbe un giorno tornato, e per questo motivo l'imperatore Montezuma confuse Hern\u00e1n Cort\u00e9s con Quetzalcoatl. Anche altre persone sostennero l'idea che i nativi americani credevano che i conquistador fossero dei, e soprattutto gli storici francescani quali fra' Geronimo Mendieta. Alcuni francescani del tempo seguivano culti millenari, ed il fatto che secondo i nativi i conquistatori spagnoli fossero dei era un'idea che si sposava bene con questa teologia. Anche Bernardino de Sahag\u00fan, che scrisse il Codice fiorentino, era francescano.\nAlcuni studiosi credono tuttora che la caduta dell'impero azteco sia stata in parte dovuta all'errore di Montezuma, ma altri studiosi considerano il \"mito di Quetzalcoatl/Cort\u00e9s\" come una delle tante leggende sulla conquista spagnola che nacquero nel periodo immediatamente successivo alla conquista.\nRetaggio di Topiltzin.\nLe varie storie si concludono con Topiltzin che viaggia per tutta la Mesoamerica, fondando piccole comunit\u00e0. Gli Aztechi credevano che la ricerca di Topiltzin del suo sacro luogo di riposo lo abbia portato oltre il mare verso est, da cui promise di fare ritorno un giorno e riprendere il controllo di Cholula. Secondo altre fonti Topiltzin Quetzalcoatl non sarebbe mai pi\u00f9 tornato, ma avrebbe mandato rappresentanti ad avvisare o giudicare coloro che abitavano quelle terre. I tlatoani aztechi utilizzarono il mito del grande fondatore di Tollan per legittimare la propria sete di potere. Affermavano che, quali diretti discendenti del re-sacerdote, avevano il diritto ed il dovere di possedere quel luogo fino al ritorno di Topiltzin. Il mito ebbe un ultimo effetto sull'impero azteco. Razionalizzarono i sacrifici di massa che stavano gi\u00e0 destabilizzando l'impero quando arrivarono i primi spagnoli. Le storie di Topiltzin accelerarono il collasso della nazione azteca per pura coincidenza, dato che le scambiarono per l'arrivo dei primi spagnoli. Gli Aztechi potrebbero aver davvero creduto di vedere il ritorno del famoso sacerdote quando Hern\u00e1n Cort\u00e9s sbarc\u00f2 nel 1519. Egli arrivava da oltre il mare ad est, indossava un'armatura brillante (proprio come Quetzalcoatl viene spesso raffigurato) ed era accompagnato da quattro uomini (forse confusi con i quattro progenitori dei popoli mesoamericani che sopravvissero al massacro prima di giungere sulla terra, o ai messaggeri di Topiltzin). L'arrivo degli spagnoli spavent\u00f2 la classe regnante. Temevano di essere smascherati come truffatori e, quindi, di perdere il comando a favore di Topiltzin. Al contrario gli Aztechi oppressi, tassati ed obbligati a combattere le guerre al fine di ottenere uomini sacrificabili, speravano nella nascita di una nuova era di pace ed illuminismo. Alla fine i regnanti Aztechi persero il loro status, ma il popolo non fu liberato dall'oppressione.\nQuando gli spagnoli conquistarono la Mesoamerica distrussero innumerevoli opere riguardanti o precedenti agli Aztechi. La storia di Topiltzin Quetzalcoatl fu quasi completamente distrutta quando i conquistador obbligarono a nascondere le poche cose rimaste. Solo da poco tempo sono disponibili nuove traduzioni riguardanti Topiltzin. Sfortunatamente si tratta solo di una parte dell'intera storia. Molte informazioni variano da regione a regione, e sono cambiate nel sorso del tempo (come spesso capita ai miti). Mentre la storia originale potrebbe essere persa per sempre a causa delle ingiurie del tempo, le informazioni rimaste ci permettono di comporre una versione multi-culturale della vita di Topiltzin Quetzalcoatl che permette di far luce sulla persona e sul mito.\nRegalia.\nTopiltzin Quetzalcoatl viene spesso raffigurato con un copricapo piumato, un bastone curvo (il chicoacolli) ed uno scudo piumato con lo stemma di ehecacozcatl (gioiello del vento).\nFonti.\nCinque principali fonti parlano della storia mitica e dell'origine di Topiltzin Quetzalcoatl. Anche se in qualche punto si contraddicono, forniscono informazioni sui diversi utilizzi del nome Quetzalcoatl.\n\"Historia de los Mexicanos por sus pinturas\".\nLa prima fonte fu scritta da uno spagnolo sconosciuto, e fu in seguito chiamata \"Historia de los Mexicanos por sus pinturas\". Questa versione fu copiata da un testo pre-ispanico atorno al 1531, e potrebbe essere la pi\u00f9 antica ricreazione dei codici. \u00c8 anche considerata la traduzione pi\u00f9 breve.\nIn questa versione vengono descritte le gesta del padre di Quetzalcoatl (qui chiamato Ce Acatl), il dio della guerra Mixcoatl (qui chiamato Camaxtli). Si spiega di come Mixcoatl incontr\u00f2 la sconosciuta madre, la quale mor\u00ec dopo aver dato alla luce Ce Acatl. Una volta che Ce Acatl divenne uomo, pass\u00f2 sette anni sulle montagne facendo penitenza (per i propri peccati) ed effettuando autosanguinamenti rituali chiedendo agli dei di renderlo un grande guerriero. Il sanguinamento rituale era d'uso nelle religioni mesoamericane. Passati questi anni, inizi\u00f2 a combattere e divenne capo di Tollan e dei Toltechi.\nIl suo regno fu pacifico e produttivo, e dur\u00f2 42 anni. Negli ultimi quattro anni il noto arcinemico di Quetzalcoatl, Tezcatlipoca (anche se non viene espressamente citato in questa versione), gli dice che deve partire entro quattro anni per Tlapallan per poter morire.\nQuetzacoatl parte, ma porta con s\u00e9 i suoi seguaci Toltechi. Fermandosi in numerosi villaggi lungo la strada, lascia dietro di s\u00e9 qualcuno dei suoi uomini fino all'arrivo a Tlapallan, dove muore il giorno seguente. Questa versione contiene un epilogo unico di come Tollan non trov\u00f2 un nuovo capo per molti anni. Tollan fu infine conquistata, e tutti i Toltechi sacrificati. Come gi\u00e0 citato, questa versione \u00e8 breve, molto probabilmente a causa dell'incapacit\u00e0 spagnola di tradurre il testo, o forse per la mancanza di interesse nella storia completa.\n\"Libro de oro y tesoro indico\".\nLe seconde traduzioni furono scritte da un gruppo di frati francescani nel 1532, e derivano da un testo originale. Sono note complessivamente come \"Libro de oro y tesoro indico\". Secondo la traduzione dei frati, Topiltzin sarebbe il figlio di Totepeuh, capo di Teocolhuacan.\nSuo cognato ne uccise il padre ma, dopo la costruzione di un tempio dedicato al padre, Topiltzin ebbe la sua vendetta. Si parla anche della migrazione a Tollan e Tlapallan, e questa volta si dice esplicitamente che fu comandata da Tezcatlipoca. Il motivo di questo esilio fu che il re non permetteva quello che Tezcatlipoca voleva, ovvero i sacrifici umani. Cos\u00ec se ne and\u00f2, come nella precedente versione, con il suo seguito di Toltechi.\nQuesta versione \u00e8 stata \"cristianizzata\" per il bene delle corti spagnole, in cui sarebbe stata letta. Un conquistador chiese ai frati di tradurre il testo in modo da fornire una linea di successione legittima alla donna che intendeva sposare. Per questo motivo il testo fu leggermente riadattato. Una donna i cui parenti effettuavano sacrifici umani non sarebbe stata vista come una moglie accettabile. Andrebbe anche fatto notare che a Topiltzin non vengono mai associati poteri soprannaturali o lo status di dio. L'uomo non avrebbe potuto sposare una donna i cui parenti pretendevano di essere equiparati a Dio.\nOpera di Andr\u00e9 Thevet.\nLa terza traduzione, scritta dal cosmografo francese Andr\u00e9 Thevet, fu effettuata a partire da versione spagnola perduta nel XVI secolo. In questa versione Quetzalcoatl \u00e8 figlio di Camaxtli e Chimalman; e la madre era morta dopo il parto. Questa volta aveva fratelli decisi ad ucciderlo, me egli sfugg\u00ec due volte a questo destino. Dopo che i fratelli ebbero ucciso il padre, egli li uccise in una serie di storie collaterali. Divenne capo, si spost\u00f2 a Tollan, e si crede che divenne un grande dio stregone che govern\u00f2 per 160 anni.\nIn seguito incontr\u00f2 Tezcatlipoca che, geloso dell'adorazione che i Toltechi riservavano al loro dio, espulse questa divinit\u00e0 da Tollan. Durante il viaggio Quetzalcoatl ed un gruppo di persone visitarono numerosi villaggi citati. In molti dei villaggi rimase capo dio per secoli.\nEsistono due finali. In uno Tezcatlipoca lo segue nel deserto ed il fumo che esce dal suo corpo morto crea Venere. Nell'altro semplicemente fugge a Tlapallan. Questa traduzione \u00e8 probabilmente la pi\u00f9 completa, a causa delle piccole varianti non riscontrabili nelle altre.\n\"Leyenda de los soles\".\nUn nativo Nahua scrisse la quarta traduzione, la \"Leyenda de los soles\". \u00c8 molto simile alla prima, ma fornisce una descrizione pi\u00f9 approfondita delle avventure di Mixcoatl, e soprattutto del suo incontro con la madre di Quetzalcoatl. Afferma anche che Quetzalcoatl era un essere soprannaturale e simile ad un dio.\n\"Historia general de las cosas de Nueva Espa\u00f1a\".\nL'ultima e migliore traduzione fu effettuata da un frate francescano che, a partire da informazioni dei nativi, cre\u00f2 un ampio insieme di testi (noti complessivamente come codice fiorentino) che trattano il pantheon mesoamericano. La lunga versione in spagnolo, \"Historia general de las cosas de Nueva Espa\u00f1a\" di Bernardino de Sahag\u00fan, fornisce una visione unica di Topiltzin Quetzalcoatl e della sua vita. La storia base \u00e8 sempre la stessa, Quetzalcoatl \u00e8 un dio-stregone che regna su Tollan, passando la sua conoscenza e la sua saggezza ai Toltechi. In questa versione Tollan appare come un'utopia, con stupendi edifici ed una ricca flora, dove le persone vivono contente di ogni aspetto della vita.\nTezcatlipoca giunse e cacci\u00f2 Quetzalcoatl. Quetzalcoatl allora trasform\u00f2 Tollan in una citt\u00e0 normale. Durante i suoi viaggi, Quetzalcoatl ed alcuni seguaci vengono coinvolti in numerose avventure prima di raggiungere Tlapallan."}
{"id": "3797105", "revid": "19933", "url": "https://it.wikipedia.org/wiki?curid=3797105", "title": "Topiltzin Ce Acatl", "text": ""}
{"id": "3797119", "revid": "19933", "url": "https://it.wikipedia.org/wiki?curid=3797119", "title": "Vandili", "text": ""}
{"id": "3797121", "revid": "1305772", "url": "https://it.wikipedia.org/wiki?curid=3797121", "title": "Gola profonda (disambigua)", "text": ""}
{"id": "3797128", "revid": "102845269", "url": "https://it.wikipedia.org/wiki?curid=3797128", "title": "Cinadone", "text": "Congiura di Cinadone.\nPreparativi per la rivolta.\nUn giorno, quando non era ancora passato un anno dall'incoronazione del re Agesilao II, Cinadone chiam\u00f2 un suo amico nell'agor\u00e0 di Sparta e, mostrandogli l'agor\u00e0 gremita di Spartiati e di uno dei due re, sugger\u00ec allo stesso amico - di cui Senofonte non riporta il nome - l'idea che i re, gli efori e i geronti presenti nella piazza (una quarantina di persone) fossero loro nemici e che tutti gli altri abitanti di Sparta e delle zone limitrofe esclusi dalla cittadinanza, pi\u00f9 di 4000 persone, sarebbero stati al loro fianco nella rivolta.\nTuttavia questo amico, per scrupoli probabilmente religiosi, si rivolse agli Efori, raccontando loro ci\u00f2 che Cinadone gli aveva confidato.\nScoperta e punizione dei rivoltosi.\nGli Efori, venuti a conoscenza del fatto, finsero di inviare Cinadone a catturare alcuni cittadini di Aulone e alcuni Iloti e di inviarlo anche a catturare una donna bellissima, che portava scompiglio in quelle stesse zone.\nCinadone chiese agli Efori un corpo di guardia ed essi ordinarono agli Ippagreti, coloro che dovevano selezionare i soldati da inviare con lui, di scegliere uomini ben precisi, gi\u00e0 preparati dagli Efori all'arresto di Cinadone.\nIl gruppo part\u00ec, seguito da carri che ufficialmente avevano lo scopo di portare i prigionieri auloniti a Sparta, ma quando giunsero ad Aulone il corpo di guardia svel\u00f2 la propria identit\u00e0, arrest\u00f2 Cinadone e lo condusse a Sparta, dove gli Efori lo interrogarono e lui rivel\u00f2 i piani della congiura e i nomi degli altri congiurati.\nSenofonte riferisce che Cinadone e i suoi complici furono condannati a girare attorno all'agor\u00e0 in catene, ma non si sa cosa successe di loro dopo questo fatto.\nInterpretazione dell'evento.\nL'episodio \u00e8 fondamentale per la conoscenza del funzionamento interno della societ\u00e0 spartana: prima di tutto il ruolo dei re di Sparta \u00e8 assolutamente minoritario rispetto a quello degli Efori, che appaiono i veri capi di Stato a Sparta; dobbiamo inoltre a questo brano la nostra conoscenza di quella che viene chiamata \"la piccola assemblea\", la gerusia; \u00e8 tra l'altro l'unico brano in cui vengono citati gli Inferiori, cio\u00e8 la classe sociale formata dagli Spartiati che per motivi economici non possono fornire la quota necessaria per i sissizi e quindi vengono declassati.\nUn altro elemento importante \u00e8 la motivazione della congiura: Cinadone dice di aver cercato di ribellarsi all'ordinamento spartano \"per non essere inferiore a nessuno a Sparta\" e questo dimostra che tra gli Spartani ognuno voleva essere uguale agli altri, mai superiore. Per questo motivo a Sparta non ci furono per lungo tempo episodi di tirannide."}
{"id": "3797136", "revid": "31886", "url": "https://it.wikipedia.org/wiki?curid=3797136", "title": "Giovanni Giraudo", "text": "Biografia.\nLaureato in giurisprudenza presso l'universit\u00e0 di Torino \u00e8 impiegato presso la Camera di Commercio di Cuneo nella divisione \"Ufficio studi assistenza di montagna\", viene eletto Segretario Generale della UNCEM: Unione Comuni ed Enti Montani negli anni Settanta e ne \u00e8 Presidente dal 1954 al 1963, poi Presidente Onorario fino al 2000.\nSvolge attivit\u00e0 saggistica in ambito politico amministrativo e storico sociale ed \u00e8 autore del romanzo storico \"L'eremita di Ripaille.\" "}
{"id": "3797140", "revid": "661526", "url": "https://it.wikipedia.org/wiki?curid=3797140", "title": "Sabino Alberto Di Molfetta", "text": ""}
{"id": "3797141", "revid": "251304", "url": "https://it.wikipedia.org/wiki?curid=3797141", "title": "Citt\u00e0 di Tunisi (incrociatore ausiliario)", "text": "Il Citt\u00e0 di Tunisi \u00e8 stato un incrociatore ausiliario della Regia Marina e una motonave passeggeri italiana, appartenente alla classe Citt\u00e0 di Napoli.\nStoria.\nCostruita tra il 1929 e il 1930 nei Cantieri del Tirreno di Riva Trigoso per la Florio Societ\u00e0 Italiana di Navigazione, con sede a Roma, insieme con la gemella \"Citt\u00e0 di Napoli\", l'unit\u00e0 era originariamente una motonave passeggeri da 5.419 tonnellate di stazza lorda, lunga 119,18 metri tra le perpendicolari e 125,16 metri fuori tutto e larga 15,53 metri, propulsa da due motori Diesel Tosi della potenza di 9.000\u00a0CV asse su due eliche che permettendo la buona velocit\u00e0 di crociera (per una motonave mercantile) di 17 nodi, con una massima di 19 nodi. Lo scafo, in acciaio, aveva tre ponti e altrettanti ordini di bagli, ed era diviso da undici paratie stagne. Dopo il completamento la nave venne iscritta, con matricola 152, al Compartimento marittimo di Palermo, venendo destinata alla linea celere Napoli-Palermo-Tunisi-Tripoli.\nNel marzo 1932 la Florio si fuse con la Compagnia Italiana Transatlantica (CITRA) formando la \u00abTirrenia Flotte Riunite Florio-Citra\u00bb, che il 21 dicembre 1936, a seguito dell'unione con altre compagnie minori, form\u00f2 la Tirrenia Societ\u00e0 Anonima di Navigazione. La \"Citt\u00e0 di Tunisi\" segu\u00ec i mutamenti delle societ\u00e0 armatoriali. \nNel giugno-luglio 1940, in seguito all'ingresso dell'Italia nella seconda guerra mondiale, la \"Citt\u00e0 di Tunisi\" venne requisita dalla Regia Marina e iscritta nel ruolo del naviglio ausiliario dello Stato come incrociatore ausiliario, con matricola \"D 2\".\nArmata con quattro cannoni da 120/45\u00a0mm (secondo altra fonte due da 102/45 Mod. 1917 e uno da 76/40 Mod. 1916 R.M.\u00a0mm), due mitragliere da 20/65\u00a0mm e altrettante da 13,2\u00a0mm, la nave venne assegnata principalmente a compiti di scorta ai convogli, nonch\u00e9 di trasporto truppe e rifornimenti prevalentemente verso il Nord Africa.\nIl 20 novembre 1941 il \"Citt\u00e0 di Tunisi\", insieme con un secondo incrociatore ausiliario, il \"Citt\u00e0 di Palermo\", salp\u00f2 da Taranto alla volta di Bengasi, con la scorta dei cacciatorpediniere \"Malocello\" e \"Zeno\". Tale scorta fu poi rafforzata con l'invio della torpediniera \"Partenope\", proveniente da Bengasi. Dopo una tappa a Suda, il \"Citt\u00e0 di Tunisi\" ne ripart\u00ec per Bengasi insieme con un altro incrociatore ausiliario, il \"Citt\u00e0 di Genova\", con arrivo previsto per il 21 novembre, ma fu costretto a rientrare nel porto cretese assistito dal \"Malocello\", causa un'avaria alle macchine. Riparato il guasto, il \"Citt\u00e0 di Tunisi\" pot\u00e9 ripartire per Bengasi, ove giunse il 24 novembre con un carico di 103 tonnellate di rifornimenti, 476 militari italiani e 289 tedeschi. Durante il viaggio di ritorno la nave venne danneggiata da bombe in seguito a un attacco aereo britannico.\nNel periodo tra il 12 e il 16 novembre 1942 il \"Citt\u00e0 di Tunisi\", insieme con il \"Citt\u00e0 di Napoli\", la moderna motonave da carico \"Caterina Costa\", i piroscafi \"Savigliano\", \"Labor\" e \"Menes\" e i cacciatorpediniere della Squadriglia \u00abMaestrale\u00bb, partecip\u00f2 al trasporto in Tunisia di 3.682 uomini, 2.827 tonnellate di rifornimenti e combustibili e 450 veicoli.\nIl 26 novembre la nave, unitamente alla \"Citt\u00e0 di Napoli\" (le due unit\u00e0 formavano il convoglio \u00abG\u00bb), lasci\u00f2 Palermo per Biserta con la scorta dei cacciatorpediniere \"Mitragliere\", \"Folgore\" e \"Corazziere\" e della torpediniera \"Climene\". Durante la navigazione, nella notte tra il 26 e il 27, il convoglio \u00abG\u00bb s'incroci\u00f2 con il convoglio \u00abLL\u00bb (piroscafi \"Zenobia Martini\" e \"Giuseppe Leva\" e unit\u00e0 di scorta), in navigazione di ritorno da Tripoli a Palermo. Causa una manovra errata da parte della torpediniera \"Circe\", che procedeva \u2013 oscurata e con rotta a zig zag \u2013, quale unit\u00e0 di scorta, in coda al convoglio \u00abLL\u00bb, il \"Citt\u00e0 di Tunisi\" speron\u00f2 la torpediniera: quasi spezzata in due dall'urto, la \"Circe\" si abbatt\u00e9 sul lato di dritta e affond\u00f2 in pochi minuti portando con s\u00e9 66 uomini, mentre 99 superstiti vennero recuperati dal \"Folgore\". \nIl 29 novembre 1942, alle 16:30, l'incrociatore ausiliario lasci\u00f2 Biserta diretto a La Spezia, scortato dalla torpediniera \"Climene\" e dall'incrociatore ausiliario \"Brindisi\". Nel primo tratto della navigazione si aggreg\u00f2 alla scorta anche la motosilurante \"MS 34\".\nAlle 22:10 dello stesso 29 novembre il sommergibile HMS \"Seraph\" attacc\u00f2 il convoglio a 60 miglia per 155\u00b0 (a sud/sudest) di Capo Carbonara e a una trentina di miglia da Marettimo, lanciando quattro siluri contro il \"Citt\u00e0 di Tunisi\", che non fu colpito, e due siluri contro il \"Brindisi\", che venne mancato di stretta misura. Le navi giunsero a La Spezia alle 12:12 del 1\u00ba dicembre.\nSuccessivamente la \"Citt\u00e0 di Tunisi\" venne privata del proprio armamento e trasformata in \u00abnave protetta\u00bb per il trasporto di prigionieri feriti e invalidi, personale tutelato dalle convenzioni internazionali e internati civili e militari da scambiare. Sul fianco della motonave venne dipinta a grandi lettere, onde renderla riconoscibile, la scritta \u00ab\"PROTECTED\"\u00bb. Nel maggio-giugno 1943 l'unit\u00e0, insieme con il piroscafo \"Argentina\" e la nave ospedale \"Gradisca\", partecip\u00f2 a due missioni (una in maggio e una l'8 giugno) di scambio di prigionieri feriti, internati e personale protetto nel porto turco (e neutrale) di Smirne: nelle due missioni vennero scambiate in tutto 9.014 persone.\nRiconvertita in trasporto, la \"Citt\u00e0 di Tunisi\" ebbe le sovrastrutture camuffate in modo da farla apparire come un piroscafo, e fu provvista di cannoni fittizi in legno. \nLa sera dell'11 agosto 1943 la motonave, carica di militari italiani che rimpatriavano, giunse nel porto di Zara, ma le sue eliche s'impigliarono nelle catene e reti di sbarramento tese all'imboccatura del porto. Attorno alle eliche si form\u00f2 un voluminoso groviglio del peso di diversi quintali, che le avvolse completamente entrambe. Dopo una prima ispezione avvenuta verso le cinque del mattino del 12 agosto e un colloquio con il comandante della \"Citt\u00e0 di Tunisi\", un capitano di corvetta, e con un ufficiale tedesco imbarcato sulla stessa nave, lo stesso 12 agosto il palombaro militare assegnato al porto di Zara, il sergente palombaro Francesco Romanelli, incominci\u00f2 a tagliare e districare il groviglio con materiale fornito o requisito dalla VIII Armata, proseguendo il lavoro sino a mezzanotte e riprendendolo l'indomani. Dopo aver liberato prima l'elica di sinistra e poi quella di dritta, Romanelli termin\u00f2 il lavoro a mezzogiorno del 13 agosto, e il mattino successivo la \"Citt\u00e0 di Tunisi\" pot\u00e9 ripartire.\nIl 9 settembre 1943, in seguito all'annuncio dell'armistizio, il \"Citt\u00e0 di Tunisi\" venne catturato dalle truppe tedesche e successivamente ribattezzato \"Heidelberg\". Danneggiata da attacchi aerei alleati, la nave a fine guerra venne abbandonata a San Rocco dalle truppe tedesche in ritirata.\n Riattata nel febbraio 1946, la motonave venne impiegata come trasporto truppe sino all'aprile 1947, quando venne restituita alla Tirrenia. Il 3 giugno 1947 la \"Citt\u00e0 di Tunisi\" riprese il servizio passeggeri di linea, sulla tratta Napoli-Palermo-Tunisi, sulla quale era ancora in servizio nel 1950.\nTra il 1951 e il 1952 la \"Citt\u00e0 di Tunisi\" venne sottoposta a radicali lavori di rimodernamento a Napoli. In seguito a tali lavori la nave risult\u00f2 stazzare 5.474,27 tonnellate di stazza lorda e 2.754,12 di stazza netta, con una portata lorda di 980 tpl e un dislocamento di 6.260 tonnellate. Lo scafo, in acciaio, risult\u00f2 essere diviso da otto paratie trasversali di cui tre parziali, con tre ponti e un ponte parziale, con 1,875\u00a0m di bordo libero, doppi fondi per 385 metri cubi e due cisterne, quella prodiera da 51 metri cubi e quella poppiera da 96 metri cubi. Anche l'apparato motore venne sostituito, con l'installazione di due motori Diesel Ansaldo a due tempi e otto cilindri del diametro di 680\u00a0mm (e corsa 1.100\u00a0mm) che imprimevano a due eliche a pale fisse la potenza di 8.000 CV, consentendo il raggiungimento, alle prove, di una velocit\u00e0 di 19,45 nodi (la velocit\u00e0 di crociera era invece di 18 nodi). La nave era in grado di trasportare 446 passeggeri (58 in prima classe, 152 in seconda, 106 in turistica e 130 in terza) e disponeva di dieci scialuppe per complessivi 556 posti. Vi erano inoltre quattro stive della capacit\u00e0 totale di 1.573 metri cubi, oltre a locali frigoriferi per 99 metri cubi.\nTerminati i lavori, il 28 maggio 1952 la motonave torn\u00f2 in servizio sulla linea Napoli-Palermo-Tunisi. L'8 giugno 1959 la nave, che si trovava nel porto di Napoli, fu tra le prime unit\u00e0 a essere fermata dall'equipaggio nell'ambito di un vasto sciopero da parte della marineria civile italiana.\nSuccessivamente la motonave, modificata per trasportare 58 passeggeri in prima classe, 258 in seconda e 130 in terza, svolse servizio sulla linea Napoli-Reggio Calabria-Catania-Siracusa-La Valletta-Tripoli.\nTrasferita nel 1970 sulla tratta Napoli-Cagliari-Palermo, il 16 novembre dello stesso anno la \"Citt\u00e0 di Tunisi\", lasciata Napoli, giunse a Trieste. Posta in disarmo, la motonave venne venduta per demolizione e smantellata nell'estate 1971."}
{"id": "3797143", "revid": "729019", "url": "https://it.wikipedia.org/wiki?curid=3797143", "title": "Villaverde Alto (metropolitana di Madrid)", "text": "Villaverde Alto \u00e8 una stazione della linea 3 della metropolitana di Madrid e delle linee C4 e C5 della rete di treni di Cercan\u00edas di Madrid.\nSi trova tra le vie Domingo P\u00e1rraga e Valle de Tobalina, nel distretto di Villaverde.\nStoria.\nLa stazione ferroviaria fu costruita nel 1876 e dal 1879 segnava il punto in cui si dividevano le linee ferroviarie per Torrijos e Ciudad Real. Negli anni ottanta venne incorporata nella rete di Cercan\u00edas di Madrid e fu ristrutturata per evitare che i viaggiatori dovessero attraversare i binari.\nIl 21 aprile 2007 fu inaugurata la stazione della metropolitana della linea 3.\nAccessi.\nVestibolo Villaverde Alto\nVestibolo Cercan\u00edas Renfe"}
{"id": "3797150", "revid": "767487", "url": "https://it.wikipedia.org/wiki?curid=3797150", "title": "Le chevalier myst\u00e8re", "text": "Le chevalier myst\u00e9re (titolo italiano \"Il cavaliere misterioso\") \u00e8 un film muto del 1899 diretto ed interpretato da Georges M\u00e9li\u00e8s.\nTrama.\nUno strano cavaliere nella sua stanza progetta ad una lavagna di far apparire una testa parlante, poi prende il disegno che diventa magicamente vero e viene posato sopra il collo di una bottiglia sul tavolo.\nIl cavaliere esulta prendendola e trafiggendola nella sua spada, ma questa non muore e continua a parlare; l'uomo non essendo ancora soddisfatto la riprende e la posa sopra un piedistallo che copre con un lenzuolo per poi toglierlo facendo apparire la testa sopra un corpo vero di una donna.\nInfine il cavaliere la fa sparire, apparire su un tavolo, le toglie il corpo e rimette la testa sulla lavagna che ritorna fantasticamente il disegno di prima."}
{"id": "3797153", "revid": "322321", "url": "https://it.wikipedia.org/wiki?curid=3797153", "title": "Antonio Biglia", "text": "Biografia.\nAntonio Biglia nacque nel dicembre del 1708 a Milano, in seno alla nobile famiglia omonima, figlio del conte Vitaliano e della marchesa Giovanna Cesarini.\nIntrapresi gli studi ecclesiastici venne ordinato sacerdote il 15 agosto 1739. Il 22 luglio 1754 fu eletto arcivescovo titolare di Corinto e contestualmente nominato nunzio apostolico per il Granducato di Toscana, carica della quale per\u00f2 non riusc\u00ec mai a prendere effettivamente possesso a causa della sua prematura morte.\nMor\u00ec il 29 novembre 1755 a Milano e la sua salma venne tumulata nel Duomo di Milano a fianco a quella di altri arcivescovi e cardinali milanesi, su interessamento del fratello Vitaliano e per concessione dell'allora arcivescovo Giuseppe Pozzobonelli.\nGenealogia episcopale.\nLa genealogia episcopale \u00e8:"}
{"id": "3797154", "revid": "287204", "url": "https://it.wikipedia.org/wiki?curid=3797154", "title": "Le chevalier mystere", "text": ""}
{"id": "3797158", "revid": "1983214", "url": "https://it.wikipedia.org/wiki?curid=3797158", "title": "Il cavaliere misterioso", "text": "Il cavaliere misterioso pu\u00f2 riferirsi a tre film:"}
{"id": "3797163", "revid": "1745361", "url": "https://it.wikipedia.org/wiki?curid=3797163", "title": "Criminodinamica", "text": "La criminodinamica \u00e8 una branca della criminologia che studia lo sviluppo ed il mutamento degli atti e fatti criminali o antisociali, attraverso la ricerca e la valutazione dei vari elementi costitutivi.\nCriminosintesi e criminogenesi.\nLa differenza tra criminogenesi e criminodinamica \u00e8 la stessa che esiste tra eziologia e patogenesi dei fenomeni morbosi. In medicina, infatti, mentre l'eziologia studia le cause delle infermit\u00e0, la patogenesi studia i particolari meccanismi attraverso i quali dette cause agiscono per determinare gli effetti morbosi.\nStimoli impellenti e repellenti.\nIn criminologia il problema della dinamica dei singoli eventi criminosi \u00e8 certamente complesso. Poich\u00e9 ogni azione criminosa \u00e8 sempre l'espressione del rapporto che si viene a stabilire nell'individuo tra spinta e resistenza al delitto tra stimoli crimino-impellenti e stimoli crimino-repellenti, la criminodinamica valuta per quale ragione gli uni abbiano il sopravvento sugli altri, determinando il compimento del reato. Solo attraverso tale disciplina \u00e8 possibile valutare la reale natura di ogni reato e precisamente la capacit\u00e0 a delinquere e la pericolosit\u00e0 sociale di ogni individuo.\nPaleo-psiche anomala ed abnorme.\nLa dinamica del delitto \u00e8 legata al grado di sviluppo della capacit\u00e0 criminale ed al grado di resistenza della volont\u00e0. Infatti alla base di ogni predisposizione al delitto vi \u00e8 una ricettivit\u00e0 delittuosa superiore alla media la quale sorge da una struttura psichica anomala sia per deviazione in eccesso o in difetto degli elementi che la costituiscono sia per difetto di sublimazione delle forze istintive ed egoistiche che in essa si ritrovano. Ci\u00f2 significa che ogni predisposizione al delitto \u00e8 sempre legata ad una paleo-psiche abnorme per scarsa evoluzione delle sue forze costitutive e ad una neo psiche difettosa per scarsa capacit\u00e0 inibitoria. Questi difetti della neo psiche possono dipendere sia da anomalie costituzionali che da fattori ambientali sfavorevoli.\nPredisponenti preparanti e scatenanti.\nNella dinamica dei singoli eventi criminosi si ritrovano elementi e fenomeni che interessano sia l'individuo che l'ambiente. Essi sono stati divisi proprio per il modo con cui agiscono in predisponenti preparanti e scatenanti. I preparanti e gli scatenanti si sviluppano ed agiscono sulla base dei fattori causali predisponenti a quali per tale motivo va attribuita grande importanza (emozioni, intossicazioni, suggestioni, etc.); accentuano le forze crimino-impellenti ed inibiscono quelle repellenti. Ci\u00f2 spiega perch\u00e9 i fattori mesologici agiscono come preparanti o scatenanti della criminalit\u00e0. Gli scatenanti, invece, sono presenti in tutte quelle circostanze le quali fanno crollare le resistenze individuali e sono indispensabili per il verificarsi dell'azione criminosa."}
{"id": "3797164", "revid": "38120", "url": "https://it.wikipedia.org/wiki?curid=3797164", "title": "Deep throat", "text": ""}
{"id": "3797165", "revid": "729019", "url": "https://it.wikipedia.org/wiki?curid=3797165", "title": "Confederate States Navy", "text": "La Marina Confederata (Confederate States Navy - CSN) era la marina degli Stati Confederati d'America nel corso della Guerra di secessione americana combattendo la Union Navy.\nOper\u00f2 sia con flottiglie fluviali, sia nelle acque dell'America Settentrionale, sia negli oceani Atlantico e Pacifico, in queste ultime tramite navi corsare e violatori di blocco (in inglese \"blockade runners\"), fino al termine delle operazioni belliche. L'ultima nave ad ammainare la bandiera confederata fu lo sloop corsaro\" Shenandoah\", il 6 novembre 1865.\nPrima della guerra civile.\nNei mesi che precedettero la guerra civile americana 108 ufficiali della US Navy, molti originari degli stati meridionali, diedero le dimissioni dalla marina anche in previsione della guerra imminente. Dopo il 12 aprile 1861, ben 114 ufficiali diedero le dimissioni per tornare a sud. Alcuni ufficiali che si erano dimessi dalla Marina Unionista, nel periodo precedente lo scoppio della guerra fecero ampia opera di proselitismo per trasferire uomini (e, talvolta, anche navi) agli Stati Confederati, tuttavia alcuni ufficiali di origine degli stati meridionali, fra cui spicca il capitano Farragut, non vollero abbandonare la marina a cui avevano prestato giuramento, con Farragut altri 126 ufficiali di origini del sud rimasero fedeli alla propria uniforme. Anche se queste dimissioni rappresentarono un colpo pesante per la Marina Unionista, non tutti gli ufficiali dimissionari passarono alla Marina Confederata.\nLa nascita della CSN.\nImmediatamente dopo la secessione ogni stato confederato cre\u00f2 una propria marina, tuttavia il 21 febbraio 1861, tre giorni dopo l'elezione di Jefferson Davis a Presidente della Confederazione, il Congresso Confederato approv\u00f2 un Atto per la costituzione del Ministero della Marina, il Ministro della Marina fu Stephen Mallory. Mallory inizi\u00f2 immediatamente ad organizzare la Marina Confederata, su quattro dipartimenti:\nA capo di ognuno di questi dipartimenti mise un ex ufficiale della Marina Federale. Dopo questi dipartimenti furono costituiti gli Uffici di Capo delle costruzione (costruzioni di scafi navali), di Ingegnere capo (acquisizione di motori navali) e dei Marines. Il Confederate States Marine Corps era infatti stato costituito il 16 marzo 1861. Altro personale era dislocato in Europa, con l'incarico di acquistare bastimenti per la marina.\nLa flotta operativa era divisa su base geografica in squadroni:\nOgni squadrone era comandato, di norma, da un capitano di vascello (il grado inglese di captain), grado equivalente a quello di colonnello dell'esercito.\nLe navi che agivano come corsari negli oceani operavano in modo totalmente indipendente.\nGli ufficiali erano inquadrati come \"regular\" che comprendeva tutti i dimissionari dalla Marina Unionista, mentre nel 1863 fu creata la marina \"volounteer\" in cui vennero inseriti gli ufficiali pi\u00f9 giovani e motivati. Alla fine della guerra la Marina Confederata comprendeva meno di 800 ufficiali, in tutto (considerando dimissioni e decessi) gli ufficiali della Marina Confederata furono circa 1000. I gradi della marina erano: Ammiraglio, Capitano (I capitani comandanti uno squadrone avevano un titolo onorifico equivalente al Commodoro federale), Comandante, Primo Luogotenente, Secondo Luogotenente, Mastri (ingegneri, chirurghi, pagatori).\nL'Accademia galleggiante.\nL'accademia fu istituita praticamente il 16 marzo 1861, quando il presidente Davis fu autorizzato a creare i cadetti di marina. Per sede dell'Accademia Navale fu scelta la nave \"CSS Patrick Henry\", un battello a vapore a ruote laterali, a cui era stata aggiunta una protezione con lamiere di ferro ed era stato montato un armamento offensivo. La nave fu ancorata alla foce del fiume James. A bordo della \"Patrick Henry\", talvolta le lezioni erano interrotte per attacchi nemici, dato che la \"flottiglia del James\" (Unionista) aveva le basi a pochi chilometri di distanza. Uno dei cadetti afferm\u00f2 che \u00abquella nave era la pi\u00f9 realistica nave scuola mai esistita\u00bb. Alla fine, quando fu necessario evacuare Richmond, il \"Patrick Henry\" fu incendiato e gli allievi (circa 60) furono utilizzati come scorta della riserva aurea e degli archivi del governo confederato, il 2 maggio 1865 il sovraintendente mise in libert\u00e0 i cadetti, avendo completato onorevolmente il servizio, dando loro cibo sufficiente perch\u00e9 potessero tornare alle loro case. In tutto furono diplomati solo 48 cadetti.\nLe Navi.\nLe navi della marina confederata vennero prese in parte ai nordisti all'atto della secessione, per lo meno quelle poche che rimasero bloccate nei porti confederati, o trasformate da battelli esistenti in navi da guerra, o in casi meno numerosi costruite ex novo. Spesso la corazzatura veniva fatta con materiali di fortuna come rotaie, balle di cotone sotto lo strato superficiale ad assorbire l'urto delle granate perforanti, o altro materiale a seconda dei casi. Una delle navi pi\u00f9 famose della marina confederata fu la ex fregata a vapore nordista \"Merrimack\", ai lavori a Norfolk allo scoppio delle ostilit\u00e0, bruciata parzialmente dai nordisti dopo la resa di Fort Sumter e ricostruita come \"nave corazzata\" nella famosa CSS Virginia, che con la USS Monitor fu protagonista del primo scontro tra navi corazzate nella storia.\nGi\u00e0 nell'ottobre del 1861 erano in costruzione nei cantieri del sud, oltre alla \"Virginia\", ben quattro navi corazzate, cio\u00e8 la \"Tennessee\", la \"Louisiana\", la \"Mississippi\" e la\" Arkansas\". Da un rapporto del 27 agosto 1862 si ricava che il dipartimento della marina aveva costruito 12 navi da guerra e ne aveva 9 in costruzione, aveva in fase di approntamento 12 \"navi corazzate\", mentre erano operative una batteria corazzata ed un \"ariete\" corazzato.\nOltre alle costruzioni lo stato confederato si rivolse agli acquisti all'estero, particolarmente in Gran Bretagna, per opera del comandante James D. Bulloch che fu inviato a Londra l'8 maggio 1861 dal Ministero della Marina con istruzioni segrete per l'acquisto sia di navi corazzate sia di incrociatori convenzionali da utilizzare per la guerra di corsa.\nRanghi.\nI marinai e gli ufficiali vestivano con un'uniforme grigia.\nMentre le divise degli ufficiali erano spesso di fattura artigianale e costosa le divise dei marinai erano molto economiche e a volte vestivano abiti civili quando venivano a mancare il vestiario.\nSia gli ufficiali che i marinai erano uomini bianchi che percepivano uno stipendio; mentre il pi\u00f9 delle volte gli schiavi neri sulle navi si occupavano della sala macchine dove svolgevano il lavoro di fuochisti (alimentare le caldaie del motore della nave col carbone) sotto il comando di ufficiali bianchi.\nUfficiali di mare (\"Sea Officers\").\nVestivano un'uniforme grigia con spalline blu.\nUfficiali medici (\"Medical Officers\").\nGli ufficiali medici si occupavano della salute dei marinai sulle navi. \nI problemi operativi della Marina Confederata.\nAppena iniziata la guerra, la Marina Federale stabil\u00ec il blocco alle coste degli stati confederati fin dall'aprile del 1861, e, in base alla Dichiarazione di Parigi del 1856, era tenuta ad operare attivamente con \u00abuna forza sufficiente per vietare realmente l'accesso al litorale nemico\u00bb, per questo motivo la Marina Federale si preoccup\u00f2 di iniziare le operazioni di blocco fin dai primi giorni di maggio.\nI problemi che la Marina Confederata doveva risolvere erano sostanzialmente, dal punto di vista difensivo:\nVice versa, dal punto di vista offensivo:\nUn problema a parte era che le operazioni difensive non potevano essere totalmente a carico della Marina, ma dovevano essere effettuate in stretta collaborazione con l'Esercito. Altro problema rilevante era la natura delle coste atlantiche della Confederazione, in quanto dalla foce del Potomac a Charleston la costa \u00e8 paludosa, mentre a sud di Charleston la costa \u00e8 coperta da una serie di isole e da un numero molto elevato di canali e, se queste caratteristiche rendevano pi\u00f9 facili le operazioni locali di rottura del blocco, d'altra parte rendevano molto pi\u00f9 difficoltosa la difesa della costa da attacchi nemici\nLa marina confederata inoltre doveva confrontarsi con la ben superiore marina dell'Unione; per dare un'idea dello squilibrio qui sono i dati riferiti al 1861:\nLa Marina Confederata doveva impegnare 14822\u00a0km di coste (tutta la costa atlantica, compreso il golfo del Messico degli attuali Stati Uniti), di cui circa 4500 in mano all'Unione, quindi la Confederazione doveva difendere pi\u00f9 di 10000\u00a0km di coste. La produzione navale della Confederazione, inoltre, era irrisoria nei confronti di quella dell'Unione e negli stati sudisti si trovavano solo due cantieri militari, a Pensacola (bloccato da terra dalle forze unioniste) ed a Norfolk. Non avendo gi\u00e0 una marina, la Confederazione tent\u00f2 di contrastare la superiorit\u00e0 numerica unionista sviluppando nuove tecnologie navali, e Mallory individu\u00f2 tre aree in cui poteva operare in tal senso:\nLa guerra di secessione fu la prima guerra in cui vennero usati estensivamente i trasporti meccanici, cio\u00e8 le ferrovie ed i battelli fluiviali (che ormai erano propulsi da motori a vapore), quindi chi fosse riuscito a vincere la battaglia delle ferrovie e delle vie d'acqua avrebbe posto una pesante ipoteca sulle sorti della guerra. Una via d'acqua di notevole importanza era proprio il Potomac, sbarrato per tutto il suo tratto navigabile dal formidabile campo trincerato di Washington. Tuttavia era ancora pi\u00f9 importante il Mississippi, che praticamente rappresentava il collegamento fra il cuore della Confederazione ed il Texas, che era una base logistica (per le forniture di carne) e strategica (per il confine con il Messico) fondamentale per gli Stati Confederati. Il Mississippi inoltre rappresentava un ostacolo per un'invasione da ovest praticamente insuperabile senza il controllo delle sue acque.\nLe operazioni fluviali.\nLa difesa dei fiumi.\nLa difesa dei fiumi fu incentrata pi\u00f9 sulle fortificazioni che sul contrasto diretto alle flottiglie unioniste, l'unica flottiglia veramente operativa fu quella del Mississippi.\nLe azioni sul Mississippi e gli affluenti.\nLa flottiglia del Mississippi era di base a New Orleans sulle navi \"Louisiana\" (nave corazzata), \"Manassas\" (ariete corazzato), \"Maurepas\", \"Ponchartrain\", \"McRae\", \"Livingston\", \"Polk\", \"Calhoun\", \"Jackson\", \"Ivy\", \"Mobile\", \"Segur\", \"St Mary's\" e due batterie corazzate, mentre la \"Mississippi\" era una nave corazzata ancora in costruzione. Le due navi pi\u00f9 potenti, cio\u00e8 la \"Louisiana\" e la \"Manassas\", erano menomate dalla scarsa potenza dei loro motori, tanto che la \"Louisiana\" fu usata come batteria galleggiante e la \"Manassas\", sebbene abbia speronato diverse unit\u00e0 nemiche, non provoc\u00f2 mai gravi danni. All'inizio del 1862 una squadra, composta da \"McRae\", \"Ivy\", \"Livingston\", \"Maurepas\", \"Ponchartrain\", \"Polk\", \"Calhoun\" e \"Jackson\" fu inviata a monte di New Orleans, all'Isola 10, mentre alcune navi furono disarmate per costituire batterie a terra o affondate per vari motivi, \"McRae\", \"Ivy\" e \"Jackson\" rientrarono a New Orleans e le quattro unit\u00e0 restanti prima si ritirarono su Fort Pillow e, alla caduta di questo, si dispersero nello Yazoo e due sul White River.\nIl 16 aprile 1862 una forza federale al comando dell'ammiraglio Farragut si present\u00f2 alla foce del Mississippi, la forza era formata da: \"Hartford\", \"Pensacola\", \"Brooklin\" e \"Richmond\" (navi a vapore ad elica), \"Mississippi\" (nave a vapore a ruote laterali), \"Oneda\", \"Varuna\", \"Iroqois\" e \"Cayuga\" (sloop ad elica), \"Itasca\", \"Katahdin\", \"Kennebec\", \"Kineo\", \"Pinola\", \"Sciota\", \"Winona\" e \"Wissahickon\" (cannoniere ad elica) per un totale di 154 cannoni, supportate da sei cannoniere e 20 navi armate di mortaio da 13 in (330\u00a0mm) sotto il controllo del comandante Porter, destinate al bombardamento delle fortificazioni. A questa forza si contrapponevano i forti posti alla foce del Mississippi e le navi confederate \"Louisiana\", \"Manassas\", \"McRae\" e \"Jackson\", la nave \"Governor Moore\" (della marina nazionale della Louisiana) e sei arieti corazzati, organizzati come forza indipendente. Il corso del fiume, circa 800 m a valle dei forti, era sbarrato da una palizzata in legno di cipresso e navi ancorate e collegate da catene. Il bombardamento dei forti inizi\u00f2 il 18 aprile, e la \"Louisiana\", attraccata poco a monte del forte St.Philip, rinunzi\u00f2 ad intervenire per il rischio di essere colpita dal tiro indiretto dei mortai, in quanto non aveva protezioni orizzontali. Il 20 aprile le cannoniere \"Itasca\" e \"Pinola\" tentarono di minare lo sbarramento, senza tuttavia che la mina esplodesse, ma le cannoniere riuscirono a tagliare le catene che tenevano insieme la palizzata, che fu parzialmente demolita dalla corrente. Intanto i confederati inviavano brulotti incendiari a valle del fiume, che, tuttavia, non provocavano danni alle navi federali a causa delle modalit\u00e0 di impiego isolati anzich\u00e9 a massa, il 24 aprile, approfittando anche del fatto che nel corso della notte non furono utilizzati brulotti, la flotta federale forz\u00f2 il passaggio dei forti. Le navi di Farragut (che era a bordo della \"Hartford\"), guidate dalla \"Cayuga\", attraversarono le ostruzioni a partire dalle 3:30 della notte del 24 aprile in linea di fila su tre divisioni. La flottiglia del Mississippi accett\u00f2 battaglia, ma la \"Manassas\", pur avendo speronato diverse navi nemiche, non provoc\u00f2 danni sensibili, mentre la sola \"McRae\" impegn\u00f2 la flotta nemica, subendo gravi perdite nell'equipaggio fra cui il comandante. Alla conclusione dello scontro la \"Manassas\" fu portata all'incaglio, mentre la \"McRae\" si ripar\u00f2 sotto la protezione della \"Louisiana\", che non si era spostata dal suo attracco, ma aveva duellato con le navi nemiche, subendo anche lei la perdita del comandante. La \"Governor Moore\" riusc\u00ec a speronare ed affondare la \"Varuna\", mentre il rimorchiatore \"Mosher\" riusc\u00ec ad incendiare la \"Hartford\", finendo comunque distrutto nell'azione. A mezzogiorno Farragut, che aveva perso solo tre navi, ancor\u00f2 la sua squadra di fronte a New Orleans. I forti continuarono a resistere fino al 27 aprile, ed alla caduta di essi fu incendiata anche la \"Louisiana\", ponendo cos\u00ec fine ad ogni forma di resistenza alla foce del fiume.\nDopo la caduta di New Orleans e dell'Isola 10 i resti della flottiglia del Mississippi erano chiusi a valle dalla forza di Farragut ed a monte dalle cannoniere del comandante Foote, quindi l'unico punto d'appoggio sul fiume erano Memphis, dove erano in costruzione altri due arieti corazzati, l'\"Arkansas\" ed il \"Tennessee\", e la fortezza di Vicksburg.\nA Memphis era anche di stanza una forza di protezione della citt\u00e0 su 8 arieti, equipaggiati da personale esperto della navigazione fluviale. Il commodoro Davis mosse verso Memphis da Fort Pillow, con cinque cannoniere, mentre restavano al forte 9 arieti corazzati federali. Il 6 giugno 1862 all'alba le cannoniere si presentarono davanti a Memphis, mentre le unit\u00e0 confederate uscivano per contrastarle. Appena iniziato lo scontro, sentendo il rumore delle cannonate, partirono da Fort Pillow gli arieti federali \"Queen of West\" e \"Monarch\" per intercettare gli arieti sudisti. Dopo una battaglia convulsa la flottiglia confederata di protezione a Memphis fu distrutta o dispersa e la citt\u00e0 rimase indifesa.\nAlla caduta di Memphis il \"Tennessee\", incompleto, fu dato alle fiamme, mente in precedenza l'\"Arkansas\" era stato rimorchiato sul fiume Yazoo, prima a Greenwood e successivamente a Yazoo City dove aveva terminato l'approntamento. Intanto, il 28 giugno Farragut riusciva a forzare il passaggio a Vicksburg ed a portarsi fra la citt\u00e0 e la foce dello Yazoo. Il tenente di vascello Brown, comandante dell'\"Arkansas\" decise di portare la sua nave a Vicksburg, bloccata dalle forze di Farragut che avevano risalito il fiume ed erano tre miglia a valle della confluenza dello Yazoo nel Mississippi. Farragut fu informato il 13 luglio che l'\"Arkansas\" era pronto a salpare per impegnare le forze unioniste sul Mississippi, quindi prese le opportune contromisure inviando due cannoniere, una delle quali corazzata, ed un ariete nello Yazoo. L'\"Arkansas\" tent\u00f2 il forzamento del Mississippi il 15 luglio 1862, ma, ancora a sei miglia dalla foce dello Yazoo, fu intercettato da tre navi federali, nel combattimento che ne segu\u00ec la nave corazzata federale \"Carondelet \" fu costretta ad incagliarsi, mentre le altre due navi ruppero il contatto. L'\"Arkansas\", senza perdere tempo a catturare la \"Carondelet\", prosegu\u00ec verso il Mississippi, pur avendo il comandante gravemente ferito e due dei piloti uccisi ed avendo subito danni al fumaiolo che avevano ridotto la sua velocit\u00e0 ad un nodo, decisa comunque a sfruttare la corrente per sfidare le forze di Farragut. Fortunatamente per l'\"Arkansas\" le navi di Farragut non erano pronte a muovere, avendo le caldaie spente, quindi in pochi minuti, sparando con tutti i cannoni e sfilando lungo le navi nemiche che rispondevano al fuoco, la nave confederata lasci\u00f2 indietro la squadra nemica, subendo solo due colpi da 11 in (280\u00a0mm) e danneggiando gravemente l'ariete \"Lancaster\", riuscendo a portarsi sotto la protezione dei cannoni di Vicksburg senza essere intercettata. L'\"Arkansas\" era entrata nella rada di Vicksburg con la bandiera spiegata e con l'entusiasmo della popolazione civile e dei militari, ma Farragut non considerava irreversibile il risultato, quindi nella notte stessa riport\u00f2 la flotta sotto Vicksburg per tentare di affondare l'ariete confederato o di forzare il blocco per proteggere il basso corso del Mississippi, il forzamento, anche se provoc\u00f2 danni all'Arkansas, fu pagato a caro prezzo dalle navi unioniste. Un tentativo, effettuato il 22 luglio, di attaccare la nave da monte del fiume con la cannoniera \"Essex\" e l'ariete \"Queen of the West\" fu un completo fallimento, in quanto le due navi furono entrambe danneggiate e il \"Queen of the West\" fu costretto a rientrare mezzo demolito. Questo fatto rappresent\u00f2 al collasso le forze unioniste che ta il 24 ed il 28 luglio tolsero l'assedio a Vicksburg. L'\"Arkansas\" fu persa successivamente il 3 agosto, per un guasto alle macchine e la successiva distruzione da parte dell'equipaggio, durante un tentativo di appoggiare forze di terra guidate dal generale Breckinridge che attaccavano Baton Rouge.\nDopo la perdita dell'\"Arkansas\" le operazioni sul Mississippi rimasero appannaggio delle cannoniere nordiste, finch\u00e9, dopo l'approntamento dell'ariete \"Webb\" e la cattura del \"Queen of the West\", il 24 febbraio 1863 i due arieti confederati impegnarono ed affondarono l'\"USS Indianola\" che stava attaccando il traffico fluviale confederato a valle di Vicksburg.\nLa flottiglia del James.\nLe navi confederate presenti sul James nell'estate del 1864 erano le navi corazzate \"Virginia\", \"Richmond\" e \"Fredericksburg\", e le cannoniere \"Nansemond\", \"Hampton\", \"Drewry\", \"Roanoke\", \"Beaufort\" e \"Raleigh\", queste navi furono bloccate da uno sbarramento messo in opera dai federali e furono distrutte dai loro equipaggi il 2 aprile 1865, alla caduta di Richmond.\nGuerra di mine.\nUno dei nuovi metodi di guerra utilizzati dalla CSN fu l'utilizzo di mine sia subacquee sia galleggianti, la prima mina galleggiante fu scoperta sul fiume Potomac presso Aquia Creek il 9 luglio 1861, ma ben presto furono avvistate altre mine ad Hampton Road e sul fiume James. Presto alle mine a contatto furono aggiunte le mine (subacquee) a esplosione controllata elettricamente, che potevano essere fatte esplodere solo quando in bersaglio pagante si trovava nella loro vicinanze. Nel corso della guerra le navi unioniste affondate dalle mine furono ben 58.\nPraticamente furono minati anche l'alveo del Savannah, nel 1862.\nSullo Yazoo la cannoniera USS \"Cairo\" \u00e8 affondata da una mina (12 dicembre 1862).\nI tipi di mine utilizzate dalla Marina Confederata furono praticamente tutti quelli teoricamente classificabili, le mine ad ancoramento e le mine derivanti (ad accensione automatica) sia quelle ad accensione controllata mentre, per evidenti motivazioni tattiche, non studi\u00f2 le controtorpedini, come la Marina Federale.\nLe operazioni navali nelle acque del Nord America.\nIl primo scontro con la Marina Federale avvenne il 12 ottobre 1861, quando una squadriglia federale, composta da \"Richmond\", \"Vincennes\", \"Preble\" e \"Water Witch\", tentando di forzare la foce del Mississippi, incontr\u00f2 una squadrone della Marina Confederata composto dalla navi \"Manassas\" (ariete corazzato), \"Mc Rae\", \"Ivy\", \"Tuscarora\", \"Calhoun\", \"Jackson\" e dal rimorchiatore \"Watson\". Lo scontro si risolse in una vittoria tattica dello squadrone confederato, che costrinse le navi nemiche a ritirarsi.\nGi\u00e0 prima di questo scontro, gli Stati Uniti mossero verso le coste meridionali con l'intenzione di occupare i \"sound\", cio\u00e8 le aree lagunari, attorno a Capo Hatteras. L'esercito confederato aveva fortificato le posizioni del canale Hatteras, che portava al cuore dei \"sound\", con due forti muniti di 35 cannoni, ma il 27 agosto 1861 la marina federale si present\u00f2 davanti ai forti ed inizi\u00f2 un violento bombardamento che, dopo due giorni, li costrinse alla resa. Nel gennaio 1862 la marina federale invi\u00f2 una forza di 17 navi da guerra a trasportare un corpo da sbarco di 12000 uomini, la quale arriv\u00f2 a capo Hatteras il 12 gennaio. La marina confederata riun\u00ec uno squadrone di 9 cannoniere presso l'isola di Roanoke, la flotta unionista aveva 19 navi con 54 cannoni, mentre lo squadrone confederato aveva 8 navi con 9 cannoni, la battaglia ebbe luogo il 7 febbraio e termin\u00f2 con la ritirata delle navi confederate che avevano terminato le munizioni, in questo modo la CSN fu costretta fuori dai \"sound\" della Carolina del Nord.\nDopo la caduta di Norfolk la Marina Confederata, avendo recuperato la \"Merrimac\" ed effettuato sulla nave estesi lavori che l'avevano trasformata in un ariete corazzato rinominato \"CSS Virginia\", l'8 marzo 1862 usc\u00ec da Norfolk con le cannoniere \"Beaufort\" e \"Raleigh\", mentre lo squadrone del James (battelli \"Patrick Henry\", \"Jamestown\" e \"Teaser\") si avvicinava a Newport News (distante 12 miglia da Hampton Roads, dove era stanziata una squadra federale). L'8 marzo la squadra federale di Hampton Roads era sulle fregate \"Congress\", \"Cumberland\" (a coprire Newport News) e \"Minnesota\", \"Roanoke\", \"St. Lawrence\" (ancorate a Old Point, 6 e 1/2 miglia da Newport News). Nel corso della prima giornata di combattimento il \"Virginia\" affond\u00f2 la \"Cumberland\", ma, avendo perso il rostro, si ritir\u00f2 su Norflolk, mentre \"Beaufort\" e \"Raleigh\" costringevano alla resa la \"Congress\", successivamente distrutta in seguito all'intervento dell'artiglieria federale contro la nave, e forzavano all'incaglio la \"Minnesota\". Nel corso della notte la Marina Federale fece arrivare di fronte a Newport News la cannoniera \"Monitor\", che si ancor\u00f2 presso la \"Minnesota\". La mattina successiva un duello inconclusivo fra \"Virginia\" e \"Monitor\", in cui la \"Virginia\" non fu in grado di danneggiare la \"Monitor\" speronandola, avendo perso il rostro nella giornata precedente, e la \"Monitor\" non fu in grado di prendere una posizione vantaggiosa per usare i suoi pezzi in torretta contro la \"Virginia\", termin\u00f2 con la \"Monitor\" che si ritirava verso Old Point e la \"Virginia\" che rientrava a Norfolk per effettuare le riparazioni necessarie. Le due navi rimasero a coprire le loro basi fino alla caduta di Norfolk, che avvenne il 10 maggio, i confederati a quel punto incendiarono la \"Virginia\" che era ancora ai lavori per riparare i danni della battaglia.\nIl 30 gennaio 1863 alle 11:30 di notte le navi corazzate confederate \"Palmetto State\" e \"Chicora\" salparono da Charleston per attaccare la flotta federale che bloccava la citt\u00e0. Tale flotta era composta dalle navi da guerra \"Housatonic\", \"Ottawa\" e \"Unadilla\" e da sette mercantili convertiti all'uso bellico. Alla luce della luna (era l'undicesimo giorno del mese lunare) le navi accostarono alla barra per superarla alle 4 del mattino, trovando, ancorata a poca distanza la nave \"Mercedita\". Approfittando della bassa sagoma della nave la \"Palmetto State\" super\u00f2 la barra, accostando poi verso la \"Mercedita\", speronando la nave e contemporaneamente sparando con il pezzo di prua, non lasciando quindi nessuna speranza alla nave federale. L'azione, naturalmente non pass\u00f2 inosservata e la \"Chicora\", che aveva superato la \"Palmetto State\", venne impegnata dalle navi federali. Inizialmente la \"Chicora\" costrinse alla resa la \"Keystone State\" (che successivamente al combattimento si allontan\u00f2 dall'area del combattimento), intanto la \"Palmetto State\" impegn\u00f2 la \"Memphis\" e la \"Quaker City\", costringendole ad abbandonare il campo, seguite da altre navi della flotta che manteneva il blocco. Alle 8:45 le navi confederate si ancorarono a nord-est dell'imboccatura della baia di Charleston, rientrando nel pomeriggio senza aver subito danni. Nel corso dell'attacco a Charleston nell'autunno dello stesso anno la \"Chicora\" partecip\u00f2 attivamente alla difesa, coordinando il suo fuoco con quello di forte Sumter che proteggeva l'accesso alla baia.\nTentativi di spezzare il blocco in vari punti con altre navi nel corso del 1863 non ebbero successi significativi.\nIl 4 agosto del 1864 Farragut con 18 navi fra cui i monitor \"Tecumseh\", \"Manhattan\", \"Winnebago\" e \"Chickasaw\" si present\u00f2 davanti alla baia di Mobile, difesa, oltre che dai forti posti all'imbocco e dai campi minati entro la baia, dalla nave corazzata \"Tennessee\" e dalle cannoniere \"Morgan\", \"Gaines\" e \"Selma\". Il giorno successivo la squadra federale tent\u00f2 il forzamento del passaggio, Il primo tentativo di forzare l'ingresso alla baia port\u00f2 alla perdita del \"Tecumseh\", squarciata da una mina, tuttavia la nave ammiraglia di Farragut , la \"Hartford\", riusc\u00ec a forzare l'ingresso, senza essere danneggiata dalle mine, che pure urtarono diverse volte lo scafo. Dietro all'\"Hartford\" seguirono le altre corvette e le tre corazzate supersititi che ebbero ragione in breve tempo delle cannoniere confederate. La \"Tennessee\", dopo un lungo scontro con tutta la flotta federale, infine fu gravemente danneggiata dal tiro dei tre monitor federali, ed alle 10 fu obbligata ad ammainare la bandiera. Il 23 agosto, con la resa dei forti, la flotta di Farragut poteva attaccare Mobile.\nLe torpediniere.\nLe torpediniere furono inventate dalla Marina Confederate nel corso dell'assedio di Charleston dal capitano del genio Francis D. Lee, che le propose al generale Beauregard che comandava la difesa della citt\u00e0. Le torpediniere erano battelli estremamente leggeri (quindi veloci e manovrieri) che portavano un ordigno esplosivo fissato ad una lunga pertica a sua volta collegata alla prua del battello. In prossimit\u00e0 del bersaglio la pertica veniva inclinata in modo tale da portare l'esplosivo a contatto col bersaglio sotto la linea di galleggiamento, provocando quindi note voli danni. Sebbene il generale Beauregard fosse immediatamente entusiasta dell'idea, il commodoro Ingrahm, comandante delle forze navali della citt\u00e0, non appoggi\u00f2 questo nuovo mezzo bellico. Tuttavia la resistenza fu vinta dal tenente della CSN W.T. Glassell, che fece ostruire un battello a vapore, chiamato \"David\", progettato esplicitamente a quello scopo, i mezzi ed il denaro per la costruzione furono forniti da un privato cittadino, Theodere Stoney; convinto della validit\u00e0 delle teorie di Glassell. Il \"David\", essendo propulso a vapore, non poteva immergersi completamente, ma navigava a pelo d'acqua con solo il boccaporto ed i fumaiolo che sporgevano dall'acqua. Il 5 ottobre 1863 il \"David\" attacc\u00f2 la corazzata \"New Ironsides\", danneggiandola gravemente ma, a causa dell'esplosione della torpedine, i fuochi della torpediniera si spensero, e, prima che fossero riattivati, Glassel ed un marinaio furono catturati, essendosi gettati in acqua. Gli altri due marinai e la torpediniera rientrarono invece a Charleston.\nI sommergibili.\nNel corso dell'assedio di Charleston la Marina Confederata, avendo constatato la validit\u00e0 delle torpedini, prov\u00f2 ad utilizzare anche navi completamente sommergibili, ma, dato che non era possibile utilizzare la propulsione a vapore, dovette utilizzare la forza muscolare dell'equipaggio di sei uomini. La \"Hunley\" (dal nome di un tecnico che aveva partecipato alla costruzione) fu provata prima di essere utilizzata, ed affond\u00f2 quattro volte, ogni volta con la perdita di tutto l'equipaggio, tuttavia il tenente Dixon dell'esercito si offr\u00ec volontario per guidarla contro le corazzate federali.\nLa \"CSS Hunley\" pass\u00f2 alla storia come il primo sottomarino ad affondare una nave nel corso di un'azione di guerra, fatto eccezionale per l'epoca, mai pi\u00f9 verificatosi sino alla prima guerra mondiale. Il battello venne preceduto da altri modelli sperimentali che ebbero scarso successo ed alcuni incidenti, che costarono la morte di alcuni membri dell'equipaggio.\nL\"'Hunley\" era lungo circa 10 metri, era propulso dalla forza muscolare di sette dei suoi otto uomini di equipaggio che ne azionavano l'elica attraverso un lungo albero a gomiti e montava sulla prora un palo lungo 12 metri con all'estremit\u00e0 una carica esplosiva di 41\u00a0kg di polvere da sparo. Il 17 febbraio 1864, condotto dal tenente George E. Dixon e propulso dal resto dell'equipaggio, composto da volontari, fu diretto contro la sloop-of-war nordista USS \"Housatonic\" (1240 tonnellate), presso il porto di Charleston, nella Carolina del Sud. La nave affond\u00f2 rapidamente in seguito all'esplosione della carica infissa sul suo scafo dal sottomarino attaccante che affond\u00f2 a sua volta prima del rientro in porto, forse a causa dell'onda di pressione dovuta all'esplosione o, pi\u00f9 probabilmente, speronato inavvertitamente da una nave accorsa sul luogo.\nI violatori del blocco.\nI violatori di blocco inizialmente non facevano parte della CSN, tuttavia venivano utilizzati dal governo sudista prima per trasportare materiale bellico, finch\u00e9 il 6 febbraio 1864 non fu presa la decisione di mettere sotto controllo del Governo confederato tutto il commercio con l'estero, da quel momento i violatori del blocco furono obbligati a mettere a disposizione del governo almeno met\u00e0 (talvolta due terzi) dello spazio disponibile sulla nave. Le navi dei violatori del blocco sfruttavano l'ingegneria pi\u00f9 avanzata del tempo, il pi\u00f9 celebre violatore del blocco, il piroscafo \"Banshee\" aveva la struttura totalmente in acciaio, con una stazza di 500 t aveva un pescaggio di soli 2,5 m e, grazie alla sua forma affusolata, riusciva a raggiungere 11 nodi, velocit\u00e0 elevata per gli standard dell'epoca. Il \"Banshee\" comp\u00ec 7 viaggi, andando distrutto all'ottavo con tutto il carico e forn\u00ec ai suoi finanziatori un profitto del 700% su tutte le spese. Oltre a questi miglioramenti tecnologici i violatori di blocco si basarono anche sulla mimetizzazione, dipingendo le navi in modo tale che non fossero distinguibili dalle acque marine e procedendo di notte ad un totale oscuramento della nave.\nOltre ai violatori di blocco privati, il governo confederato acquis\u00ec navi in Gran Bretagna, il primo piroscafo ad attraversare l'atlantico sotto bandiera confederata fu il \"Fingal\" (acquistato a Londra), che giunse a Savannah con un carico di materiale strategico, mentre il generale Josiah Gorgas aveva provveduto ad armare una piccola flotta di violatori di blocco sotto il controllo della Direzione di Artiglieria, che trasportarono, tra l'altro, in un solo anno 113.504 armi individuali e 5 cannoni Blakely di calibro superiore a 8 in. La \"Fingal\", fu successivamente convertita in nave corazzata con il nome \"Atlanta\", ma, alla sua prima uscita il 17 giugno 1863, impegnata dai monitor federali\" Weehawken\" e \"Nahant\", fu forzata all'incaglio e distrutta a cannonate.\nI violatori di blocco partivano dai porti europei per arrivare generalmente all'Avana (per i porti confederati sul Golfo del Messico) o Nassau (Bahamas) (per i porti confederati dell'Atlantico). Il maggior vantaggio di Nassau era la possibilit\u00e0 di accostarsi fino a 50 miglia dalla costa della Florida restando in acque territoriali britanniche. Queste 50 miglia erano percorse di notte a piena velocit\u00e0 arrivando sotto costa (dove gli incrociatori unionisti, dato il loro pescaggio pi\u00f9 elevato, non erano in grado di inseguirli) e proseguendo, sempre a piena velocit\u00e0 fino a portarsi sotto la protezione delle batterie di Fort Fisher.\nI successi dei violatori di blocco comunque andarono declinando per tutto il corso della guerra, mentre nel 1861 veniva catturato circa il 10% dei violatori di blocco, nel 1865 la percentuale era salita al 50%, dalle statistiche della marina federale sembra che nel corso di tutta la guerra siano stati catturati o affondati circa 1500 violatori del blocco, mentre i viaggi portati a termine con successo furono circa 8250. Ancora nel tardo autunno del 1864 in un mese ben 43 violatori del blocco riuscirono a raggiungere i porti confederati.\nI corsari oceanici.\nLa guerra di corsa ebbe il suo inizio il 17 aprile 1861, quando il presidente Davis offr\u00ec, con un proprio proclama, lettere di marca a tutti i privati che avessero armato vascelli con equipaggi civili per effettuare la guerra di corsa contro il traffico unionista. Il primo vascello corsaro fu lo \"shooner\" da 52 t \"Savannah\", che ricevette la lettera di marca N\u00b0 1. In totale i corsari privati furono 25, con 27 catture, l'\"asso\" dei corsari fu la nave \"Jefferson Davis\" con 8 catture. Fino al 1862 la guerra da corsa effettuata da privati ebbe un certo effetto ,ma, con il rinforzarsi del blocco unionista, non fu pi\u00f9 possibile portare le navi catturate nei porti confederati, mentre rimasero chiusi i porti francesi e britannici in considerazione della neutralit\u00e0 di questi due stati.\nIl primo corsaro direttamente agli ordini del governo sudista fu il comandante Raphael Semmes, che, cercando fra le navi disponibili nei porti del sud, aveva trovato un piccolo vapore da 437 t, il piroscafo a elica gi\u00e0 spagnolo \"Marquis de Habana\", che fece trasformare nel \"CSS Sumter\" e di cui assunse il comando.\nTalvolta, come nel caso della \"USS Satellite\", abbordata e catturata alla foce del Rappahannock il 20 agosto 1863, vennero usate navi federali per brevi periodi prima che venissero inviate forze nemiche per contrastarle\nI vascelli corsari della CSN furono \"Sumter \"(18 navi catturate), \"Florida\" (58 navi catturate, comprese 21 da unit\u00e0 di appoggio), \"Alabama\" (64 catture), \"Georgia\" (nessuna cattura), \"Rappahannock\" (nessuna cattura), \"Tallahassee\" (39 catture), \"Shenandoah\" (38 catture), \"Nashville\", \"Chickamauga\", \"Clarence\", \"Tacony\", \"Stonewall\", \"Olustee\".\nLa \" CSS Sumter\" lasci\u00f2 il porto di New Orleans il 18 giugno 1861 e, dopo essere sfuggita al blocco nordista, cattur\u00f2 la sua prima preda tre giorni dopo essersi allontanata dalla costa. La nave giunse il 4 gennaio 1862 a Cadice, ma, bloccato a Gibilterra, dove si era recato per carbonare, da tre incrociatori federali, venne messo in disarmo.\nIl corsaro \"290\" (successivamente \"CSS Alabama\") fu costruito in Inghilterra per conto della confederazione, e venne inserito nei ruoli della CSN il 24 agosto 1862, dopo una serie di azioni nell'Atlantico settentrionale e nell'Atlantico centrale l'11 gennaio 1863 al largo di Galveston affond\u00f2 il piroscafo a ruote convertito in cannoniera \"USS Hatteras\" in un duello durato solo un quarto d'ora, riparando poi a Port Royal. Dopo la partenza da Port Royal fece sosta in Brasile per attraversare lo stretto di Magellano e portarsi nel Mare di Giava e nel golfo del Bengala, catturando in questo viaggio circa 30 prede, una di queste prede, rinominata \"Tuscaloosa,\" ag\u00ec per qualche tempo come corsaro indipendente. Rientrata l'11 giugno 1864 a Cherbourg l'\"Alabama\" ingaggi\u00f2, all'uscita di quel porto, lo sloop-of-war USS \"Kearsarge\" e, dopo un'ora di combattimento, fu affondata il 19 giugno. Le azioni dell'\"Alabama\", ebbero un notevole impatto sull'economia bellica degli Stati Uniti, tanto che l'aumento del costo del grano in Europa fu associato alle sue azioni contro le navi federali.\nAnche la \"CSS Florida\" fu costruita a Liverpool come \"Oreto\" e poi trasformata alle Bahamas in nave da guerra. Trasferitasi a Cuba, avendo l'equipaggio decimato dalla febbre gialla, rientr\u00f2 a Mobile sotto bandiera inglese. Dopo essere stata riequipaggiata ed aver ripianato le perdite nell'equipaggio, forz\u00f2 nuovamente il blocco il 15 gennaio 1863, dopo un raid nelle Indie Occidentali, poi sulle coste del Brasile ed infine nuovamente nelle Indie Occidentali attravers\u00f2 l'Atlantico per ancorarsi a Brest. Tornata nelle Indie Occidentali, si port\u00f2 nuovamente sulle coste del Brasile, ancorando a Bahia, dove era gi\u00e0 presente la \"USS Wachusett\". Confidando nella neutralit\u00e0 del porto il comandante permise all'equipaggio di recarsi a terra, ma nella notte del 6 ottobre 1864 la \"Wachusett\" abbord\u00f2 la nave confederata, violando i diritti degli stati neutrali, e pose fine alla sua carriera. La nave venne condotta fuori dal porto da un equipaggio di preda, ed eludendo un vascello brasiliano posto tra le due navi a garanzia della neutralit\u00e0, e poi negli Stati Uniti, dove venne affondata per non doverla restituire.\nLa \"CSS Shenandoah\" fu l'ultima delle navi corsare ad essere costruita, messa in servizio il 20 ottobre 1864, oper\u00f2 prevalentemente sulle coste Australiane e del Pacifico settentrionale contro le baleniere degli Stati Uniti, il comandante fu informato della caduta della Confederazione il 2 agosto 1865, ed a quel punto fece rotta per l'Inghilterra, dove consegn\u00f2 la sua nave alle autorit\u00e0 britanniche, ammainando la bandiera confederata per l'ultima volta nella storia il 6 novembre 1865.\nIl \"CSS Stonewall\", preso in carico il 25 gennaio 1865, cio\u00e8 pochi mesi prima del crollo finale della Confederazione, al termine della guerra si consegn\u00f2 all'Avana alle autorit\u00e0 spagnole. A seguito dell'internamento lo \"Stonewall\" fu acquistato dal Giappone e pass\u00f2 nella Marina Imperiale con il nome di \"Kotetsu\". Nel corso della battaglia di Hakodate, fu abbordato dalle truppe dello shogun Tokugawa, ma, difeso con successo dai marinai imperiali, partecip\u00f2 al bombardamento di Hakodate che praticamente, ponendo fine alla guerra, sanc\u00ec il predominio dell'imperatore sui principi feudali.\nLe altre navi corsare ebbero storie pi\u00f9 brevi, riassumibili nella tabella successiva\nLa paga del personale.\nLa paga degli Ufficiali della Marina confederate era basata su una scala variabile, regolata dalla durata del servizio e dall'incarico dell'Ufficiale, come nella Marina federale. La paga era per\u00f2 maggiore.\nLa paga degli altri Ufficiali era regolata sulla durata del servizio, ma siccome il primo aumento era previsto dopo cinque anni di servizio, nessun ufficiale ne pot\u00e9 beneficiare.\nIl servizio sanitario nella Marina Confederata.\nIl servizio sanitario della CSN (\"Confederate Naval Medical Service\" - CNMS) era separato dall'analogo servizio terrestre, sotto la sovraintendenza del generale A.W.W.\u00a0Spotswood, che aveva trentatr\u00e9 anni di anzianit\u00e0 di servizio nella Marina Federale e che, allo scoppio della guerra, era passato nella Marina Confederata. All'inizio della guerra Spotswood aveva ai suoi ordini 10 colonnelli, 15 tenenti colonnelli e 30 maggiori, tutti con la qualifica di ufficiale medico, che, nel corso del conflitto, sal\u00ec ad un numero di 89 ufficiali medici. L'ospedale principale della Marina fu stabilito a Charleston, dato che Norfolk, dove gi\u00e0 esisteva un ospedale della Marina, era considerata troppo prossima al fronte, mentre a Mobile e Savannah furono istituiti ospedali, mentre a Richmond fu installato un Laboratorio Farmaceutico Navale.\nMedici ed infermieri furono imbarcati anche sulle navi da guerra, ed \u00e8 notevole il fatto che i corsari della Marina Confederata non abbandonarono mai i naufraghi delle loro prede, ma, caricatili a bordo, provvidero a curarli ed a sbarcarli in porti neutrali. In particolare il comandante Semmes (che prima comand\u00f2 il \"Sumter\" e successivamente l'\"Alabama\") nel suo diario afferma che i medici ai suoi ordini non ebbero mai un decesso per malattia fra i duemilacinquecento naufraghi recuperati.\nAnche il corpo dei Marines Confederati, che in tutto ebbe un numero estremamente limitato di componenti, si appoggi\u00f2 alle strutture del CNMS per la gestione delle visite di arruolamento e la gestione delle cure mediche del personale.\nConsiderazioni.\nSebbene la confederazione abbia iniziato la guerra praticamente priva di una marina, nel corso della guerra, con tutte le difficolt\u00e0 legate alla situazione in cui si trovava, riusc\u00ec a costruire e mantenere una flotta di tutto rispetto, comprendente ben 21 navi corazzate."}
{"id": "3797166", "revid": "4252", "url": "https://it.wikipedia.org/wiki?curid=3797166", "title": "Patriarchi ecumenici", "text": ""}
{"id": "3797168", "revid": "1123885", "url": "https://it.wikipedia.org/wiki?curid=3797168", "title": "Causa di esclusione della colpevolezza", "text": "Le cause di esclusione della colpevolezza, o scusanti, sono figure, tipiche del diritto penale, il cui effetto \u00e8 quello di escludere il dolo dell'agente in ragione di una circostanza anomala, concomitante alla commissione del fatto, tale da influire in modo irresistibile sulla volont\u00e0 e sulle capacit\u00e0 psicofisiche del soggetto. In chiave dogmatica, tali figure rappresentano il corollario della teoria normativa della colpevolezza: nessun rimprovero potr\u00e0 muoversi all'agente allorch\u00e9 egli abbia agito in presenza di una circostanza per la quale, nel caso concreto, non era esigibile da parte sua una condotta diversa da quella effettivamente posta in essere.\nIn Italia.\nNell'ordinamento italiano, le scusanti sono elencate tassativamente dal legislatore:\nPoich\u00e9 tali figure hanno l'effetto di escludere il dolo, nei delitti previsti e puniti esclusivamente a titolo di dolo la punibilit\u00e0 risulter\u00e0 esclusa, potendo tuttavia residuare una responsabilit\u00e0 colposa nei delitti previsti e puniti a titolo di colpa.\nPossono inoltre considerarsi figure specifiche di scusanti:"}
{"id": "3797170", "revid": "767487", "url": "https://it.wikipedia.org/wiki?curid=3797170", "title": "Infortunes d'un explorateur", "text": "Infortunes d'un explorateur (Le sfortune di un esploratore) \u00e8 un film muto del 1900 diretto ed interpretato da Georges M\u00e9li\u00e8s.\nTrama.\nDell'unico frammento sopravvissuto si pu\u00f2 solo vedere l'esploratore M\u00e9li\u00e8s che si aggira in una stanza stile egiziano (probabilmente di una piramide) e che apre una porta a forma di sarcofago e vi entra."}
{"id": "3797171", "revid": "767487", "url": "https://it.wikipedia.org/wiki?curid=3797171", "title": "I picciuli", "text": "I picciuli \u00e8 un film del 2009 diretto da Enzo Cittadino. Il budget del film \u00e8 di 120.000 euro.\nTrama.\nUn trio di ragazzi alla ricerca di fare soldi si trovano a vivere diverse vicende differenti tra loro per localit\u00e0, e lavoro e sono accompagnati sempre dall'unico scopo della loro vita di fare soldi, appunto i picciuli. Ironicamente tentano in tutti i modi per cercare di intascare ma sono sempre costretti loro malgrado a scappare, inseguiti dai loro creditori."}
{"id": "3797179", "revid": "2033069", "url": "https://it.wikipedia.org/wiki?curid=3797179", "title": "Taxi (serie televisiva)", "text": "Taxi \u00e8 una serie televisiva statunitense in 114 episodi trasmessi per la prima volta nel corso di 5 stagioni dal 1978 al 1983.\nTrama.\nLa serie si concentra sulla vita quotidiana di un gruppo di tassisti di New York e sul direttore della Sunshine Cab Company, la compagnia di taxi, Louie De Palma, interpretato da Danny DeVito. Fra i tassisti, solo Alex Rieger, deluso dalla vita, considera quella di tassista la sua professione. Gli altri lo vedono come un lavoro temporaneo che possono lasciarsi alle spalle non appena avranno successo nella carriera che ognuno di loro ha come obiettivo. Elaine Nardo \u00e8 una receptionist presso una galleria d'arte. Tony Banta \u00e8 un pugile con un record da perdente. Bobby Wheeler \u00e8 un attore in difficolt\u00e0. Tutti cercano di aiutare \"Reverend Jim\" Ignatowski, un ex hippy bruciato dalla droga, a diventare un tassista.\nNel corso della serie la Sunshine Cab Company passa attraverso due proprietari. Essi lavorano al piano sopra al garage in cui i tassisti parcheggiano le vetture e sono indicati, ma raramente si vedono: Ed McKenzie (che appare in un episodio, interpretato da Stephen Elliott), e Ben Ratlidge (anch'egli appare solo in un episodio, interpretato da Allen Garfield).\nNonostante l'umorismo demenziale, \"Taxi\" spesso affronta questioni drammatiche come la tossicodipendenza, la cecit\u00e0, l'obesit\u00e0, gli abusi sugli animali, la bisessualit\u00e0, gli adolescenti scappati di casa, matrimoni falliti, molestie sessuali, dipendenza dal gioco d'azzardo e la perdita di una persona cara.\nGuest star.\nRuth Gordon, Eileen Brennan, Marcia Wallace, Penny Marshall, Ted Danson, Jeffrey Tambor, Martin Mull, Herv\u00e9 Villechaize, Wallace Shawn, Tom Selleck, Talia Balsam, Victor Buono, Mandy Patinkin, Julie Kavner, Jimmy Lennon, Wally \"Famous\" Amos, Al Lewis, George Wendt, Craig T. Nelson, Tom Ewell, Dick Butkus, Dee Wallace, Lenny Baker, Lassie, Martin Short, Paul Sand, Ernie Hudson, Vincent Schiavelli, Dr. Joyce Brothers, Tom Hanks, Dick Sargent, Carlos Palomino e Mark Blankfield.\nPremi.\nGolden Globe Award.\nIn generale, \"Taxi\" \u00e8 stato acclamato dalla critica ed \u00e8 stato un successo durante le sue prime due stagioni, insieme ad altri successi come \"Happy Days\", \"Laverne &amp; Shirley\", e \"Tre cuori in affitto\". L'indice di ascolto croll\u00f2 quando la serie fu spostata da una sicura fascia oraria in fasce pi\u00f9 competitive.\nProduzione.\nLa serie, ideata da Ed Weinberger, David Davis, Stan Daniels e James L. Brooks, fu prodotta da John-Charles-Walters Productions e Paramount Television e girata negli studios della Paramount a Los Angeles in California e a New York.\nColonna sonora.\nLa sigla \u00e8 stata scritta da Bob James e s'intitola \"Angela\".\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti dal 1978 al 1982 sulla ABC e dal 1982 al 1983 sulla NBC. In Italia \u00e8 stata trasmessa su Rai 1.\nAlcune delle uscite internazionali sono state:"}
{"id": "3797183", "revid": "122259178", "url": "https://it.wikipedia.org/wiki?curid=3797183", "title": "Fudbalski Klub Novi Pazar", "text": "Il Fudbalski Klub Novi Pazar (in serbo \u0424\u0443\u0434\u0431\u0430\u043b\u0441\u043a\u0438 \u043a\u043b\u0443\u0431 Ho\u0432\u0438 \u041fa\u0437ap), noto come Novi Pazar, \u00e8 una societ\u00e0 calcistica serba con sede nella citt\u00e0 di Novi Pazar. Milita nella Superliga, la massima serie del campionato serbo di calcio.\nIl club \u00e8 stato fondato nel 1928 e usa come stadio di casa lo stadio municipale di Novi Pazar (12 000 posti).\nOrganico.\nRosa 2016-2017.\n\"Aggiornata al 1\u00ba luglio 2016.\""}
{"id": "3797184", "revid": "767487", "url": "https://it.wikipedia.org/wiki?curid=3797184", "title": "Liga Leumit 1984-1985", "text": "La Liga Leumit 1984-1985 \u00e8 stata la 44\u00aa edizione della massima serie del campionato israeliano di calcio.\nPresero parte al torneo 16 squadre, che si affrontarono in un girone all'italiana con partite di andata e ritorno. Per ogni vittoria si assegnavano tre punti e per il pareggio un punto.\nLe ultime tre classificate sarebbero state retrocesse in Liga Artzit, dalla quale sarebbero state promosse le prime tre classificate.\nIl torneo fu vinto, per la seconda volta consecutiva (e in assoluto), dal Maccabi Haifa.\nCapocannoniere del torneo si conferm\u00f2 David Lavi, del Maccabi Netanya, con 18 goal."}
{"id": "3797185", "revid": "486946", "url": "https://it.wikipedia.org/wiki?curid=3797185", "title": "Patriarca ortodosso di Gerusalemme", "text": ""}
{"id": "3797189", "revid": "287204", "url": "https://it.wikipedia.org/wiki?curid=3797189", "title": "Le Chevalier Mystere", "text": ""}
{"id": "3797193", "revid": "287204", "url": "https://it.wikipedia.org/wiki?curid=3797193", "title": "Johann Muhlegg", "text": ""}
{"id": "3797200", "revid": "599013", "url": "https://it.wikipedia.org/wiki?curid=3797200", "title": "Neodamodi", "text": "I Neodamodi () erano un gruppo sociale presente nella \"polis\" di Sparta, la cui esistenza \u00e8 attestata per la prima volta in Tucidide e poi pi\u00f9 frequentemente nelle \"Elleniche\" di Senofonte.\nTra i neodamodi pi\u00f9 famosi, anche se le fonti spesso non sono concordi nel definirli cos\u00ec, ci furono Lisandro e Gilippo.\nStoria.\nLa testimonianza storica sulla loro esistenza ci indica un periodo compreso tra il 421 a.C. e il 369 a.C.: sostanzialmente erano gli Iloti liberati che, in virt\u00f9 della loro situazione precedente, pur ottenendo i diritti civili non godevano per\u00f2 di diritti politici.\nErano una delle classi sottoposte alla grande classe degli Spartiati. Potevano essere inquadrati nell'esercito, in truppe secondarie o di riserva: per esempio lo stesso Senofonte riporta che Tibrone, nel 400 a.C., utilizz\u00f2 un esercito comprendente mille neodamodi.\nI Neodamodi furono coinvolti nella congiura di Cinadone."}
{"id": "3797203", "revid": "287204", "url": "https://it.wikipedia.org/wiki?curid=3797203", "title": "Tartarello (disambigua)", "text": ""}
{"id": "3797207", "revid": "39884", "url": "https://it.wikipedia.org/wiki?curid=3797207", "title": "Giulio Richard", "text": ""}
{"id": "3797208", "revid": "287204", "url": "https://it.wikipedia.org/wiki?curid=3797208", "title": "Havard Klemetsen", "text": ""}
{"id": "3797209", "revid": "104458", "url": "https://it.wikipedia.org/wiki?curid=3797209", "title": "Haavard Klemetsen", "text": ""}
{"id": "3797210", "revid": "37401", "url": "https://it.wikipedia.org/wiki?curid=3797210", "title": "Herbert Paul Grice", "text": ""}
{"id": "3797215", "revid": "767487", "url": "https://it.wikipedia.org/wiki?curid=3797215", "title": "Hamfer\u00f0", "text": "Gli Hamfer\u00f0 sono un gruppo doom metal faroese, che si \u00e8 formato nel 2008 a T\u00f3rshavn. La band \u00e8 originaria delle Isole F\u00e6r \u00d8er.\nStoria.\nLa band nacque alla fine del 2008 da un'idea del chitarrista e fondatore del gruppo, John Egholm che, con l'aiuto di Remi Johannesen, diede vita ad un progetto doom metal.Nel periodo successivo, fino all'estate 2009, la formazione del gruppo cambi\u00f2 molto. Durante questo periodo d'esordio, infatti, gli Hamfer\u00f0 erano composti da J\u00f3n Hansen alla voce, John Egholm alla chitarra, Remi Johannesen alla batteria, Tinna T\u00f3tud\u00f3ttir al basso e Turi\u00f0 N\u00f3ls\u00f8e al violino. Quest'ultima lasci\u00f2 il combo faroese subito dopo il primo live. Nello stesso tempo, il secondo chitarrista Theodor Kapnas seguiva il progetto per via telematica, in quanto impegnato negli studi universitari in Svezia. L'ultimo ad unirsi alla band fu il tastierista Esmar Joensen, nell'estate 2009. Durante l'autunno del 2009 venne completata la registrazione della prima demo del gruppo, dal titolo \"Doomo\".Nel gennaio 2010 gli Hamfer\u00f0 partecipano al contest faroese Sement, riuscendo a vincerlo nonostante l'assenza di tre dei componenti del gruppo, rimpiazzati da due session man (Harald \u00ed K\u00e1lval\u00ed\u00f0 alla chitarra e Jenus \u00ed Tr\u00f8\u00f0ini al basso). Il premio per la vittoria includeva una settimana di registrazioni nello studio Oyravox di N\u00f3lsoy, durante la quale furono registrate le parti di batteria del loro primo EP, Vilst er s\u00ed\u00f0sta fet, pubblicato nel dicembre 2010..Nel novembre 2011 la band ha cambiato bassista, sostituendo Tinna T\u00f3tud\u00f3ttir con Jenus \u00ed Tr\u00f8\u00f0ini. Nello stesso mese, ha partecipato al Dead Tyrants European tour con Moonsorrow e T\u00fdr. Nel dicembre 2011 il frontman J\u00f3n Hansen ha annunciato che la band sta per iniziare le registrazioni per un nuovo album . \nIl 24 marzo 2012 la band ha vinto l'edizione faroese della Wacken Metal Battle, garantendosi cos\u00ec la possibilit\u00e0 di partecipare all'edizione 2012 del Wacken Open Air festival . Il 3 agosto 2012, il combo \u00e8 stato proclamato vincitore di questa competizione, ottenendo la possibilit\u00e0 di firmare un contratto discografico con l'etichetta tedesca Nuclear Blast ."}
{"id": "3797217", "revid": "773636", "url": "https://it.wikipedia.org/wiki?curid=3797217", "title": "Liga Leumit 1985-1986", "text": "La Liga Leumit 1985-1986 \u00e8 stata la 45\u00aa edizione della massima serie del campionato israeliano di calcio.\nPresero parte al torneo 16 squadre, che si affrontarono in un girone all'italiana con partite di andata e ritorno. Per ogni vittoria si assegnavano tre punti e per il pareggio un punto.\nLe ultime tre classificate sarebbero state retrocesse in Liga Artzit, dalla quale sarebbero state promosse le prime tre classificate.\nIl torneo fu vinto, per l'ottava volta, dall'Hapoel Tel Aviv.\nCapocannonieri del torneo furono Uri Malmilian, del Beitar Gerusalemme, e Doron Rabinzon, del Maccabi Petah Tiqwa, con 14 goal."}
{"id": "3797220", "revid": "124970006", "url": "https://it.wikipedia.org/wiki?curid=3797220", "title": "Congregazione di Sant'Ottilia", "text": "La Congregazione di Sant'Ottilia (in latino \"Congregatio Ottiliensis\") \u00e8 una delle congregazioni monastiche di diritto pontificio che costituiscono l'Ordine di San Benedetto.\nStoria.\nLa congregazione fu fondata da Andrea Amrhein, monaco di Beuron, con l'intento di ripristinare l'opera missionaria svolta dai benedettini nel Medioevo.\nL'abate di Beuron, giudicando l'attivit\u00e0 missionaria incompatibile con la vita monastica, tent\u00f2 di ostacolare il suo progetto ma, grazie al sostegno della Congregazione de Propaganda Fide, Amrhein visit\u00f2 i seminari di Mill Hill e Steyl e il 29 giugno 1884 apr\u00ec a Reichenbach una casa per la formazione del clero missionario.\nEbbe cos\u00ec inizio la societ\u00e0 di San Benedetto per le Missioni Estere, una compagnia di oblati regolari benedettini dediti all'attivit\u00e0 apostolica nelle missioni, comprendente un ramo maschile e uno femminile, la cui sede nel 1887 fu trasferita nel castello di Emming, in Baviera.\nLe prime costituzioni della congregazione furono approvate dal vescovo di Augusta il 7 novembre 1887.\nNel 1895 il fondatore abbandon\u00f2 la carica di superiore generale, mettendo in pericolo la sopravvivenza dell'istituto: nel 1896 la nomina da parte della congregazione de Propaganda Fide di un nuovo superiore nella persona dell'abate beuronense di Seckau, Ildefonso Schober, diede nuovo impulso alla vita della societ\u00e0.\nL'abate Schober fece trasformare il seminario di Sant'Ottilia (dal nome della santa titolare della cappella del castello di Emming) in priorato conventuale (elevato ad abbazia il 28 giugno 1902). Sant'Ottilia fu ammessa nella confederazione benedettina il 22 novembre 1904 e il 12 marzo 1914, dopo la fondazione di altri monasteri, fu elevata ad arciabbazia.\nLe costituzioni della congregazione di Sant'Ottilia furono riscritte nel 1897 sul modello di quelle della congregazione di Beuron.\nLa prima missione affidata ai benedettini di Sant'Ottilia fu a Zanzibar, dove venne eretta l'abbazia di Peramiho (la prefettura apostolica dello Zanzibar meridionale fu affidata ai monaci nel 1887); nel 1909 iniziarono le missioni in Corea e Manciuria e nel 1923 nell'America meridionale.\nLa missione in Corea del Nord fu distrutta con l'avvento al potere del regime comunista: persero la vita 23 monaci, tra i quali il vescovo Bonifatius Sauer, morto in carcere nel 1950, e il suo vicario Lucio Roth, assassinato pochi mesi dopo.\nAttivit\u00e0 e diffusione.\nLo scopo che contraddistingue la congregazione di Sant'Ottilia dalle altre famiglie benedettine \u00e8 quello di servire le giovani Chiese locali nelle missioni; l'apostolato dei monaci si estende anche all'istruzione della giovent\u00f9, alla cura d'anime nelle parrocchie, alla predicazione di missioni e ritiri.\nIl presidente della congregazione \u00e8 sempre l'arciabate di Sant'Ottilia, ma le decisioni pi\u00f9 importanti spettano al consiglio della congregazione che \u00e8 composto, oltre che dall'arciabate, da due abati e due monaci eletti dal capitolo generale; il capitolo generale si riunisce ogni sei anni ed \u00e8 composto da tutti gli abati e da un deputato per ogni monastero.\nLa congregazione conta monasteri in Europa (Austria, Germania, Spagna, Svizzera), in Africa (Kenya, Namibia, Sudafrica, Uganda, Tanzania, Togo, Zambia), in Asia (Corea del Sud, Filippine, India) e nelle Americhe (Colombia, Stati Uniti, Venezuela).\nAlla fine del 2008 alla congregazione appartenevano 22 tra abbazie e priorati e 1.051 tra novizi e religiosi professi, 337 dei quali sacerdoti."}
{"id": "3797242", "revid": "39884", "url": "https://it.wikipedia.org/wiki?curid=3797242", "title": "Gian Carlo Sismondi", "text": ""}
{"id": "3797243", "revid": "181699", "url": "https://it.wikipedia.org/wiki?curid=3797243", "title": "Luigi di Lorena, principe di Lambesc", "text": "Biografia.\nIl maggiore dei due figli nati dal Conte e dalla Contessa di Brionne, ebbe una sorella minore, Maria Luisa (1693\u20131724) che mor\u00ec nubile.\nDa bambino, fu immortalato dall'artista Fran\u00e7ois de Troy che lo ritrasse con la madre intorno al 1697.\nCombatt\u00e9 al fianco di suo zio Conte d'Armagnac nella battaglia di Malplaquet nel 1709 e fu catturato dal Principe Eugenio di Savoia. Fu in seguito creato Governatore d'Angi\u00f2 nel 1712, e nel 1719 fu fatto Brigadiere dell'esercito del Re.\nSi spos\u00f2 con Jeanne Henriette Marguerite de Durfort, nipote di Jacques Henri de Durfort il 22 maggio 1709. La coppia ebbe sei figli, due dei quali avrebbero avuto discendenza. Mor\u00ec nel 1743 essendo sopravvissuto alla moglie di sette anni."}
{"id": "3797250", "revid": "117323457", "url": "https://it.wikipedia.org/wiki?curid=3797250", "title": "La principessa sposa", "text": "La storia fantastica o La principessa sposa (\"The Princess Bride\") \u00e8 un romanzo fantasy scritto da William Goldman e pubblicato nel 1973.\nLa storia raccoglie elementi di commedia, avventura, fantasy, storia d'amore e fiaba. \u00c8 presentato come la riduzione di un classico per ragazzi, \"La principessa sposa\" di S. Morgenstern (versione che non esiste), e i \"commenti\" di Goldman sono presenti in tutto il libro.\n\u00c8 stato pubblicato in italiano prima nel 1988 dalla Sonzogno con il titolo \"La storia fantastica\" e poi nel 2007 da Marcos y Marcos con un titolo pi\u00f9 aderente all'originale, \"La principessa sposa\".\nTrama.\nL'alter ego dell'autore narra che da piccolo, durante una brutta polmonite, suo padre gli aveva letto un libro dal titolo \"La Principessa Sposa\", di S. Morgenstern; il romanzo gli era talmente piaciuto da spingerlo a diventare un grande sceneggiatore. Anni dopo aveva regalato il libro a suo figlio, ma aveva scoperto che esso era molto diverso da come lo ricordava: suo padre, nel leggerglielo, aveva volutamente saltato numerosi passaggi prolissi e pieni di riferimenti alla politica. L'autore decide cos\u00ec di riscrivere la storia, epurandola da quei brani.\nNel regno di Florin in epoca medievale, la lattaia Buttercup \u00e8 innamorata del giovane garzone Westley. Dopo essersi dichiarati, il ragazzo decide di tentare la sorte compiendo un viaggio in America, per guadagnare abbastanza per s\u00e9 e la sua futura sposa. Ma prima che possa arrivare a destinazione, la sua nave viene attaccata dal Terribile Pirata Roberts e viene dato per morto. Buttercup \u00e8 sconvolta, e passa molti giorni chiusa nella sua stanza senza mangiare n\u00e9 dormire, giurando fermamente che non avrebbe mai amato nessun altro.\nNel frattempo per\u00f2, il re di Florin sta lentamente morendo, di conseguenza \u00e8 necessario l'imminente matrimonio del suo successore, il Principe Humperdinck, perch\u00e9 possa garantire al pi\u00f9 presto un nuovo erede.\nConsigliato dal suo fedele alleato, il Conte Rugen, Humperdinck sceglie come futura sposa proprio Buttercup, affascinato dalla sua bellezza.\nPassano tre anni, durante i quali Buttercup viene istruita a futura regina, tuttavia lei non \u00e8 innamorata del principe, anzi senza il suo caro Westley \u00e8 fredda e vuota. Gli unici momenti di felicit\u00e0 sono quelli che passa cavalcando.\nDurante una delle sue cavalcate, per\u00f2, viene rapita da una strana banda di malviventi: il capo \u00e8 un siciliano gobbo, tanto intelligente quanto presuntuoso, di nome Vizzini, accompagnato da uno spadaccino spagnolo, \"un uomo sottile come una lama\" di nome I\u00f1igo Montoya, e da un ingenuo gigante turco dalla forza sovrumana di nome Fezzik. Durante il suo rapimento, Buttercup scopre che i tre sono stati reclutati per far ricadere la colpa della sua scomparsa sul paese vicino, Guilder, in modo da poter cos\u00ec scatenare una guerra.\nMa i rapitori si ritrovano in men che non si dica inseguiti da un misterioso uomo in nero, che riuscir\u00e0 a sconfiggerli tutti, uno dopo l'altro, addirittura battendoli nelle abilit\u00e0 in cui eccellono: I\u00f1igo nella scherma, Fezzik nella forza e Vizzini nell'intelligenza. Tuttavia, sia I\u00f1igo che Fezzik vengono risparmiati dall'uomo in nero, a causa della stima che hanno instaurato in lui; infatti, entrambi hanno dimostrato il massimo della correttezza durante il duello contro il nemico. Mentre Vizzini muore, anche perch\u00e9 non si \u00e8 dimostrato corretto nei confronti del rivale.\nLiberata la Principessa, l'uomo in nero la trascina via, senza dare spiegazioni circa la sua identit\u00e0. Ma Buttercup capir\u00e0 che si tratta proprio di Westley. Nel frattempo, il Principe Humperdinck, accompagnato dal Conte, \u00e8 sulle tracce della Principessa.\nDopo aver affrontato grandi peripezie nell'attraversare la terribile Palude del Fuoco, i due innamorati vengono accerchiati dai soldati del Principe. Ma Buttercup decide di scendere a patti con lui: accetter\u00e0 di tornare da lui e di sposarlo, se prometter\u00e0 di non far del male a Westley. Il Principe promette, ma ordina di nascosto al Conte Rugen di trasportare Westley al quinto livello (ovvero la sala delle torture) del suo Zoo della Morte, una struttura progettata dal Conte stesso che ospita gli animali pi\u00f9 letali del mondo.\nWestley, anche se ancora sconvolto dall'abbandono di Buttercup, non cede e supera abilmente ogni tortura subita allontanando la mente e concentrando i suoi pensieri sulla sua amata.\nSi scopre poi che era stato proprio Humperdinck ad incaricare i tre banditi perch\u00e9 rapissero la Principessa, la uccidessero al confine tra Florin e Guilder, per far ricadere la colpa sul paese vicino e scatenare una guerra. Ed ora il suo obiettivo \u00e8 assassinare Buttercup la prima notte di nozze, per far ricadere la colpa su Guilder.\nIntanto, I\u00f1igo e Fezzik si riuniscono. E, poich\u00e9 l'obiettivo di I\u00f1igo \u00e8 vendicare il padre Domingo, ucciso vent'anni prima da uno spietato uomo con sei dita alla mano destra, che si scopre essere il Conte Rugen, decidono di assaltare il castello. Ma per farlo hanno bisogno di qualcuno di intelligente come Vizzini che possa dare loro istruzioni. I\u00f1igo pensa subito al misterioso uomo in nero che era riuscito a sconfiggerli. E cos\u00ec iniziano a cercarlo.\nPurtroppo per\u00f2 Westley viene sottoposto ad una Macchina che aspira la vita dalle sue vittime, e a poco a poco comincia a morire lentamente tra atroci sofferenze. Il peggio poi arriva quando il Principe Humperdinck, in uno scatto di rabbia, dopo che Buttercup ha giurato il suo amore eterno a Westley davanti a lui e dopo che lei gli ha dato del codardo, sposta la leva degli anni da aspirare da 3 a 20 e cos\u00ec Westley si sente portare via tutta la vita che gli rimane, lanciando un urlo di dolore che viene udito da tutto il paese di Florin.\nQuesto fa s\u00ec che I\u00f1igo e Fezzik riescano a sentirlo e, seguendo il suono, lo trovino, ormai morto.\nI\u00f1igo per\u00f2 non si arrende, e porta Westley da Max Miracolo, il quale lo informa che in realt\u00e0 Westley \u00e8 solo \"quasi morto\" e che quindi c'\u00e8 ancora tempo per salvarlo. D\u00e0 allora ai due la pillola miracolosa che riporter\u00e0 in vita Westley.\nUna volta arrivati davanti alle mura del castello, dove ci sono cento uomini di guardia, i due resuscitano Westley con la pillola miracolosa, anche se per\u00f2 quest'ultimo non ha abbastanza forze per muoversi: infatti, riesce a muovere solo la bocca. Tuttavia, riesce ad elaborare un piano per entrare nel castello. Mancano per\u00f2 pochi minuti alle nozze del Principe con Buttercup.\nOrganizzando una messa in scena per terrorizzare gli uomini di guardia (Fezzik si presenta a loro con un mantello infuocato sulle spalle e gridando di essere il Terribile Pirata Roberts venuto per ucciderli), i tre riescono a penetrare nel castello.\nIl matrimonio per\u00f2 si \u00e8 concluso, anche se in realt\u00e0 il Principe ha voluto affrettare la cerimonia, omettendo i voti nuziali.\nIntanto, I\u00f1igo trova il Conte Rugen, il quale per\u00f2 lo pugnala a tradimento. I\u00f1igo per\u00f2, con il pensiero di suo padre nel cuore ad incitarlo, riesce a combattere anche se ferito, e alla fine sconfigge il Conte.\nWestley intanto \u00e8 riuscito a camminare da solo e a raggiungere la stanza dove si trova Buttercup, riunendosi con lei e rassicurandola del fatto che se durante il matrimonio lei non ha accettato lo sposo dicendo \"Lo voglio\" allora non pu\u00f2 considerarsi la moglie del Principe. In quel momento per\u00f2 arriva Humperdinck che lo sfida in un duello all'ultimo sangue. Westley allora per\u00f2 ribadisce \"No! All'ultimo dolore!\", e spiega al Principe in cosa consista: prima perder\u00e0 i piedi, poi le mani, poi il naso, poi la lingua e poi l'occhio sinistro seguito da quello destro, ma gli resteranno le orecchie, cos\u00ec da poter sentire le urla di terrore della gente intorno a lui che si alzeranno ovunque vada. Terrorizzato allora il Principe lascia cadere la spada a terra e Buttercup si precipita a legarlo. Allora arriva I\u00f1igo che provvede a mantenere Westley in piedi, poich\u00e9 non ha pi\u00f9 la forza per farlo (ci vorranno molti mesi perch\u00e9 si riprenda completamente). Dalla finestra sentono Fezzik che li chiama: era andato nelle stalle e ha preso i quattro cavalli pi\u00f9 veloci per poter fuggire tutti insieme. L'amico spagnolo allora gli fa i complimenti per questa bella pensata.\nI\u00f1igo, Fezzik, Westley e Buttercup fuggono finalmente da Florin, verso la nave pirata di Westley che li attende sulla costa.\nL'autore per\u00f2 ci lascia in sospeso con un finale aperto: con il Principe Humperdinck che li insegue furibondo, mentre la ferita di I\u00f1igo si riapre, Westley ha una ricaduta, Fezzik prende male una curva ed il cavallo di Buttercup perde uno zoccolo. Tuttavia, dall'ultima nota dell'autore, si pu\u00f2 capire che alla fine \"il lieto fine ci sar\u00e0\", ma che l'insegnamento che egli desidera dare ai suoi lettori \u00e8 che \"nella realt\u00e0, la vita non \u00e8 sempre giusta, \u00e8 solo pi\u00f9 decente della morte, tutto qui\".\nAltri media.\nIl libro \u00e8 stato adattato in un film del 1987 diretto da Rob Reiner, dal titolo \"La storia fantastica\" (\"The Princess Bride\").\nDal film \u00e8 stato tratto il videogioco \"The Princess Bride Game\" per PC e Mac e il gioco di ruolo \"The Princess Bride\" (Steffan O'Sullivan, 2019)"}
{"id": "3797260", "revid": "39884", "url": "https://it.wikipedia.org/wiki?curid=3797260", "title": "Giuliano Bartolomeo", "text": ""}
{"id": "3797263", "revid": "767487", "url": "https://it.wikipedia.org/wiki?curid=3797263", "title": "Liga Leumit 1986-1987", "text": "La Liga Leumit 1986-1987 \u00e8 stata la 46\u00aa edizione della massima serie del campionato israeliano di calcio.\nPresero parte al torneo 16 squadre, che si affrontarono in un girone all'italiana con partite di andata e ritorno. Per ogni vittoria si assegnavano tre punti e per il pareggio un punto.\nIn vista della riduzione, a partire dalla successiva stagione, del numero delle squadre della prima divisione a 14, le ultime tre classificate sarebbero state retrocesse in Liga Artzit, dalla quale sarebbe stata promossa solo la prima classificata.\nIl torneo fu vinto, per la prima volta nella propria storia, dal Beitar Gerusalemme.\nCapocannoniere del torneo fu Eli Yani, dell'Hapoel Kfar Saba, con 16 goal."}
{"id": "3797264", "revid": "61051", "url": "https://it.wikipedia.org/wiki?curid=3797264", "title": "Leandro di Porcia", "text": "Biografia.\nApparteneva alla famiglia Porcia che aveva in feudo l'omonimo centro del Friuli per conto della Repubblica di Venezia. Nipote da parte di madre del cardinale Leandro Colloredo, fu professore di teologia nell'abbazia di Santa Giustina di Padova e nel monastero di San Callisto a Roma.\nFu nominato vescovo di Bergamo il 12 aprile 1728, ma non prese mai possesso della sua diocesi. Il 30 aprile 1728 fu creato cardinale da papa Benedetto XIII e il 10 maggio ricevette il titolo cardinalizio di San Girolamo degli Schiavoni; successivamente opt\u00f2 per quello di San Callisto. Il 18 novembre 1730 rassegn\u00f2 le dimissioni da vescovo di Bergamo.\nPartecip\u00f2 al conclave del 1730 che elesse papa Clemente XII. Fu camerlengo del Collegio cardinalizio dal 27 febbraio 1736 fino all'11 febbraio 1737.\nSi ritir\u00f2 dal conclave del 1740 il 10 maggio, per poi morire il 2 giugno durante la sede vacante.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "3797265", "revid": "39884", "url": "https://it.wikipedia.org/wiki?curid=3797265", "title": "Simone Saint Bon", "text": ""}
{"id": "3797269", "revid": "599013", "url": "https://it.wikipedia.org/wiki?curid=3797269", "title": "Parc Andr\u00e9-Citroen", "text": ""}
{"id": "3797276", "revid": "1543377", "url": "https://it.wikipedia.org/wiki?curid=3797276", "title": "Mappa della metropolitana di Parigi", "text": "La mappa della metropolitana di Parigi rappresenta le linee e le stazioni della metropolitana di Parigi, in Francia.\nQuadro generale.\nLa RATP, la societ\u00e0 che gestisce il trasporto pubblico parigino, utilizza diversi modi per rappresentare la metropolitana sulle cartine.\nSia sui siti web che sui volantini che distribuisce all'entrata delle stazioni la RATP utilizza un diagramma schematico, focalizzando sulla posizione delle linee e delle stazioni che sulla loro reale posizione geografica (che in questo settore \u00e8 irrilevante).\nTuttavia la realt\u00e0 geografica non \u00e8 stata abbandonata e viene riutilizzata dall'agenzia \"bdcconseil\".\nSegnaletica e colori.\nSimboli.\nNelle cartine delle stazioni della metropolitana di Parigi sono utilizzati alcuni simboli che facilitano l'orientamento dei passeggeri all'interno della rete e sono i seguenti:\nTuttavia gli artisti potrebbero adottare soluzioni differenti.\nCarattere tipografico.\nIl carattere tipografica utilizzato per i nomi della maggior parte delle linee e delle stazioni \u00e8 il \"Parisine\", ideato nel 1996 dal designer francese Jean Fran\u00e7ois Porchez su commissione della RATP.\nVersioni ufficiali della cartina.\nPer aiutare ai passeggeri a districarsi nella rete metropolitana, RATP ha creato numerose cartine con ognuna un ruolo specifico."}
{"id": "3797277", "revid": "1442080", "url": "https://it.wikipedia.org/wiki?curid=3797277", "title": "WTA German Open 1999 - Singolare", "text": "Il singolare del torneo di tennis WTA German Open 1999, facente parte del WTA Tour 1999, ha avuto come vincitrice Martina Hingis che ha battuto in finale 6\u20130, 6\u20131 Julie Halard-Decugis.\nTeste di serie.\nLe 8 teste di serie hanno ricevuto un bye per il 2\u00ba turno"}
{"id": "3797278", "revid": "767487", "url": "https://it.wikipedia.org/wiki?curid=3797278", "title": "Jochem Jansen", "text": "Carriera.\nClub.\nDebutta il 4 dicembre 2009 all'87' subentrando a Cerezo Fung a Wing nella vittoria per 3-0 contro il Veendam. \nDebutta da titolare il 18 dicembre 2010 nella sconfitta per 4-0 contro l'Heerenveen dove viene anche ammonito al 23'."}
{"id": "3797279", "revid": "729019", "url": "https://it.wikipedia.org/wiki?curid=3797279", "title": "Cartalone", "text": "Biografia.\nCombatt\u00e9 durante la Seconda guerra punica, che vedeva Cartagine battersi contro Roma per il controllo del Mar Mediterraneo.\nBomilcare fu al comando della cavalleria numidiana di Annibale durante la battaglia di Canne.\nVenne incaricato di andare a Roma per trattare la pace portando con s\u00e9 una delegazione di prigionieri romani. Il nuovo dittatore romano, Marco Giunio Pera, lo mand\u00f2 via la sera stessa.\nIn seguito Cartal\u00f3ne, ebbe il comando del presidio di Taranto, fino al 209 a.C., quando la citt\u00e0 venne assedia ed espugnata dai romani condotti da Fabio Massimo. Nella battaglia Cartal\u00f3ne venne ucciso da un soldato."}
{"id": "3797280", "revid": "1839090", "url": "https://it.wikipedia.org/wiki?curid=3797280", "title": "Blumberg (Ahrensfelde)", "text": "Blumberg \u00e8 una frazione del comune tedesco di Ahrensfelde; comprende la localit\u00e0 abitata di Elisenau.\nStoria.\nBlumberg fu citata per la prima volta nel 1237, e costituiva un piccolo centro rurale.\nIl 26 ottobre 2003 il comune di Blumberg fu fuso con i comuni di Ahrensfelde, Eiche e Lindenberg, formando il nuovo comune di Ahrensfelde-Blumberg, dal 2004 denominato semplicemente \"Ahrensfelde\"."}
{"id": "3797287", "revid": "1543377", "url": "https://it.wikipedia.org/wiki?curid=3797287", "title": "Ceratozamia decumbens", "text": "Ceratozamia decumbens \u00e8 una pianta appartenente alla famiglia delle Zamiaceae, endemica del Messico.\nDescrizione.\nL'epiteto specifico fa riferimento all'habitus degli esemplari maturi il cui fusto giace sul terreno, con l'apice rivolto verso l'alto, ricoperto dalle basi persistenti dei piccioloi foliari e da catafilli di colore bruno-rossastro.\nLe foglie, da 2 a 6, sono pennate, di colore verde oliva, lunghe 70\u2013150\u00a0cm, composte da 14-28 foglioline di consistenza coriacea, lanceolate, prive di venatura centrale, inserite su un rachide centrale lievemente arcuato.\nI coni maschili e femminili sono cilindrici, eretti, di colore verde che vira verso il bruno a maturit\u00e0, con sporofilli disposti a spirale lungo l'asse maggiore del cono. Quelli maschili sono lunghi 12\u201319\u00a0cm e di 2\u20133\u00a0cm di diametro, quelli femminili sono lunghi 10\u201311\u00a0cm e con diametro di 7.8\u00a0cm; sia gli sporofilli maschili che quelli femminili presentano all'apice due caratteristiche protuberanze cornee.\nI semi sono ovoidali, ricoperti da un tegumento inizialmente biancastro, che diviene bruno a maturit\u00e0.\nDistribuzione e habitat.\nLa specie \u00e8 endemica dello stato di Veracruz (Messico).\nCresce su terreni rocciosi nella foresta tropicale della Sierra Madre Orientale.\nTassonomia.\n\"Ceratozamia decumbens\" fa parte del cosiddetto \"Ceratozamia latifolia species complex\", un gruppo di specie con caratteristiche simili che comprende \"C. latifolia\", \"C. microstrobila\", \"C. huastecorum\" e \"C. morettii\".\nConservazione.\nLa specie \u00e8 inserita nell'Appendice I della \"Convention on International Trade of Endangered Species\" (CITES)."}
{"id": "3797288", "revid": "838137", "url": "https://it.wikipedia.org/wiki?curid=3797288", "title": "WTA German Open 1999 - Doppio", "text": "Il doppio del WTA German Open 1999 \u00e8 stato un torneo di tennis facente parte del WTA Tour 1999.\nLindsay Davenport e Nata\u0161a Zvereva erano le detentori del titolo, , ma solo Zvereva ha partecipato in coppia con Mary Pierce, ma ha perso nel 1\u00ba turno contro Brie Rippner e Tara Snyder.\nAlexandra Fusai e Nathalie Tauziat hanno battuto in finale Jana Novotn\u00e1 e Patricia Tarabini 6\u20133, 7\u20135.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "3797293", "revid": "767487", "url": "https://it.wikipedia.org/wiki?curid=3797293", "title": "Piramide della Luna", "text": "La piramide della Luna \u00e8 la seconda pi\u00f9 grande piramide di Teotihuacan, dopo la piramide del Sole. Si trova nella parte occidentale di Teotihuacan, e imita il profilo della montagna di Cerro Gordo, poco a nord del sito. Alcuni la chiamano \"Tenan\", che in lingua nahuatl significa \"pietra madre o protettiva\". La piramide della Luna copre una struttura pi\u00f9 antica della piramide del Sole, che esisteva gi\u00e0 prima del 200 d.C. \nLa costruzione della piramide tra il 200 ed il 450 d.C. complet\u00f2 la simmetria bilaterale del complesso del tempio. Una pendenza davanti alla scalinata consente l'accesso alla \"Via dei Morti\", e una piattaforma posta sopra la piramide era utilizzata per le cerimonie in onore della Grande dea di Teotihuacan, la dea dell'acqua, della fertilit\u00e0, della terra ed anche della stessa creazione. Questa piattaforma e la scultura rinvenuta ai piedi della piramide sono quindi dedicati alla dea.\nDi fronte all'altare della Grande dea si trova la Plaza della Luna. La Plaza contiene un altare centrale ed una costruzione con divisioni interne, composta da quattro corpi rettangolari e diagonali che formavano quella che oggi \u00e8 nota come \"croce di Teotihuacan\".\nStoria.\nTra il 150 a.C. ed il 500 d.C., una cultura mesoamericana costru\u00ec una fiorente metropoli chiamata Teotihuacan, su un altopiano di circa 22 km2. L'etnia degli abitanti di Teotihuacan \u00e8 in discussione. Nella fase iniziale di Teotihuacan, quando era chiamata Tzacualli (0\u2013150), furono sviluppati moderni sistemi ingegneristici per la costruzione delle monumentali fondamenta delle piramidi del Sole e della Luna. La metropoli di Teotihuacan aveva un'urbanizzazione pianificata su un asse principale, ed un grande palazzo circondato da 15 piramidi monumentali. Gli Aztechi dissero di aver posto sulla sua sommit\u00e0 un'enorme pietra raffigurante la luna. Questo oggetto pesava 22 tonnellate, e fu in qualche modo sollevato fin sopra la piramide, a rappresentare la Grande dea come divinit\u00e0 dell'acqua. Gli studiosi hanno ipotizzato che l'acqua che scorreva dalle sue mani rappresentasse la fertilit\u00e0 ed il dono della vita.\nRecentemente, gli archeologi hanno scavato le fondamenta della piramide della Luna, alla ricerca della chiave per conoscere la storia di questa misteriosa cultura. I tunnel scavati nella struttura hanno permesso di scoprire che la piramide sub\u00ec ben sei ricostruzioni, ognuna delle quali ricopr\u00ec la precedente struttura.\nMentre gli archeologi esploravano i livelli inferiori della piramide, scoprirono manufatti che permettevano di tracciare la cronologia della citt\u00e0. L'ultimo ritrovamento, fatto da una squadra guidata da Saburo Sugiyama, professore associato della Universit\u00e0 prefetturale di Aichi in Giappone e della Universit\u00e0 statale dell'Arizona, e da Ruben Cabrera dell'Istituto Nazionale Messicano di Antropologia e Storia, \u00e8 una tomba apparentemente costruita in occasione della quinta fase di costruzione. Contiene quattro scheletri umani, ossa animali, gioielleria, lame di ossidiana e numerosi altri oggetti votivi. Gli archeologi hanno stimato che fu costruita tra il 100 ed il 200 d.C.\nUn'altra tomba, dedicata alla Grande dea, fu scoperta nel 2007. Risale al quarto stadio di costruzione. Contiene una sola vittima sacrificale, un uomo, assieme ad un lupo, un giaguaro, un puma, un serpente, scheletri di uccelli ed oltre 400 altre reliquie tra cui una pietra preziosa e figure di ossidiana, coltelli cerimoniali e punte di lancia."}
{"id": "3797294", "revid": "1305772", "url": "https://it.wikipedia.org/wiki?curid=3797294", "title": "Tommaso Aldobrandini", "text": "Biografia.\nFiglio dell'avvocato e politico Silvestro Aldobrandini e fratello di papa Clemente VIII, scrisse un saggio sulla fisica di Aristotele e tradusse in latino la \"Vite e dottrine dei filosofi illustri\" di Diogene Laerzio, opera che usc\u00ec postuma nel 1594 a cura del nipote, il cardinale Pietro Aldobrandini."}
{"id": "3797298", "revid": "1442080", "url": "https://it.wikipedia.org/wiki?curid=3797298", "title": "WTA German Open 1999 - Qualificazioni singolare", "text": "Le qualificazioni del singolare del WTA German Open 1999 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3797304", "revid": "1543377", "url": "https://it.wikipedia.org/wiki?curid=3797304", "title": "Luigi Francesetti di Mezzenile", "text": "Biografia.\nAppartenente alla famiglia dei conti Francesetti di Mezzenile, originaria di Ceres, fu imprenditore, intellettuale e uomo politico, decurione e sindaco di seconda classe di Torino. \nDurante le vacanze estive nel castello di Mezzenile, compiva escursioni con strumenti scientifici (termometro e barometro a mercurio), con i quali faceva osservazioni e misure su rocce, flora e fauna locale e sulla vita dei montanari. Queste ricerche furono alla base delle sue \"Lettres sur les Vall\u00e8es de Lanzo\", la prima descrizione scientifica di tale territorio. Autore di ricerche nel campo dell'agronomia e membro dell'Accademia di Agricoltura di Torino, ne fu presidente dal 1836 al 1838.\nSpos\u00f2 Angela, figlia del conte Renato di Malgr\u00e0, dalla quale ebbe sei figli.\n\u00c8 sepolto nel Cimitero monumentale di Torino."}
{"id": "3797305", "revid": "124902862", "url": "https://it.wikipedia.org/wiki?curid=3797305", "title": "Giovanni Francesco Aldobrandini", "text": "Nipote di papa Clemente VIII, condusse tre spedizioni contro gli Ottomani con l'esercito pontificio nel corso della Lunga Guerra.\nBiografia.\nInfanzia ed edicazione.\nAppartenente ad un ramo collaterale della famiglia degli Aldobrandini di Firenze, Giovanni Francesco era figlio di Giorgio e nacque nella capitale toscana l'11 marzo 1545. Per quanto non avesse potuto godere di un'istruzione adeguata a questi ruoli, Giovanni Francesco si dimostr\u00f2 comunque versato in queste pratiche al punto da arrivare a godere di una certa influenza anche sullo stesso pontefice e sul cardinale consigliere Pietro Aldobrandini.\nMatrimonio.\nDopo aver sposato Olimpia Aldobrandini, nipote dell'allora cardinale Ippolito, quando quest'ultimo venne eletto papa col nome di Clemente VIII il 30 gennaio 1592, si trasfer\u00ec col resto della famiglia a Roma ove ottenne incarichi di prestigio presso la corte pontificia. Nel marzo del 1592, venne nominato governatore del rione di Borgo e castellano di Castel Sant'Angelo, venendo successivamente nominato comandante della guardia pontificia, generale dell'esercito pontificio ed infine governatore di Ancona nel marzo del 1593.\nMissione diplomatica in Spagna.\nPer questa fiducia riposta, Clemente VIII gli affid\u00f2 una delicata missione diplomatica nel novembre del 1594 che prevedeva: in previsione di possibili scontri coi turchi nel vicino oriente, il papa aveva compreso la sua fondamentale necessit\u00e0 di riappacificarsi con le principali monarchie cristiane d'Europa e per questo invi\u00f2 l'Aldobrandini a cercare di convincere il governo spagnolo a rivedere le proprie posizioni su Enrico IV di Francia e sui suoi rapporti con lo Stato della Chiesa. La missione a Madrid riusc\u00ec solo parzialmente perch\u00e9 Filippo II, pur dando il proprio appoggio al pontefice ed all'imperatore Rodolfo II del Sacro Romano Impero per eventuali azioni contro i turchi, si mantenne sfuggente nel futuro delle relazioni con la Francia.\nGuerra contro i Turchi in Ungheria e morte.\nGiovanni Francesco fece ritorno a Roma il 16 maggio 1595 e Clemente VIII gli affid\u00f2 il comando di un contingente di truppe che era intenzionato ad inviare in Ungheria in supporto all'esercito imperiale ivi presente. Il 4 giugno di quello stesso anno, presso la Basilica di Santa Maria Maggiore a Roma, fu Clemente VIII in persona a consegnare al nipote, con una solenne cerimonia, il bastone di comandante d'esercito e dopo un mese giunse ad Hainburg an der Donau, appena sotto le mura di Vienna. Da qui, in agosto, le truppe si spostarono a Esztergom, citt\u00e0 assediata vittoriosamente dalle truppe imperiali, la quale cadde il 2 settembre successivo. Come comandante l'Aldobrandini prese quindi parte alla presa di Esztergom (Strigonio), ma non pot\u00e9 proseguire oltre nella campagna a causa di gravi dissidi tra i papalini e gli imperiali, oltre ad una epidemia che colp\u00ec le truppe nel mese di settembre, fatti che indussero Clemente VIII a ritirare il proprio corpo di spedizione.\nNel febbraio del 1597, Clemente VIII invi\u00f2 nuovamente Giovanni Francesco in missione diplomatica, questa volta a Vienna presso l'imperatore Rodolfo II, in previsione di una nuova campagna miliare in Ungheria contro i turchi. Nel luglio di quello stesso anno part\u00ec alla volta di Ovgr al fianco dell'arciduca Massimiliano. Il piano d'azione di Giovanni Francesco prevedeva l'immediata conquista di Buda che, colta di sorpresa, avrebbe inflitto una notevole sconfitta demoralizzante al nemico, ma i comandanti militari alleati (che infine prevalsero) proposero invece di attaccare e conquistare prima le citt\u00e0 di P\u00e1pa e Giavarino. Il primo assedio fu affare di qualche giorno, mentre l'Assedio di Giavarino si protrasse per due mesi sino a quando non venne tolto dall'arciduca Massimiliano. Le truppe pontificie, pur distintesi in entrambi i combattimenti, apparivano ancora una volta decimate dall'epidemia e per questo Giovanni Francesco decise di sciogliere l'esercito e di fare ritorno a Roma coi duemila uomini rimastigli.\nPer ricompensarlo dell'oneroso servizio svolto a favore della chiesa, Clemente VIII gli concesse il titolo di principe appoggiato ai feudi di Meldola e Sarsina, garantendogli una rendita di 60.000 scudi annui, coi quali acquist\u00f2 nuove terre in Emilia e ritirandosi a vita privata\nQuando nel 1601 Clemente VIII propose nuovamente la costituzione di un corpo di spedizione pontificio da inviare in Ungheria contro i turchi, Giovanni Francesco venne prescelto ancora una volta come comandante e part\u00ec da Roma il 1\u00ba giugno con novemila uomini. Due mesi dopo giunse coi suoi uomini a Varadino dove si ritrov\u00f2 ancora una volta con gli alleati imperiali, ma ancora una volta sorsero delle divergenze sulla strategia militare da adottare: contrariamente a quanto aveva proposto qualche anno prima, Giovanni Francesco propose di attaccare e conquistare la piazzaforte di Kanisza per indebolire il nemico anzich\u00e9 abbattersi direttamente su Buda come i generali imperiali proponevano. Non ebbe ad ogni modo maniera di prendere parte ad alcuna operazione in quanto, ammalatosi di febbre, mor\u00ec improvvisamente il 18 settembre di quello stesso anno, data che risulta da una lettera di suo cognato e cugino Card. Pietro Aldobrandini. La sua salma, trasportata a Roma, ebbe delle esequie solenni e venne sepolta nella Chiesa di Santa Maria sopra Minerva. Nel 1602 Clemente VIII fece erigere una statua in suo onore nella Sala dei Conservatori del Campidoglio."}
{"id": "3797306", "revid": "1442080", "url": "https://it.wikipedia.org/wiki?curid=3797306", "title": "WTA German Open 1999 - Qualificazioni doppio", "text": "Le qualificazioni del doppio del WTA German Open 1999 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3797307", "revid": "767487", "url": "https://it.wikipedia.org/wiki?curid=3797307", "title": "Liga Leumit 1987-1988", "text": "La Liga Leumit 1987-1988 \u00e8 stata la 47\u00aa edizione della massima serie del campionato israeliano di calcio.\nA seguito della modifica della formula della prima divisione, disposta dall'IFA a partire da tale stagione, presero parte al torneo 14 squadre, che si affrontarono, anzitutto, in una stagione regolare consistente in un girone all'italiana con partite di andata e ritorno, per un totale di 26 giornate.\nSuccessivamente, le prime otto classificate avrebbero composto il girone dei play-off per decidere il campione nazionale, mentre le ultime sei il girone dei play-out.\nLe ultime due classificate del girone dei play-out sarebbero retrocesse in Liga Artzit, dalla quale sarebbero state promosse le prime due classificate.\nNei gironi di play-off e di play-out, le squadre partecipanti si sarebbero affrontate una sola volta.\nPer ogni vittoria si assegnavano tre punti e per il pareggio un punto.\nIl torneo fu vinto, per la nona volta, dall'Hapoel Tel Aviv.\nCapocannoniere del torneo fu Zahi Armeli, del Maccabi Haifa, con 25 goal."}
{"id": "3797309", "revid": "45588695", "url": "https://it.wikipedia.org/wiki?curid=3797309", "title": "Bad Sch\u00f6nflie\u00df", "text": ""}
{"id": "3797311", "revid": "45588709", "url": "https://it.wikipedia.org/wiki?curid=3797311", "title": "B\u00e4rwalde in der Neumark", "text": ""}
{"id": "3797315", "revid": "74801", "url": "https://it.wikipedia.org/wiki?curid=3797315", "title": "Giovanni Aldobrandini", "text": "Biografia.\nFiglio del capostipite della famiglia Aldobrandini, Silvestro (1499-1558), si trasfer\u00ec con la famiglia nello Stato Pontificio dopo che il partito del padre fu sconfitto da Cosimo I de' Medici, che sal\u00ec al potere.\nNel 1554 avvi\u00f2 una fulminante carriera che lo port\u00f2 ad essere vescovo di Imola e cardinale nel 1570.\nFu inoltre prefetto dei Brevi.\nSuo fratello minore, Ippolito, fu papa Clemente VIII.\nGenealogia episcopale.\nLa genealogia episcopale \u00e8:"}
{"id": "3797316", "revid": "155634", "url": "https://it.wikipedia.org/wiki?curid=3797316", "title": "Open di Francia 1999 - Doppio maschile", "text": "Jacco Eltingh e Paul Haarhuis erano i detentori del titolo, ma Eltingh quest'anno non ha partecipato. Haarhuis ha fatto coppia con Jared Palmer, ma ha perso nel 2\u00ba turno contro Javier S\u00e1nchez e Jan Siemerink.\nMahesh Bhupathi e Leander Paes hanno battuto in finale Goran Ivani\u0161evi\u0107 e Jeff Tarango, 6\u20132, 7\u20135."}
{"id": "3797317", "revid": "599013", "url": "https://it.wikipedia.org/wiki?curid=3797317", "title": "Harvey Glance", "text": "Il 3 aprile 1976, in un meeting a Columbia (Stati Uniti), ottenne il record mondiale dei 100 m piani con il tempo manuale di 9\"9, primato eguagliato il 1\u00ba maggio 1976 a Baton Rouge (Stati Uniti)."}
{"id": "3797325", "revid": "94013480", "url": "https://it.wikipedia.org/wiki?curid=3797325", "title": "Robert Aldrich (vescovo)", "text": "Uomo di immensa cultura, ebbe nel corso degli anni vari incarichi accademici in diversi atenei britannici.\nSostenne Enrico VIII, il quale lo ricompens\u00f2 nominandolo vescovo di Carlisle."}
{"id": "3797326", "revid": "155634", "url": "https://it.wikipedia.org/wiki?curid=3797326", "title": "Open di Francia 1999 - Doppio femminile", "text": "Martina Hingis e Jana Novotn\u00e1 erano le detentrici del titolo, ma quest'anno non hanno partecipato insieme. Novotn\u00e1 ha fatto coppia con Nata\u0161a Zvereva, mentre Hingis con Anna Kurnikova.\nNovotn\u00e1 e Zvereva si sono ritirate nel match di quarti di finale contro Lindsay Davenport e Mary Pierce, mentre Hingis e Kournikova hanno perso in finale contro Serena e Venus Williams, 6\u20133, 6\u20137(2\u20137), 8\u20136."}
{"id": "3797331", "revid": "45588958", "url": "https://it.wikipedia.org/wiki?curid=3797331", "title": "Mohrin", "text": ""}
{"id": "3797333", "revid": "110389773", "url": "https://it.wikipedia.org/wiki?curid=3797333", "title": "Juan Aldovera", "text": "Attivo nella seconda met\u00e0 del Settecento, scrisse alcuni \"sainetes\" a favore degli attori."}
{"id": "3797335", "revid": "45588987", "url": "https://it.wikipedia.org/wiki?curid=3797335", "title": "Neudamm", "text": ""}
{"id": "3797337", "revid": "155634", "url": "https://it.wikipedia.org/wiki?curid=3797337", "title": "Open di Francia 1999 - Doppio misto", "text": "Justin Gimelstob e Venus Williams erano le detentrici del titolo, ma quest'anno non hanno partecipato.\nPiet Norval e Katarina Srebotnik hanno battuto in finale Rick Leach e Larisa Neiland, 6\u20133, 3\u20136, 6\u20133.\nTeste di serie.\nTutte le teste di serie hanno ricevuto un bye per il 2\u00ba turno"}
{"id": "3797340", "revid": "287204", "url": "https://it.wikipedia.org/wiki?curid=3797340", "title": "Fudbalski Klub Sloboda U\u017eice", "text": "Il FK Sloboda U\u017eice (serbo \"\u0424\u041a \u0421\u043b\u043e\u0431\u043e\u0434\u0430\") \u00e8 una societ\u00e0 calcistica serba con sede nella citt\u00e0 di U\u017eice.\nStoria.\nFondato nel 1925, ha assunto la sua attuale denominazione ufficiale di FK Sloboda Point Sevojno nel 2010, quando si \u00e8 fusa con il Sevojno Point, neo promossa in SuperLiga (la serie A serba). Ufficiosamente ha ripreso la sua denominazione storica di Sloboda U\u017eice."}
{"id": "3797342", "revid": "375960", "url": "https://it.wikipedia.org/wiki?curid=3797342", "title": "Pallettoni", "text": ""}
{"id": "3797344", "revid": "1494169", "url": "https://it.wikipedia.org/wiki?curid=3797344", "title": "Open di Francia 1999 - Singolare ragazzi", "text": "Fernando Gonz\u00e1lez era il detentore del titolo, ma quest'anno non ha partecipato.\nGuillermo Coria ha battuto in finale David Nalbandian 6\u20134, 6\u20133."}
{"id": "3797346", "revid": "6923", "url": "https://it.wikipedia.org/wiki?curid=3797346", "title": "Jazz (wrestler)", "text": "\u00c8 nota per aver lottato nella Extreme Championship Wrestling e nella World Wrestling Entertainment, dove ha vinto per due volte il WWF/E Women's Championship. Ha inoltre gareggiato nella National Wrestling Alliance, dove ha detenuto l'NWA World Women's Championship per 948 giorni.\nCarriera.\nExtreme Championship Wrestling (1999\u20132000).\nJazz si appassion\u00f2 al wrestling dopo il college prendendo come esempio Jacqueline Moore.\nDebutt\u00f2 in Extreme Championship Wrestling nel 1999 con il ring name The Jazzmine (poi semplicemente Jazz) come manager dei campioni di coppia Justin Credible e Lance Storm, e rimase in ECW fino alla bancarotta.\nWorld Wrestling Federation/Entertainment (2001\u20132004).\nAlla fine del 2001, firm\u00f2 un contratto biennale con la World Wrestling Federation e fu inviata alla Ohio Valley Wrestling per sei mesi per allenarsi. Con il ring name Jazz, debutt\u00f2 durante l'edizione 2001 delle Survivor Series come membro dell'Alliance, rimpiazzando Chyna in un Six-pack Challenge match contro Ivory, Jacqueline, Lita, Mighty Molly e Trish Stratus per il vacante WWF Women's Championship, incontro che vide Stratus vincere il titolo contro le avversarie.\nLa sua prima rivalit\u00e0 fu proprio con l'allora campionessa femminile Trish Stratus. Nell'episodio di \"Raw\" del 14 gennaio 2002, Jazz sconfisse Jacqueline divenendo la contendente numero uno per la cintura della canadese in un match programmato per l'edizione 2002 della Royal Rumble, dove per\u00f2 non riusc\u00ec a conquistare il titolo. Tuttavia, nell'episodio di \"Raw\" del 4 febbraio, sconfisse la campionessa vincendo il Women's Championship per la prima volta. Difese con successo il titolo in numerosi eventi, tra cui WrestleMania X8, il 27 marzo, dove sconfisse Lita e Trish Stratus in un Triple Threat Match con la cintura in palio. Jazz fu inoltre l'ultima donna a detenere il titolo femminile sotto il logo della WWF e la prima a tenerlo sotto quello della WWE, dopo che la World Wrestling Federation fu ribatezzata in World Wrestling Entertainment nella primavera del 2002.\nNell'episodio di \"Raw\" del 29 aprile, sfid\u00f2 Bubba Ray Dudley per l'Hardcore Championship e, pur non riuscendo a vincere il match, aiut\u00f2 con successo Stevie Richards a conquistarlo, con il quale form\u00f2 un'allenza. I due si aiutarono a vincenda a mantenere le rispettive cinture nelle settimane seguenti, fino a quando Jazz perse il titolo femminile contro Trish Stratus a \"Raw\" in una partita hardcore-rules il 13 maggio. Proprio al termine dell'incontro, Jazz sub\u00ec un infortunio per via di una \"superbomb\" inflittale su un tavolo (\"kayfabe\"; in realt\u00e0 la lottatrice si era infortunata alcuni giorni prima durante l'edizione 2002 di Insurrextion, in cui aveva perso un incontro in coppia con Molly Holly contro Stratus e Jacqueline), e fu cos\u00ec costretta a rimanere per un periodo di tempo lontana dai ring della federazione.\nFece il suo ritorno nell'episodio di \"Raw\" del 27 gennaio 2003, attaccando nuovamente Stratus al termine di un match valido per il Women's Championship di Victoria, intromettendosi nella faida tra le due lottatrici, determinata a riconquistare il titolo femminile. Le tre si sfidarono per la cintura a WrestleMania XIX, evento che vide Trish Stratus avere la meglio sulle rivali. Durante quel periodo, assunse come manager Theodore Long, il quale l'aiut\u00f2 a riconquistare il titolo proprio contro Stratus a Backlash 2003 e a difenderlo per tutta la durata del suo secondo regno. Rimase campionessa fino a giugno, battendo anche Victoria, Jacqueline e Trish a Judgment Day in Fatal Four-Way Match. Tuttavia, il 30 giugno, perse il titolo in una Battle Royal a \"Raw\", che vide Gail Kim trionfare e vincere la cintura nel giorno del suo debutto. Durante il match, Jazz aveva subito un infortunio alla spalla e prese dunque una pausa per potersi riabilitare.\nTorn\u00f2 in WWE l'anno seguente, a gennaio, ma il suo personaggio fu d'ora in poi usato con pi\u00f9 parsimonia. Il 23 febbraio 2004, a \"Raw\", perse l'opportunit\u00e0 di vincere il Women's Championship di Molly Holly, venendo sconfitta per prima in un Fatal Four Way Elimination Match contro la campionessa, Lita e Victoria. Pi\u00f9 tardi quell'anno, divent\u00f2 manager del suo vero marito Rodney Mack, e durante il resto dell'anno prese parte ad una serie di match singoli e tag team a \"Raw\" e a \"Heat\", partecipando anche in alcuni pay-per-view. Fu licenziata dalla WWE nel novembre 2004 a causa della mancanza di idee creative per il suo personaggio.\nCircuito indipendente (2005\u20132006).\nA partire dal 16 gennaio 2005 inizi\u00f2 a lavorare nel circuito indipendente ed apparve al Reunion Show non ufficiale della ECW, Hardcore Homecoming. Alla fine del 2005, Jazz e Rodney Mack hanno aperto il Dirtysouth Championship Wrestling, una promozione indipendente con sede in Louisiana. Jazz inizi\u00f2 a competere anche nel Women's Extreme Wrestling, dove ha vinto il titolo del mondo dei pesi massimi della societ\u00e0 nel maggio 2005 in un Fatal Four M'enage Quatro match contro Angel Orsini, Mercedes Martinez, e Simply Luscious, dopo che il precedente campione, Tai \"Killer Weed, \u00e8 stato costretto a rinunciare al titolo a causa di un infortunio. Ancora campionessa WEW, il 24 giugno 2005, Jazz sconfisse April Hunter per vincere il NWA Cyberspace Women's Championship.\nNel 2006, Jazz e Mack hanno cambiato il nome DCW in Downsouth Championship Wrestling. Subito dopo il cambio di nome, Jazz ha vinto il Louisiana State Championship della sua promozione. Pi\u00f9 tardi quel mese, il 24 giugno, ha partecipato a ChickFight V e ha debuttato in All Pro Wrestling.\nRitorno in WWE (2006).\nTorner\u00e0 in WWE per qualche mese nel 2006 come membro della rinata ECW, prendendo parte il 7 giugno all'evento WWE vs. ECW Head-to-Head, dove perse contro la campionessa Mickie James. Jazz, tuttavia, non continu\u00f2 ad avere un ruolo sugli schermi della federazione e fece solo poche apparizioni durante gli house show. In seguito, insieme al marito e a molti altri lottatori, fu licenziata.\nWomen Superstars Uncensored (2007\u20132011).\nNel maggio 2007, Jazz e Rodney Mack vennero ingaggiati dalla promozione Queens of Chaos in Francia.\nAlla fine del 2009, Jazz ha debuttato a Women Superstars Uncensored in New Jersey, sconfiggendo Angel Orsini. Ha continuato a competere nella compagnia e nella National Wrestling Superstars, dove ha collaborato con l'ex star ECW Balls Mahoney in un torneo.\nNel 2010, Jazz ha vinto il terzo Uncensored Rumble del WSU per contendersi il titolo WSU di Mercedes Martinez. Il 5 novembre 2010, la Martinez sconfisse Jazz nel main event del pay-per-view del WSU \"Breaking Barriers\". Jazz venne sconfitta da Alicia allo show per il quadriennale della WSU il 5 marzo 2011. Tuttavia, pi\u00f9 tardi quella stessa sera, si \u00e8 offerta come partner della WSU Tag Team Champion Marti Belle, la cui partner, Tina San Antonio, era stata ferita la settimana precedente. Marti Belle e Jazz hanno sconfitto Amy Lee e Cindy Rogers e The Soul Sisters (Jana e Latasha) diventando le \"nuove\" WSU Tag Team Champion, cosicch\u00e9 Jazz conquist\u00f2 il suo primo titolo Tag Team. Tuttavia, Marti &amp; Tina avrebbero perso le cinture prima che Jazz fosse in grado di poterle difendere. Fu programmata una rivincita per Jazz, ma la lottatrice si ritir\u00f2 per motivi personali.\nShine Wrestling (2012\u20132014).\nIl 21 luglio 2012 Jazz ha preso parte all'evento inaugurale di Shine Wrestling \"Shine 1\", dove ha ricevuto il \"Legacy Award\" dal sito di wrestling femminile \"Diva Dirt\", ma durante la consegna del premio la Begnaud \u00e8 stata interrotta da Mercedes Martinez. All'evento, Jazz ha sconfitto Sara Del Rey nel \"main event\". Successivamente, Jazz ha affrontato la Martinez il 17 agosto al \"main event\" di \"Shine 2\", conclusosi con un no-contest. Dopo aver sconfitto Rain il 21 settembre a \"Shine 3\", \u00e8 stato annunciato che Jazz avrebbe sfidato l'allora campionessa Saraya Knight per il titolo a \"Shine 4\". Tuttavia, Jazz non \u00e8 riuscita a conquistare la cintura all'evento a causa dell'interferenza della Martinez e di Rain. Il 16 novembre, a \"Shine 5\", Jazz si \u00e8 alleata con Amazing Kong e ha sconfitto Martinez e Rain al \"main event\", ponendo fine alla faida che coinvolgeva Jazz e le altre due lottatrici.\nIl 19 aprile 2013, a \"Shine 9\", Jazz ha sconfitto Ivelisse in un match di qualificazione al torneo valido per lo Shine Championship; tuttavia la Begnaud non prese parte al torneo per motivi non rivelati, e la sua apparizione a \"Shine 9\" fu l'ultima nella federazione.\nIl 4 aprile 2014, in occasione dell'evento \"A Wrestling Odyssey\" di WWNLive, Jazz ha sfidato senza successo Ivelisse per il titolo Shine.\nChikara (2016).\nIl 2 settembre 2016 ha debuttato nella Chikara, partecipando al \"King of Trios\" 2016 come parte del team \"Original Diva Revolution\" insieme a Mickie James e Victoria. Le tre hanno sconfitto il team Shimmer (Candice LeRae, Crazy Mary Dobson e Solo Darling) ma sono state eliminate dal torneo il giorno successivo, venendo battute dal team The Warriors Three (Oleg the Usurper, Princess KimberLee e ThunderFrog).\nNational Wrestling Alliance (2016\u20132019).\nIl 16 settembre 2016, Jazz ha vinto il NWA World Women's Championship di Amber Gallows a NWA Texoma. Il 21 ottobre 2018, al 70\u00ba anniversario della NWA, Jazz ha difeso con successo la sua cintura contro Penelope Ford. Il 22 aprile 2019, in seguito ad una serie di problemi personali e legati alla salute della lottatrice, il titolo di Jazz \u00e8 stato reso vacante. Il suo regno \u00e8 durato 948 giorni, piazzandosi terza nella classifica dei regni pi\u00f9 longevi, subito dopo The Fabulous Moolah e Debbie Combs.\nAll Elite Wrestling (2019).\nNell'agosto del 2019, Jazz ha preso parte alla 21-Women Casino Battle Royale tenutasi al pay-per-view della All Elite Wrestling \"All Out\", senza per\u00f2 vincere l'incontro.\nImpact Wrestling (2020\u2013presente).\nNonostante il 5 ottobre 2020 avesse annunciato il suo ritiro dal mondo del wrestling, citando gli stessi problemi di salute e personali come causa della rinuncia al NWA World Women's Championship, Jazz ha successivamente debuttato in Impact Wrestling durante l'espisodio di \"Impact!\" del 24 novembre gareggiando, in coppia con Jordynne Grace, nell'Impact Knockout's Tag Team Championship Tournament. Nell'episodio di \"Impact!\" del 1\u00ba dicembre, Grace e Jazz hanno sconfitto Killer Kelly e Renee Michelle passando alla fase successiva del torneo; sono state per\u00f2 eliminate al secondo round da Havok e Nevaeh nella puntata del 5 gennaio 2021. La sconfitta ha portato le due lottatrici a sfidarsi al pay-per-view Genensis, in un match vinto dalla Grace.\nA febbraio, durante l'evento No Surrender 2021, Jazz in coppia con Grace e ODB ha sconfitto Deonna Purrazzo, Kimber Lee e Susan. In seguito Jazz e Grace hanno perso l'opportunit\u00e0 di vincere i titoli femminili di coppia, perdendo a Sacrifice 2021 contro le campionesse Fire 'N Flava (Kiera Hogan e Tasha Steelz). La wrestler ha poi iniziato un feud con la Impact Knockout's Champion Deonna Purrazzo, perdendo un match non titolato nella puntata di \"Impact!\" del 23 marzo. La faida si \u00e8 conclusa quando Jazz ha sfidato senza successo la campionessa durante Hardcore Justice 2021, in un match \"title vs career\", che ha costretto la wrestler ad abbandonare la federazione. Tuttavia, ha cominciato poi il suo ruolo di manager per Grace e la debuttante, nonch\u00e9 sua nuova partner, Rachael Ellering.\nVita privata.\nAl liceo e al college Moore giocava a basket, fino a quando un infortunio al ginocchio mise fine alla sua carriera di cestista. In seguito lasci\u00f2 il college per lavorare.\nCarlene \u00e8 sposata con il collega Rodney Mack. Vivono insieme a Lafayette, Louisiana e la coppia ha avuto due gemelle di nome Summer e Skye nel novembre del 2008.\nJazz possiede una palestra di fitness e gestisce anche una scuola di wrestling con suo marito chiamata \"The Dog Pound\".\nNel luglio del 2016, \u00e8 stata nominata parte di una causa collettiva intentata contro la WWE, la quale sosteneva che i lottatori avevano subito lesioni cerebrali traumatiche durante il loro periodo nella federazione e che la societ\u00e0 nascondeva i rischi di lesioni. La causa \u00e8 stata intentata dall'avvocato Konstantine Kyros (coinvolto in una serie di altre cause contro WWE), ed \u00e8 stata archiviata dal giudice distrettuale statunitense Vanessa Lynne Bryant nel settembre del 2018.\nNel 2020 ha inoltre mosso alcune critiche alla WWE, lamentando il trattamento leggermente diverso che la federazione riserverebbe ai lottatori di colore.\nTitoli e riconoscimenti.\nCauliflower Alley Club\nDownsouth Championship Wrestling\nHeavy on Wrestling\nNational Wrestling Alliance\nNWA Cyber Space\nPro Wrestling Illustrated\nSouthwest Wrestling Entertainment\nTexas Wrestling Hall Of Fame\nWomen Superstars Uncensored\nWomen's Extreme Wrestling\nWorld Wrestling Federation/Entertainment"}
{"id": "3797347", "revid": "45589150", "url": "https://it.wikipedia.org/wiki?curid=3797347", "title": "Lunik 15", "text": ""}
{"id": "3797349", "revid": "1442080", "url": "https://it.wikipedia.org/wiki?curid=3797349", "title": "Open di Francia 1999 - Singolare ragazze", "text": "Nadia Petrova era la detentrice del titolo, ma quest'anno non ha partecipato.\nLourdes Dom\u00ednguez Lino ha battuto in finale St\u00e9phanie Foretz Gacon 6\u20134, 6\u20134."}
{"id": "3797360", "revid": "729019", "url": "https://it.wikipedia.org/wiki?curid=3797360", "title": "Open di Francia 1999 - Doppio ragazzi", "text": "Jos\u00e9 de Armas e Fernando Gonz\u00e1lez erano i detentori del titolo, ma solo de Armas ha partecipato in coppia con Daniel Langre, ma ha perso nei quarti di finale contro Irakli Labadze e Lovro Zovko.\nLabadze e Zovko hanno battuto in finale Kristian Pless e Olivier Rochus 6\u20131, 7\u20136."}
{"id": "3797361", "revid": "287204", "url": "https://it.wikipedia.org/wiki?curid=3797361", "title": "Teodor Aniola", "text": ""}
{"id": "3797366", "revid": "729019", "url": "https://it.wikipedia.org/wiki?curid=3797366", "title": "Open di Francia 1999 - Doppio ragazze", "text": "Kim Clijsters e Jelena Doki\u0107 erano le detentrici del titolo, ma solo Clijsters ha partecipato in coppia con Mia Buric\nBuric e Clijsters perso in finale contro Flavia Pennetta e Roberta Vinci, 7\u20135, 5\u20137, 6\u20134."}
{"id": "3797374", "revid": "1318658", "url": "https://it.wikipedia.org/wiki?curid=3797374", "title": "Bjarke Ingels Group", "text": "\"Bjarke Ingels Group\", spesso identificato con l'acronimo BIG, \u00e8 uno studio internazionale di architettura d'avanguardia e sperimentazione fondato nel 2005 da Bjarke Ingels a Copenaghen, Danimarca \nNel 2010 ha aperto una filiale a New York, nel 2016 a Londra e nel 2019 a Barcellona. Partecipa a numerosi concorsi internazionali e, avendo ottenuto diversi premi, ottiene ampio successo di pubblico ma attira ampie critiche da parte di chi considera troppo semplicistico il suo approccio all'architettura.\nStoria.\nLo studio \"BIG\" viene fondato nel 2005 dopo che Bjarke Ingels insieme al suo precedente socio Julien De Smedt decidono di interrompere la loro collaborazione lavorativa, che sin dalla nascita nel 2001 aveva ottenuto un notevole successo.\nIl nuovo studio, \"BIG\" ha vinto diversi premi nazionali ed internazionali gi\u00e0 dalla prima commissione: una serie di abitazioni su di una collina artificiale ottenuta costruendo un parcheggio coperto al di sotto delle abitazioni nel quartiere di \u00d8restad, Copenaghen, che era stato iniziato da PLOT. Il lavoro di \"BIG\" si concentra soprattutto su progetti in cui la componente di ricerca segue una logica \"step by step\" in cui si cerca la migliore soluzione ai problemi o vincoli che il progetto deve risolvere.\nDal 1\u00ba dicembre 2009, in risposta alla rapida crescita dello studio, la \"partnership\" \u00e8 stata ampliata con i nuovi membri: Thomas Christoffersen, Jakob Lange, Finn N\u00f8rkjaer, Andreas Klok Pedersen, e David Zahle. Nello stesso periodo, Sheela Maini S\u00f8gaard, amministratore delegato, e Kai-Uwe Bergmann, il direttore business e comunicazione, sono stati nominati \"partner\" associati. Nel 2010 \"BIG\" ha aperto una filiale a New York, luogo in cui avevano ottenuto una commessa per un grattacielo. Successivamente, vista la sempre pi\u00f9 grande espansione internazionale, \"BIG\" ha aperto nel 2016 una filiale a Londra e nel 2019 una a Barcellona. \nTra le opere degne di nota ci sono:"}
{"id": "3797375", "revid": "7969", "url": "https://it.wikipedia.org/wiki?curid=3797375", "title": "Reichf\u00fchrer", "text": ""}
{"id": "3797383", "revid": "729019", "url": "https://it.wikipedia.org/wiki?curid=3797383", "title": "Carlo Emanuele Alfieri di Sostegno", "text": "Biografia.\nNacque a Torino il 17 settembre 1764, figlio di Roberto Girolamo e di Luigia di San Marzano. Dopo aver conseguito la laurea in legge, intraprese la carriera militare nell'Armata Sarda, divenendo nel corso del 1782 ufficiale dei Dragoni del Re. Nel 1787 fu nominato secondo scudiero delle principesse. Ottenuto un temporaneo congedo, fra il marzo 1790 e il giugno 1791 comp\u00ec un lungo viaggio che lo port\u00f2, oltre che a visitare Firenze, Napoli e Roma, a viaggiare in Germania, Paesi Bassi e Austria. Questo viaggio gli consent\u00ec di ampliare e affinare la propria cultura politica e artistica, di cui diede testimonianza nei due volumi di memorie, rimasti inediti, scritti in questo periodo e nelle lettere indirizzate al padre. Nel 1791 spos\u00f2 la signorina Carlotta Melania Duchi, da cui ebbe quattro figli, tra cui Cesare e Costanza. Nel 1792, aiutante di campo del padre, difese la Savoia contro gli invasori francesi e nel 1793 combatt\u00e9 nella campagna delle Alpi Marittime, distinguendosi nello scontro di Lantosca, dove caddero due suoi familiari. Nel 1801, chiamato da Napoleone Bonaparte a Parigi insieme ad altri notabili piemontesi al fine di fornire un parere circa l'amministrazione del Piemonte, dichiar\u00f2, con coraggio, di ritenere dannosa l'unione di esso alla Francia e consigli\u00f2 vivamente di restaurarvi l'antica dinastia regnante. Non accett\u00f2 la nomina a ciambellano di corte, che gli era stata offerta da Napoleone, ma nel 1808 fu costretto ad accettare quella di cerimoniere del principe Camillo Borghese. Alla restaurazione, nel luglio 1814 fu nominato ministro del re di Sardegna a Parigi, dove rimase sino al 1828. Ricoprendo questo incarico partecip\u00f2 ai negoziati relativi all'unione della Liguria al Piemonte, alla restituzione di parte della Savoia, ai crediti verso la Francia, e contrast\u00f2 le insidie austriache portate al Regno di Sardegna. Rimasto amareggiato dallo scoppio della rivoluzione piemontese del 1821, in cui rimasero compromessi diversi suoi amici e suo genero Roberto d'Azeglio, non esit\u00f2, al fine di evitare un'invasione straniera, a chiedere a Lodovico Sauli d'Igliano, ministro degli esteri nel governo provvisorio di Torino, di sottomettersi prontamente al re Carlo Felice di Savoia. Sdegnato contro il genero, interruppe dapprima ogni rapporto anche con la figlia Costanza, ma poi non esit\u00f2 ad aiutare entrambi negli anni dell'esilio a Parigi. Fu vicino al principe Carlo Alberto al ritorno di questi dalla campagna di Spagna, assecondando gli sforzi compiuti da Vittorio Amedeo Sallier della Torre e da altri notabili che cercavano di riconciliarlo con il re Carlo Felice. Persuase il principe a firmare la dichiarazione richiesta dal re per assicurargli la successione al trono. Salito al trono, Carlo Alberto lo insign\u00ec del Collare dell'Annunziata, lo nomin\u00f2 consigliere di stato, e lo promosse al rango di luogotenente generale. Presidente dell'Accademia delle Belle arti nel 1828, favor\u00ec la costruzione di opere monumentali e artistiche e promosse la fondazione della Galleria Sabauda. Si spense a Torino l'8 dicembre 1844."}
{"id": "3797386", "revid": "767487", "url": "https://it.wikipedia.org/wiki?curid=3797386", "title": "Lucjan Brychczy", "text": "Carriera.\nFu capocannoniere del campionato polacco nel 1957, nel 1964 e nel 1965. Con la sua Nazionale prese parte ai Giochi Olimpici del 1960."}
{"id": "3797388", "revid": "339392", "url": "https://it.wikipedia.org/wiki?curid=3797388", "title": "Dania (Florida)", "text": ""}
{"id": "3797390", "revid": "599013", "url": "https://it.wikipedia.org/wiki?curid=3797390", "title": "Jan Liberda", "text": "Carriera.\nGiocatore.\nClub.\nFu capocannoniere del campionato polacco nel 1959 e nel 1962.\nNazionale.\nCon la sua nazionale prese parte ai Giochi Olimpici del 1960."}
{"id": "3797396", "revid": "1543377", "url": "https://it.wikipedia.org/wiki?curid=3797396", "title": "Dania Beach", "text": "Dania Beach \u00e8 una citt\u00e0 degli Stati Uniti, nella Contea di Broward, in Florida.\nSociet\u00e0.\nEvoluzione demografica.\nSecondo il censimento del 2000, vi erano 20.061 persone, 9.012 abitazioni e 4.866 famiglie residenti in citt\u00e0.\nNel 2000, i parlanti inglese come lingua madre ammontavano al 76,85% dei residenti, mentre lo spagnolo era al 12,38%, il francese al 4,88%, il creolo haitiano all'1,94%, l'italiano all'1,36% e l'arabo allo 0,8% della popolazione.\nSempre al 2000, Dania Beach aveva la 127\u00b0 pi\u00f9 alta percentuale di residenti cubani negli Stati Uniti, l'1,69% della popolazione della citt\u00e0 (insieme a Fort Lauderdale e Parkland)."}
{"id": "3797398", "revid": "339392", "url": "https://it.wikipedia.org/wiki?curid=3797398", "title": "Dania Beach, Florida", "text": ""}
{"id": "3797405", "revid": "767487", "url": "https://it.wikipedia.org/wiki?curid=3797405", "title": "Men in Black 3", "text": "Men in Black 3, scritto anche come \"MIB\u00b3\", \u00e8 un film del 2012 diretto da Barry Sonnenfeld. \u00c8 una commedia fantascientifica, terzo capitolo della serie cinematografica \"Men in Black\", seguito di \"Men in Black II\" (2002).\nIl film, uscito nelle sale a distanza di quindici anni dal primo film del franchise, \u00e8, assieme agli altri film della serie, una delle commedie fantascientifiche di maggiore successo.\nTrama.\nIl criminale intergalattico Boris l'animale fugge, con la complicit\u00e0 di Lily Poison, dalla prigione \"LunarMax\", situata sulla Luna, con l'intento di tornare indietro nel tempo per uccidere l'agente K, che, il 16 luglio 1969, il giorno del lancio dell'Apollo 11, lo aveva arrestato amputandogli un braccio. Dopo aver investigato sull'impatto di una navicella spaziale a New York, K e l'agente J si recano in un ristorante cinese, dove J rivela di non aver mai conosciuto suo padre, morto quando era bambino, e di conservare di lui soltanto un orologio da taschino. Dopo avere ingaggiato uno scontro a fuoco con un gruppo di criminali alieni, K deduce che Boris \u00e8 evaso, ritrovandosi faccia a faccia con lui al termine dello scontro e rimpiange di non averlo ucciso nel '69; rifiuta tuttavia ogni aiuto del compagno per riacciuffare il criminale. J ipotizza che l'episodio di quarant'anni prima possa avere pesantemente influenzato il carattere difficile di K e cerca di investigare per proprio conto, ma l'agente O, subentrata al posto del defunto agente Z al comando dei MiB, glielo impedisce. Nel frattempo Boris fa ritorno al 1969 e uccide K, cancellandone cos\u00ec l'esistenza nel presente.\nJ sembra dunque l'unico a ricordare l'esistenza del suo compagno. L'agente O deduce dalle dichiarazioni e dagli strani sintomi di J che si \u00e8 verificata una frattura nel continuum spazio-temporale. L'alterazione della storia ha come conseguenza l'invasione della Terra da parte dei Bogloditi, la razza di Boris, a causa dell'assenza di uno scudo protettivo attorno alla Terra, denominato \"ArcNet\", che l'agente K avrebbe dovuto installare nel 1969. J effettua un salto temporale aiutato da Jeffrey Price, figlio del compagno di prigionia di Boris e inventore del dispositivo per viaggiare nel tempo. Con sole 24 ore a disposizione per fermare Boris, J giunge nel passato il 15 luglio 1969, un giorno prima della data fatidica.\n A Coney Island incontra sia il Boris del passato sia il ventinovenne agente K. Mentre Boris riesce a fuggire, K arresta J per interrogarlo al quartier generale dei MiB. Non ottenendo alcuna risposta, ma constatando comunque che J \u00e8 in possesso di informazioni riservate, K pone il suo futuro compagno in un grande e primitivo Neuralizzatore con l'intento di cancellargli la memoria. J \u00e8 dunque costretto a cedere e a rivelare la verit\u00e0 sulla sua missione dal futuro. Una volta alleati, seppur ancora con qualche diffidenza, J e K seguono le tracce di Boris fino a una pista da bowling e poi al The Factory, lo studio / punto di ritrovo di Andy Warhol, che \u00e8 in realt\u00e0 l'agente sotto copertura W. Qui gli agenti incontrano Griffin, un alieno Arcaniano con la straordinaria facolt\u00e0 di prevedere diversi futuri possibili. Ultimo sopravvissuto della sua specie, sterminata dai Bogloditi, Griffin vorrebbe evitare alla Terra la stessa fine ed \u00e8 in possesso della tecnologia ArcNet che pu\u00f2 salvare il pianeta. L'alieno fugge prima che Boris possa catturarlo e gli agenti lo ritrovano allo Shea Stadium, dove fornisce loro il dispositivo ArcNet e le indicazioni per posizionarlo sul razzo lunare Apollo 11, il cui lancio \u00e8 previsto da l\u00ec a meno di sei ore. Boris subito dopo riesce a catturare Griffin, ma gli agenti lo inseguono su dei monocicli e recuperano l'Arcaniano.\nAl loro arrivo a Cape Canaveral, i due agenti con Griffin vengono arrestati dalla polizia militare. Un colonnello, tuttavia, permette agli agenti di svolgere la loro missione dopo che Griffin ha usato il suo potere premonitore per mostrargli quanto sono importanti J e K. Alla piattaforma di lancio, J e K affrontano sia il Boris del 1969 che quello del 2012, sopraggiunto per aiutare il suo alter ego passato ad uccidere il suo nemico. J utilizza il dispositivo del salto temporale per prevedere gli attacchi del Boris del futuro e lo sconfigge facendolo cadere dalla piattaforma. K invece, combattendo il giovane Boris, rompe una tubatura che spruzza azoto liquido sul braccio sinistro dell'alieno, congelandolo e mandandolo in frantumi, facendolo precipitare nel vuoto. K infine riesce a posizionare l'ArcNet sul Saturn V, che una volta giunto in orbita sprigiona lo scudo protettivo attorno al pianeta che impedir\u00e0 ai Bogloditi di invadere la Terra. Il Boris del 2012 muore incenerito dai propulsori del razzo spaziale in partenza.\nMentre J sta osservando da lontano e si prepara a tornare nel suo tempo, il Boris del 1969 esce dalla camera di scoppio e uccide il colonnello, per poi venire ucciso a sua volta da K. Un bambino esce allora da una vicina auto in cerca di suo padre e si avvicina a K. Il piccolo, che dice di chiamarsi James, esibisce un orologio da taschino, lo stesso tramandato a J da suo padre. Si scopre cos\u00ec che il bambino \u00e8 il futuro agente J e che il colonnello ucciso da Boris era suo padre. K preferisce non rivelare la morte del padre al piccolo James, cos\u00ec lo neuralizza cancellandogli la memoria dell'episodio e dicendogli che suo padre era un eroe.\nJ, tornato al presente, incontra il suo partner K alla tavola calda dove \u00e8 solito cenare e gli mostra l'orologio da taschino del padre. Il vecchio agente in cambio gli dice che \u00e8 stato un onore averlo incontrato in quel giorno fatale, i due amici si riconciliano e insieme vanno felicemente in missione, continuando a vivere nuove avventure come Men in Black. Mentre lasciano il locale, Griffin, a pochi posti di distanza, osserva quello che \u00e8 ora il suo momento preferito della storia umana.\nProduzione.\nNel corso della produzione di \"Men in Black II\", Will Smith propose al regista Barry Sonnenfeld l'idea di un terzo episodio del franchise, che si sarebbe basata sull'agente J che tornava nel passato per salvare il suo collega K. Dopo 6 anni dall'uscita del secondo film, nel mese di aprile 2009, il presidente della Dimension Films Rory Bruer conferm\u00f2 la produzione di un terzo episodio per continuare la saga cinematografica. Il budget del film fu di 225 milioni di dollari.\nRegia.\nLa regia fu affidata a Barry Sonnenfeld, confermato ufficialmente nel mese di maggio 2010, in contemporanea con l'annuncio della data d'uscita del terzo film: il 25 maggio 2012. Sonnenfeld spieg\u00f2 che fu una sua scelta quella di ambientare parte del film nel 1969. Riguardo a questa decisione, il regista spieg\u00f2: \u00ab \"Il 1969 \u00e8 l'anno in cui \u00e8 stato fatto il primo lancio sulla Luna e quindi \u00e8 stato il primo contatto con un altro corpo planetario. Quindi per un film che parla di alieni \u00e8 un punto di partenza. Ma non solo il 1969 \u00e8 stato anche un anno di cambiamenti, di moda e di musica, di cultura e di Andy Warhol. Inoltre il personaggio di Will sperimenter\u00e0 anche un po' di razzismo\" \u00bb. Il regista afferm\u00f2 che una delle influenze per questo terzo capitolo fu il cult movie \"Ritorno al futuro\", esempio per eccellenza riguardo ai film che hanno per trama i viaggi nel tempo. Per Sonnenfeld, inoltre, \"Men in Black 3\" rappresent\u00f2 \u00ab la fine della trilogia \u00bb, nonostante Will Smith avesse delle idee \u00ab soddisfacenti \u00bb per un potenziale sviluppo di un quarto episodio.\nSceneggiatura.\nLa sceneggiatura si ispira all'idea proposta da Will Smith al regista Barry Sonnenfeld riguardo ai viaggi nel tempo. Il 30 ottobre 2009 Etan Cohen fu assunto per scrivere una sceneggiatura e sviluppare l'idea di Smith. Una prima versione della sceneggiatura venne pubblicata a luglio 2010:\nNonostante le somiglianze con la versione cinematografica, questa sceneggiatura presentava alcune differenze, come il nome dell'antagonista 'Yaz', che poi diventer\u00e0 'Boris l'animale'. Nel mese di giugno lo scrittore David Koepp venne ingaggiato per riscrivere la sceneggiatura di Cohen. Un terzo sceneggiatore, Jeff Nathanson, venne assunto nel novembre del 2010 per riscrivere il segmento del viaggio nel tempo presente nella sceneggiatura.\nCast artistico e tecnico.\nWill Smith disse di essere indeciso se riprendere o no il ruolo dell'agente J Dopo poco meno di un mese l'attore firm\u00f2 il contratto per riprendere il suo ruolo contemporaneamente a Tommy Lee Jones, interprete dell'agente K. Riguardo al suo coinvolgimento Jones afferm\u00f2: \u00ab \"Men in Black\" \u00e8 dannatamente divertente. Non riesco a pensare a una compagnia migliore di Will Smith o il regista Barry Sonnenfeld. \u00c8 semplicemente divertimento puro. Tutto il giorno \u00bb. Contemporaneamente vennero confermati Walter F. Parkes e Laurie MacDonald come produttori e Steven Spielberg e G. Mac Brown come produttori esecutivi.\nA maggio 2010 Josh Brolin conferm\u00f2 di essere entrato ufficialmente in trattative per un ruolo ancora non noto. Con l'annuncio della trama, il ruolo di Brolin divenne noto: egli avrebbe interpretato l'Agente K da giovane. Il 19 maggio 2010 Jemaine Clement venne assunto per interpretare il villain del film che si sarebbe chiamato o 'Yaz' o 'Boris'. Il 1\u00ba ottobre 2010 Emma Thompson entr\u00f2 in trattative per il ruolo di O, il nuovo capo dei Men In Black, personaggio creato dagli sceneggiatori per rimpiazzare quello di Z, apparso nei due precedenti episodi, che era interpretato da Rip Torn, non coinvolto nella produzione a causa di alcuni problemi legali. Ad ottobre 2010, Sharlto Copley, Alec Baldwin e Gemma Arterton entrarono in trattative per apparire in piccoli ruoli.\nCamei.\nNella base dei MIB del 2012 vi \u00e8 uno schermo che monitora ogni azione degli alieni travestiti da umani. In un paio d'inquadrature si vedono sugli schermi Lady Gaga, Bill Gates, Yao Ming, David Beckham, Justin Bieber e il regista Tim Burton.\nRiprese.\nIn origine l'inizio era previsto per il 18 ottobre 2010, per continuare fino a maggio 2011, a New York. La prima parte delle riprese inizi\u00f2 il 16 novembre 2010 e si concluse a Natale dello stesso anno per poi proseguire ad aprile (in origine le riprese dovevano ricominciare a febbraio). Le foto dal set vennero messe online il 17 novembre 2010 che mostravano Will Smith, Tommy Lee Jones, Emma Thompson e Nicole Scherzinger. La seconda parte delle riprese si svolse nel Bronx, a Brooklyn e a Manhattan e si concluse tra il 2 e il 4 maggio 2011. A differenza dei primi due film, \"Men in Black 3\" venne girato in 3D.\nEffetti speciali.\nIl design di gadget (come il congegno per controllare il viaggio temporale), armi aliene, oggetti di scena fu affidato al conceptual artist Christopher Ross. Nel 1969 appaiono due tipi primitivi di Neuralizzatori. Il primo \u00e8 uno gigantesco nel quale K pone J nel tentativo di cancellargli tutte le informazioni. Il secondo \u00e8 molto simile a quello del futuro in grandezza ma, a differenza della versione pi\u00f9 avanzata, per farlo funzionare necessita che sia attaccato ad una batteria. L'automobile di J e K non \u00e8 tecnologica come quella del futuro, ma dispone di due monocicli che compaiono da dentro l'auto dopo che questa viene distrutta da 'Boris l'animale'. Riguardo quest'ultima novit\u00e0 tecnologica, il regista della pellicola Barry Sonnenfeld afferm\u00f2:\nPromozione.\nUn teaser poster del film venne distribuito il 21 settembre 2010. Il teaser trailer \u00e8 stato distribuito il 12 dicembre 2011, mentre il full trailer italiano \u00e8 stato diffuso il 6 marzo 2012.\nDistribuzione.\nIl film \u00e8 stato distribuito in tutto il mondo il 25 maggio 2012, esattamente quindici anni dopo l'uscita di \"Men in Black\" e dieci anni dopo l'uscita di \"Men in Black II\". Solo in alcuni paesi \u00e8 stato distribuito il giorno precedente (in Italia \u00e8 uscito il 23 maggio; in occasione dell'inaugurazione del cinema The Space di Catanzaro il 18 maggio si \u00e8 tenuta un'anteprima nazionale).\nDate di uscita.\nLe date di uscita internazionali nel corso del 2012 furono:\nAccoglienza.\nIncassi.\nDurante il weekend d'esordio nelle sale statunitensi il film ha incassato 17,7 milioni di dollari, battendo cos\u00ec anche il campione di incassi \"The Avengers\" (che per\u00f2 era al suo 22 giorno di box office). Nonostante si possa considerare una buona partenza, il film \u00e8 risultato essere inferiore ai precedenti episodi che erano riusciti nel primo weekend ad incassare rispettivamente 18,9 milioni e 18 milioni di dollari. \"Men in Black 3\" \u00e8 stato uno dei film pi\u00f9 visti anche nel resto del mondo: durante il suo primo weekend di proiezione si \u00e8 classificato primo in circa 104 paesi, compresa l'Italia, uscito alcuni giorni in anticipo, il 23 maggio 2012. A settembre 2012 ha raggiunto un incasso globale di 624.026.776 dollari, superando i precedenti episodi e diventando il film pi\u00f9 proficuo della serie.\nCritica.\nIl film ha generalmente ricevuto recensioni positive da parte della critica. Il sito \"Rotten Tomatoes\" ha riportato che il 68% delle 251 recensioni positive ha dato un giudizio positivo sul film, con un voto di 6,1 su 10.\nRoger Ebert ha dato al film 3 stelle su 4 e, in particolare, ha lodato l'interpretazione di Josh Brolin nel ruolo del giovane agente K, definendolo un ottimo esempio di casting. Ebert ha, inoltre, apprezzato anche la \u00ab trama ingegnosa, i mostri bizzarri \u00bb e la \u00ab virtuosa sequenza finale \u00bb.\nSequel e crossover.\nSia Will Smith che Tommy Lee Jones hanno espresso interesse per ritornare in un eventuale quarto episodio del franchise.\nIl 6 maggio 2013 la Sony ufficializza la lavorazione di \"Men in Black 4\" a seguito di un grande successo al botteghino per il terzo capitolo.\nLa sceneggiatura sar\u00e0 affidata a Oren Uziel mentre la regia torner\u00e0 probabilmente sotto l'obbiettivo di Barry Sonnenfeld, gi\u00e0 autore dei tre precedenti film.\nNel giugno 2013 Will Smith durante un'intervista per la promozione del suo ultimo film \"After Earth\" ha lasciato trasparire qualche dubbio sulla sua eventuale partecipazione poich\u00e9 \u00ab tre film sono sufficienti per lui \u00bb. Sul suo possibile sostituto, Will non chiude le porte a suo figlio Jaden sostenendo di \u00ab essere aperto a quest'idea \u00bb.\n A novembre 2014 un attacco ai sistemi informatici Sony da parte del gruppo di hacker noti come Guardians of Peace, denominato 'Sony Hack', volto a impedire la pubblicazione del controverso \"The Interview\" e a pubblicare online (come accaduto) un'enorme quantit\u00e0 di dati privati e personali della major, scambi di mail tra i dipendenti e tra i piani alti riguardo ai vari progetti in cantiere e ai vari film usciti al cinema e non, rivela che il piano dello studio per il franchise di \"Men in Black\" concerne un crossover con la saga di \"Jump Street\" (\"21 Jump Street\" e \"22 Jump Street\"), di cui nel frattempo era in sviluppo un terzo capitolo, \"23 Jump Street\": la pellicola \u00e8 in attivo sviluppo, stando ai documenti trapelati in rete, con Chris Miller e Phil Lord (registi della seconda saga) in veste di produttori e, possibilmente, registi, ma Will Smith e Tommy Lee Jones non dovrebbero essere presenti (almeno come protagonisti) e la sceneggiatura non \u00e8 ancora pronta, ma il 14 gennaio 2014, durante un'intervista, il duo ha confermato di fatto la realizzazione della pellicola, ancora in fase embrionale, dato che le informazioni trapelate con il 'Sony Leak' sono vere, senza per\u00f2 specificare i ruoli che ricoprir\u00e0 nello sviluppo del film, ma ammettendo: \nIl 29 luglio 2017 la Sony annuncia lo sviluppo di uno spin-off per il 2019, che preceder\u00e0 il crossover con 21 Jump Street poich\u00e9 la lavorazione di quest\u2019ultimo \u00e8 stata definita dagli stessi produttori come ancora in fase di sviluppo mentre lo spin-off \u00e8 gi\u00e0 stato scritto. La trama non \u00e8 stata ancora rivelata ma la Sony promette che sar\u00e0 un\u2019estensione dell\u2019universo della trilogia (cancellando cos\u00ec i rumor secondo i quali il nuovo franchise di \"Men In Black\" sar\u00e0 un remake dell\u2019intera saga). Il 20 dicembre 2018 viene diffuso il primo trailer dello spin-off insieme al titolo , \"\". Chris Hemsworth e Tessa Thompson saranno i nuovi agenti, mentre Emma Thompson riprende il suo ruolo come l\u2019Agente O."}
{"id": "3797407", "revid": "314905", "url": "https://it.wikipedia.org/wiki?curid=3797407", "title": "Sant'Archileone", "text": ""}
{"id": "3797409", "revid": "329581", "url": "https://it.wikipedia.org/wiki?curid=3797409", "title": "Leandro di Colloredo", "text": ""}
{"id": "3797412", "revid": "729019", "url": "https://it.wikipedia.org/wiki?curid=3797412", "title": "Strada provinciale 133 Variante di Cornedo", "text": "La strada provinciale 133 Variante di Cornedo (SP 133) \u00e8 una strada provinciale della provincia di Vicenza che funge da variante per il tratto compreso tra il km 14 ed il km 17 per la strada statale 246 di Recoaro. \u00c8 anche segnalata come strada regionale 246 bis (vecchia classificazione).\nIl costo complessivo di costruzione dell'arteria \u00e8 stato di circa 20 milioni di euro; si sviluppa per una lunghezza di 3,5 chilometri, interamente nel territorio del comune di Cornedo Vicentino.\n\u00c8 costituita una carreggiata larga 10,50 metri, divisa in due corsie, una per senso di marcia, da 3,75 metri, affiancate da due banchine pavimentate di 1,50 metri di larghezza.\nNella parte centrale la variante si inserisce nell'abitato di Cornedo Vicentino con una galleria artificiale, della lunghezza 585,00 metri, che consente di nascondere il traffico veicolare e di mitigarne i rumori con notevole riduzione dell'impatto ambientale. Il restante tratto \u00e8 parzialmente in trincea.\nL'opera rientra nell'ambito del pi\u00f9 ampio progetto di viabilit\u00e0 della Valle dell'Agno e prevede svincoli d'innesto sulla futura superstrada Pedemontana Veneta."}
{"id": "3797413", "revid": "599013", "url": "https://it.wikipedia.org/wiki?curid=3797413", "title": "Jerzy Podbro\u017cny", "text": ""}
{"id": "3797425", "revid": "767487", "url": "https://it.wikipedia.org/wiki?curid=3797425", "title": "Un'emozione in pi\u00f9", "text": " Un'emozione in pi\u00f9 \u00e8 un film del 1979, il primo diretto dal regista Francesco Longo.\nTrama.\nL'anziano pensionato vedovo Giuseppe Colamonici \u00e8 un contadino pugliese, emigrato a Milano: si rende utile come cameriere e baby-sitter per i figli che lo ospitano, ma spesso ne fanno a meno e lo trasferiscono in ospedale.\nL'uomo, tra solitudine e nostalgia per la sua terra, entra in contatto con il mondo consumistico. Ma poi conosce per caso Daniela, giovane ragazza friulana emarginata, anche lei di origine contadina, che fa la serva in un'osteria. I due si capiscono al volo e ritrovano la profondit\u00e0 delle loro radici.\nNasce prima una simpatia reciproca e poi, nonostante la differenza d'et\u00e0, un vero rapporto sentimentale. I parenti sono tutti contrari a questo legame. Allora i due partono insieme verso il paese nel Salento ove il vedovo era nato e vivono un periodo felice: Fuga d'amore, ma anche viaggio delle memorie.\nDaniela resta abbagliata dalla bellezza dei luoghi, ma poi ripartono verso il nord, con una rinnovata coscienza.\nProduzione.\nProdotto da una cooperativa bolognese e diretto da Francesco Longo, al suo debutto come regista. Girato in Puglia, in particolare a Veglie, Lecce, Santa Cesarea Terme e Poggiardo.\nCritica.\n\u201cDiviso in capitoletti, con didascalie da favola che ne sottolineano il tono ingenuo, \u00e8 un'opera prima del pugliese Longo (1931) che oscilla pericolosamente tra patetismo e ironia, realismo e deformazione fiabesca, semplicit\u00e0 e maniera, tenerezza e sdolcinature. Come un frutto acerbo in una met\u00e0 e troppo maturo nell'altra.\u201d\nVersione restaurata.\nNel 2004 \u00e8 stata realizzata una versione restaurata del film, proiettata in anteprima a Veglie in occasione della \"Mostra dell'artigianato\"."}
{"id": "3797429", "revid": "767487", "url": "https://it.wikipedia.org/wiki?curid=3797429", "title": "Sjoerd Overgoor", "text": "Carriera.\nClub.\nDebutta il 14 agosto 2009 nella vittoria per 3-0 contro il PSV Eindhoven.\nFa il suo primo gol in campionato il 24 novembre 2010 nella vittoria 0-1 contro il Willem II, il suo gol risulta decisivo per la partita, nella stessa partita era subentrato al 57' al posto di Rydell Poepon."}
{"id": "3797434", "revid": "2052878", "url": "https://it.wikipedia.org/wiki?curid=3797434", "title": "E muoviti un po'/Vigliacca notte nera", "text": "E muoviti un po'/Vigliacca notte nera \u00e8 un singolo di Fiorella Mannoia, pubblicato nel maggio 1981. Venne pubblicato dalla CGD (Catalogo: CGD 10340 - Matrici: 2c 10340-1N/2c 10340-2N), prodotto da Antonio Coggio e arrangiato da Arturo Zitelli.\nCon il brano \"E muoviti un po\"' la cantante partecipa al Festivalbar 1981.\nTracce.\nDurata totale: 6 min : 54 s"}
{"id": "3797435", "revid": "2033069", "url": "https://it.wikipedia.org/wiki?curid=3797435", "title": "Murder One (serie televisiva)", "text": "Murder One \u00e8 una serie televisiva statunitense in 41 episodi trasmessi per la prima volta nel corso di 2 stagioni dal 1995 al 1997.\nTrama.\nSostenuto da una squadra di giovani collaboratori, Ted Hoffman (Daniel Benzali) \u00e8 un abile, anche se burbero, avvocato penalista che rappresenta con zelo i suoi clienti in casi di alto profilo. Annie (Patricia Clarkson) \u00e8 la moglie con cui ha qualche problema relazionale. Nella seconda stagione, a causa dei risultati deludenti della prima, Benzali viene sostituito come attore protagonista della serie da Anthony LaPaglia nel ruolo di Jimmy Wyler, un ex assistente del procuratore distrettuale che prende in mano lo studio legale. Insolitamente (per una fiction televisiva del suo tempo) la prima stagione della serie ruotava intorno a un singolo caso di alto profilo criminale. Per tutta la durata della prima stagione, Hoffman difende Neil Avedon (Jason Gedrick), una giovane stella di Hollywood accusato dell'omicidio della quindicenne Jessica Costello. Anche la seconda stagione \u00e8 caratterizzata da una serialit\u00e0 allargata degli episodi con tre singoli casi trattati nel corso dei suoi 18 episodi. Dato che il tipo di serialit\u00e0 del programma poteva comportare problemi allo spettatore nel seguire il filo di tutti gli episodi, gi\u00e0 dalla prima stagione ogni episodio si apriva con un sostanzioso \"previously on\", della durata anche di diversi minuti, che riassumeva le puntate precedenti. Anche la seconda stagione non ebbe il successo sperato e la ABC dismise la serie alla fine della stagione 1996-1997.\nProduzione.\nLa serie, ideata da Steven Bochco, fu prodotta da Steven Bochco Productions e 20th Century Fox Television e girata a Los Angeles in California.\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti dal 1995 al 1997 sulla rete televisiva ABC. In Italia \u00e8 stata trasmessa su TELE+ e Canale 5 con il titolo \"Murder One\".\nAlcune delle uscite internazionali sono state:"}
{"id": "3797437", "revid": "1305772", "url": "https://it.wikipedia.org/wiki?curid=3797437", "title": "Dania", "text": ""}
{"id": "3797448", "revid": "599013", "url": "https://it.wikipedia.org/wiki?curid=3797448", "title": "Oleksandr Hajda\u0161", "text": ""}
{"id": "3797450", "revid": "922800", "url": "https://it.wikipedia.org/wiki?curid=3797450", "title": "Oleksandr Haydash", "text": ""}
{"id": "3797460", "revid": "314905", "url": "https://it.wikipedia.org/wiki?curid=3797460", "title": "Giovanni Bono (santo)", "text": ""}
{"id": "3797463", "revid": "466539", "url": "https://it.wikipedia.org/wiki?curid=3797463", "title": "Parkland (Florida)", "text": "Parkland \u00e8 una citt\u00e0 degli Stati Uniti, nella Contea di Broward, in Florida.\nIl 14 febbraio 2018 in questa citt\u00e0, alla Marjory Stoneman Douglas High School, si \u00e8 verificato il massacro dell'omonimo liceo, conclusosi con 17 morti e varie decine di feriti, in una delle stragi scolastiche pi\u00f9 terribili della storia degli Stati Uniti.\nSociet\u00e0.\nEvoluzione demografica.\nSecondo il censimento del 2000, vi erano 13.835 persone, 4.349 abitazioni e 3.805 famiglie residenti in citt\u00e0. Nel 2000 i parlanti inglese come lingua madre ammontavano all'82,79% dei residenti, mentre lo spagnolo era all'11,48%, l'italiano al 2,03% e il tedesco all'1,2% della popolazione. Sempre nel 2000 Parkland aveva la 127\u00b0 pi\u00f9 alta percentuale di residenti cubani negli Stati Uniti, l'1,69% della popolazione della citt\u00e0 (insieme a Fort Lauderdale e Dania Beach)."}
{"id": "3797467", "revid": "1543377", "url": "https://it.wikipedia.org/wiki?curid=3797467", "title": "Difficile lectu", "text": "Difficile lectu (K 559) \u00e8 un canone umoristico di gusto scatologico composto da Wolfgang Amadeus Mozart. Il brano, in fa maggiore, \u00e8 scritto per tre voci. Il testo \u00e8 probabilmente dello stesso Mozart e la composizione venne inserita dall'autore nel suo catalogo personale il 2 settembre 1788 come parte di una raccolta di dieci canoni, ma \u00e8 probabile che sia stato composto negli anni 1786-1787.\nStruttura.\nBench\u00e9 alcuni dei canoni del 1788 fossero di argomento serio, il \"Difficile lectu\" ha un intento chiaramente satirico basato su due giochi di parole. Il testo \u00e8 in latino, anche se non ha alcun senso compiuto:\nIl primo gioco di parole nacque per prendere in giro il forte accento bavarese del baritono Johann Nepomuk Peyerl (1761-1800), che si presume sia stato uno dei tre cantanti della prima esecuzione. Il testo in pseudo-latino \"lectu mihi mars\", che Peyerl avrebbe cantato, infatti, con il suo accento bavarese sarebbe sembrato \"leck du mich im Arsch\", ossia \"leccami il culo\". Il secondo gioco di parole \u00e8 basato sulla parola \"jonicu\". Ripetuta velocemente durante il canone, d\u00e0 all'ascoltatore la sensazione che, in realt\u00e0, le tre voci compongano la parola \"cujoni\".\nMichael Quinn ha scritto in merito che \"Mozart chiaramente si divertiva dell'incongruenza risultante dai versi scurrili inquadrati nel canone, tradizionalmente considerata la pi\u00f9 erudita delle tecniche compositive\".\nPrima esecuzione.\nIl musicologo Gottfried Weber, in un articolo della sua rivista \"Caecilia\" del 1824 che includeva una copia del canone di Mozart, spieg\u00f2 che:\nSecondo la versione accreditata da Weber lo scherzo riusc\u00ec: durante una serata allegra, dopo che Peyerl ebbe cantato \"lectu mihi mars\" con la sua pronuncia, i presenti invece di applaudire intonarono il canone \"O du eselhafter Peierl\", che era riportato sul retro del foglio.\nManoscritto.\nIl manoscritto originale riporta sul retro il canone K. 560a. In alcune parti l'inchiostro \u00e8 sbavato: Weber attribuisce queste macchie a gocce di champagne. Uno studioso del XIX secolo (forse lo stesso Weber) ha riparato il foglio con l'aggiunta di carta per ricostruire il margine destro, scrivendo sulla parte aggiunta \"Originalhandschrift von Mozart\" (\"manoscritto originale di Mozart\"). Il manoscritto \u00e8 passato attraverso diverse aste in Germania tra la fine del XIX e i primi del XX secolo. Nel 1922 \u00e8 entrato nella collezione dello scrittore austriaco Stefan Zweig e nel 1986 \u00e8 stato donato, insieme a tutta la sua collezione, alla British Library, presso la quale \u00e8 tuttora custodito.\nSopravvive anche una bozza del canone, venduta ad un'asta tenuta da Sotheby's nel 2011 per sterline."}
{"id": "3797469", "revid": "158913", "url": "https://it.wikipedia.org/wiki?curid=3797469", "title": "Menachem", "text": "La Bibbia narra del suo regno in , riferendo che ottenne il potere assassinando il suo predecessore Sallum e commettendo atrocit\u00e0 sulla popolazione. Quando il re assiro Pul occup\u00f2 Israele, Menachem gli elarg\u00ec una grossa somma di denaro e cos\u00ec Pul lasci\u00f2 il paese. Al posto di Menachem succedette suo figlio Pekachia."}
{"id": "3797472", "revid": "453768", "url": "https://it.wikipedia.org/wiki?curid=3797472", "title": "Bosco Verticale", "text": "Il Bosco Verticale \u00e8 un complesso di due palazzi residenziali a torre progettato da Boeri Studio (Stefano Boeri, Gianandrea Barreca e Giovanni La Varra) e situato nel Centro direzionale di Milano, ai margini del quartiere Isola.\nPeculiarit\u00e0 di queste costruzioni, ambedue inaugurate nel 2014, \u00e8 la presenza di pi\u00f9 di duemila specie arboree, tra arbusti e alberi ad alto fusto, distribuite sui prospetti. Si tratta di un ambizioso progetto di riforestazione metropolitana che attraverso la densificazione verticale del verde si propone di incrementare la biodiversit\u00e0 vegetale e animale del capoluogo lombardo, riducendone l'espansione urbana e contribuendo anche alla mitigazione del microclima.\nA testimonianza del suo riconoscimento architettonico, il Bosco Verticale \u00e8 risultato vincitore di numerose competizioni: oltre all'International Highrise Award, di cui \u00e8 stato insignito nel 2014, il Bosco Verticale \u00e8 stato riconosciuto dal \"Council on Tall Buildings and Urban Habitat\" come \u00abgrattacielo pi\u00f9 bello e innovativo del mondo\u00bb nel 2015 e come parte dei \u00abcinquanta grattacieli pi\u00f9 iconici del mondo\u00bb nel 2019.\nPosizione.\nIl complesso \u00e8 affacciato su via Federico Confalonieri e via Gaetano de Castillia, ai margini del quartiere Isola, interessato sin dal 2005 da una serie di interventi di rigenerazione urbana e architettonica, nell'ambito del Progetto Porta Nuova. Il Bosco Verticale, infatti, \u00e8 ubicato all'interno del Centro Direzionale di Milano, densissimo \"cluster\" di grattacieli che comprende, tra l'altro, anche la Torre Unicredit, il Palazzo Lombardia, il Grattacielo Pirelli, la Torre Solaria e diverse altre strutture.\nDistanti 2,5\u00a0km da piazza del Duomo, le due torri sono collocate in uno dei punti nevralgici della viabilit\u00e0 meneghina, ubicandosi in un importantissimo nodo intermodale per il trasporto su rotaia e su gomma. Oltre ai vari mezzi di superficie, infatti, il Bosco Verticale \u00e8 servito dalle stazioni della metropolitana di Isola, Gioia, Zara, Garibaldi FS, e Repubblica, di cui le ultime due sono poste anche lungo il passante ferroviario di Milano (Repubblica e Porta Garibaldi sotterranea).\nStoria.\nIdeazione e costruzione.\nBoeri ebbe l'idea di realizzare un grattacielo rivestito di alberi nell'aprile 2007 a Dubai, quando era direttore di \"Domus\"; visitando la capitale degli Emirati Arabi, l'architetto ebbe infatti l'impressione di aggirarsi in una \u00abcitt\u00e0 minerale, fatta di decine di nuove torri e grattacieli, tutti rivestiti di vetro o di ceramica o di metallo, tutti riflettenti la luce solare e dunque generatori di calore nell'aria e soprattutto sul suolo abitato dai pedoni\u00bb. Quest'insofferenza verso le citt\u00e0 minerali d'acciaio e di vetro crebbe quando l'architetto spagnolo Alejandro Zaera pubblic\u00f2 una ricerca dove rilev\u00f2 che il 94% degli edifici alti costruiti dopo il 2000 era rivestito in vetro.\nFurono questi i fattori che stimolarono Boeri a progettare \u00abdue torri rivestite non di vetro, ma di foglie [...] di piante, di arbusti, [...] di alberi, [...] di vita\u00bb, promettendo al contempo una riduzione dei consumi energetici proprio grazie all'azione dello schermo vegetale. Questa proposta venne formalizzata dapprima con la pubblicazione di un articolo su un quotidiano italiano, intitolato \"A Milano nascer\u00e0 la prima torre biologica e sostenibile\", e poi con la stesura di un \"Manifesto del Bosco Verticale\" per dare impulso a un'architettura viva e sostenibile. Queste premesse furono ritenute sufficienti dalla Hines, una multinazionale del settore immobiliare che proprio in quegli anni stava dirigendo un vasto intervento di riqualificazione urbana e architettonica all'interno del Centro Direzionale di Milano, nell'ambito del progetto Porta Nuova.\nLa costruzione del Bosco Verticale cominci\u00f2 nell'autunno 2009, con l'impiego di circa seimila operai. L'edificazione delle due torri, affidata alla societ\u00e0 altoatesina ZH, procedette con grande lentezza, fino a quando - a causa dell'imperversante crisi economica - il 22 aprile 2013 detta impresa edile rinunci\u00f2 all'incarico, presentando il concordato in bianco. Una volta verificato lo \u00abstato delle opere, lo sviluppo dei progetti costruttivi, l'emissione ordini per la fornitura dei materiali e la sistemazione logistica\u00bb, l'impresa venne prontamente sostituita dalla Colombo Costruzioni, che riavvi\u00f2 il cantiere il maggio dello stesso anno.\nIl Bosco Verticale, terminato nell'autunno 2014, venne infine inaugurato e presentato ai cittadini il 10 ottobre dello stesso anno. Malgrado le sporadiche opinioni critiche, il Bosco ha avuto vastissima eco, come attestato dai vari riconoscimenti ottenuti e dalla cospicua mole di indagini scientifiche, azioni di studio e documentari che lo hanno interessato.\nRiconoscimenti.\nTre sono i riconoscimenti vinti dal Bosco Verticale. Il 19 novembre 2014 il Bosco Verticale \u00e8 risultato vincitore dell'International Highrise Award, competizione internazionale a cadenza biennale per l'assegnazione del premio di grattacielo pi\u00f9 bello del mondo: l'edificio, in quanto \u00abesempio eccellente di rivitalizzazione di un centro urbano\u00bb, \u00e8 stato scelto tra ottocento grattacieli di tutti i continenti.\nNel suo discorso, Peter Cachola Schmal - direttore del Deutsch Architekturmuseum e membro della giuria - ha sottolineato:\nIl riconoscimento come \u00abgrattacielo pi\u00f9 bello e innovativo del mondo\u00bb \u00e8 del 13 novembre 2015, quando il \"Council on Tall Buildings and Urban Habitat\", promosso dall'Illinois Institute of Technology di Chicago, ha eletto la struttura \u00abMigliore Architettura del Mondo 2015\u00bb. Il complesso \u00e8 stato scelto come vincitore del concorso in virt\u00f9 della sua unicit\u00e0 sperimentale:\nIl medesimo ente, infine, nella pubblicazione della lista dei cinquanta grattacieli pi\u00f9 iconici del mondo costruiti negli ultimi cinquant'anni, ha incluso nel 2019 anche l'opera di Boeri, ritenuta degna di valore in quanto cristallizzazione dell'\u00abidea che la natura vivente possa diventare una componente essenziale della progettazione e le foreste un indispensabile principio della pianificazione urbana\u00bb, per usare le parole del progettista.\nLa vasta e favorevole ricezione che il Bosco Verticale ha avuto in Europa e nel mondo \u00e8 testimoniata dalla scelta della XXI Conferenza delle Parti dell'UNFCCC di portarlo come esempio di \u00absviluppo urbano virtuoso ed esportabile\u00bb, facendo s\u00ec che tale esperimento venisse replicato anche nella municipalit\u00e0 cinese di Shijiazhuang, nella provincia dell'Hebei, con la costruzione di una citt\u00e0 verde e sostenibile in osmosi con l'ambiente.\nInfluenze.\nL'idea di valorizzare il verde nelle architetture non \u00e8 stata affatto introdotta dal Bosco Verticale. Capostipiti di questo filone sono i giardini pensili di Babilonia, costruiti intorno al 590 a.C. dal re Nabucodonosor II, ma vi sono stati anche i prati marcitoi, sviluppati nel XIII secolo dai monaci cistercensi, e la torre Guinigi di Lucca, un vero e proprio Bosco Verticale \"ante litteram\" che presenta alla sommit\u00e0 un giardino pensile con sette lecci secolari.\nMolti dei progetti di riferimento del Bosco Verticale, tuttavia, sono ascrivibili al filone della cosiddetta \"green architecture\", sviluppatasi nella seconda met\u00e0 del XX secolo. Tra le fonti d'ispirazione pi\u00f9 vive occorre citare la Casa nel Bosco di Cini Boeri, madre di Stefano, costruita in un bosco di betulle e articolata a zig-zag cos\u00ec da scongiurare l'abbattimento di alberi. Tra i precursori del Bosco, in ogni caso, vi sono anche le utopiche dimore di Friedensreich Hundertwasser, con le facciate interamente coperte dalle fronde degli \u00abalberi inquilini\u00bb (come ebbe modo di affermare lo stesso architetto), e i giardini pensili di Emilio Ambasz, operante secondo un approccio di \u00abverde su grigio\u00bb.\nDal punto di vista concettuale Boeri si mostr\u00f2 assai sensibile anche all'influenza esercitata da quelle opere letterarie o musicali che esplorano l'interazione tra l'uomo e la natura: fra tutti, a esercitare un fascino maggiore sono stati \"Il barone rampante\", dove il protagonista (Cosimo Piovasco di Rond\u00f2) decide di costruire la propria dimensione quotidiana sugli alberi, e una canzone di Adriano Celentano, \"Un albero di trenta piani\", che recita:\nSchermo vegetale.\nNel loro complesso, le facciate del Bosco Verticale ospitano 711 alberi, 5\u00a0000 arbusti di grandi dimensioni e 15\u00a0000 piante perenni e ricadenti, che si densificano in altezza sino a ricoprire un'area equivalente a due ettari (20\u00a0000 m\u00b2) di forestazione.\nIn totale, vi sono 94 specie vegetali diverse; di queste, 59 sono utili per gli uccelli, 60 sono arboree e arbustive e 33 sono sempreverdi.\nBenefici.\nLa vegetazione apporta numerosissimi effetti benefici alle due torri e all'ambiente urbano circostante, sia sotto il profilo ambientale che sotto quello climatico. Il Bosco Verticale, infatti, contribuisce alla costituzione di un microclima che genera umidit\u00e0, filtra le polveri sottili (o ne devia il percorso), attenua notevolmente l'inquinamento acustico, depura l'aria sottraendo CO2 dall'atmosfera ed emettendo O2, protegge dall'irraggiamento solare attraverso l'ombreggiatura fogliare e ripara dal vento, attraverso l'azione frangivento delle fronde.\nDal punto di vista faunistico, il Bosco Verticale tutela la biodiversit\u00e0 attraverso la creazione di habitat biologici. Le numerosissime specie vegetali distribuite lungo le facciate, infatti, costituiscono un vero e proprio ecosistema in grado di attrarre volatili e insetti (nel 2014 ne sono stati contati 1\u00a0600), \u00abdiventando un sensore urbano della ricolonizzazione vegetale e animale spontanea della citt\u00e0\u00bb. Il Bosco Verticale \u00e8 anche un dispositivo \"anti-sprawl\" che \u00abcontribuisce a controllare e ridurre l'espansione urbana\u00bb; ciascuna delle due torri, infatti, se distribuita uniformemente sul territorio sotto forma di villette unifamiliari e palazzine andrebbe a occupare una superficie di circa 50\u00a0000\u00a0m\u00b2.\nCos\u00ec Stefano Boeri:\nDisposizione delle specie e policromia.\nAltra peculiarit\u00e0 del Bosco Verticale \u00e8 la cangiante policromia delle alberature che rivestono le sue superfici. Le specie arboree, con il succedersi delle stagioni, non rinnovano solo i propri colori, bens\u00ec quelli dell'intera architettura: \u00e8 cos\u00ec che le due torri durante la primavera assumono delicate tonalit\u00e0 pastello, mentre in autunno, alla fine della stagione vegetativa, emergono maggiormente le cromie calde.\nNeanche la distribuzione delle essenze \u00e8 frutto del caso. In tal senso, infatti, le piante sono state collocate in ragione di diversi criteri di natura formale ed estetica; si citano, ad esempio, le loro qualit\u00e0 ornamentali, le stagioni di fioritura, la potenziale allergenicit\u00e0, lo sviluppo dell'architettura della chioma e del fusto, e la facilit\u00e0 di manutenzione. In questo modo, le sempreverdi sono collocate sul lato sud-ovest, mentre sul lato nord-est sono sistemate le specie spoglianti.\nUn compendio di quanto appena detto viene dato da Laura Gatti, agronomo paesaggista che insieme a Emanuela Borio, ha curato lo schermo vegetale del complesso:\nDi seguito viene proposta una tabella ove sono riportate le cromie assunte da alcune delle specie vegetali durante le quattro stagioni.\nVasche.\nCiascuno dei contenitori \u00e8 stato ideato per non influire eccessivamente sulla crescita radicale dell'essenza, scongiurando l'insorgere di difetti di radicazione. Le dimensioni dell'invaso generalmente variano a seconda delle esigenze idriche e radicali della pianta ivi messa a dimora; nel caso dell'albero, \u00e8 lungo 1,10\u00a0metri e largo altrettanto, mentre per gli arbusti e i cespugli sono stati adottati vasi di lunghezza e profondit\u00e0 minime pari a 0,5\u00a0metri.\nTutte le vasche sono realizzate in cemento e dotate di uno strato impermeabile bituminoso e di un rivestimento protettivo, in grado di limitare efficacemente la radicazione. Lungo le superfici interne degli invasi \u00e8 apposto uno strato di separazione e drenaggio per separare il substrato dalla membrana impermeabilizzante, posta sul fondo del contenitore: quest'ultimo \u00e8 formato da elementi filtranti in non tessuto sintetico, rispettivamente una tipologia di geotessuto e una guaina antiradice in polietilene.\nPer ancorare le piante si \u00e8 invece fatto ricorso a un telaio in acciaio saldato, in grado di ancorare efficacemente la zolla di terra coinvolta dalla radicazione; nel caso in cui l'albero in esame raggiunga dimensioni considerevoli, sono stati adottati sistemi di aggancio in acciaio aerei. I sistemi di ancoraggio, tra l'altro, non coinvolgono solo le vasche, bens\u00ec anche le singole piante, protette da dispositivi di vincolo temporaneo, di base e ridondante, atti a impedire il loro ribaltamento o la loro caduta, specie in condizioni ambientali estreme e impreviste.\nIl substrato di coltura di tutta la flora del Bosco \u00e8 composto da sostanze organiche e inorganiche usate in miscela: si segnala l'utilizzo del lapillo, scoria vulcanica porosa che per le sue caratteristiche presenta un'elevata ritenzione idrica, ottime capacit\u00e0 di scambio cationico e una sostanziale durabilit\u00e0 nel tempo.\nCodici identificativi.\nCiascuna specie arborea presente sul Bosco \u00e8 identificata inequivocabilmente da una sequenza di numeri e di caratteri alfabetici basata sul nome scientifico della pianta e l'ubicazione (piano e terrazza). A titolo di esempio:\nI primi due caratteri sono le iniziali del nome scientifico del vegetale (in questo caso, il leccio, ovvero \"Quercus ilex\"); i due set di caratteri successivi individuano il numero del piano (il secondo) e il codice del terrazzo (V01) dove \u00e8 collocata la pianta.\nIrrigazione.\nL'irrigazione delle alberature avviene mediante l'utilizzo di un sistema d'irrigazione a goccia a manutenzione centralizzata; l'acqua impiegata \u00e8 recuperata dalle acque grigie prodotte dall'edificio, o dalla falda acquifera. Quest'ultima, una volta accumulatasi in una cisterna, defluisce attraverso una rete di condotte d'irrigazione a vista che, presentando una bassissima resistenza alle basse temperature, blocca automaticamente il regime idrico nel caso di temperature minori di 0 \u00b0C; questo controllo viene espletato da una serie di sonde a monitoraggio remoto che possono individuare eventuali malfunzionamenti.\nL'erogazione d'acqua alle singole piante viene garantita da un sistema di controllo che si compone di una valvola di scarico, di un regolatore della pressione e di un'unit\u00e0 filtrante. L'irrigazione, azionata elettricamente, tiene conto anche del reale fabbisogno della vegetazione: ciascuna valvola \u00e8 infatti indipendente dalle altre, in modo da garantire l'ideale deflusso delle acque. A questo punto, una valvola automatica di sfogo aria e un'ala gocciolante consentono l'innaffiatura del substrato di coltura.\nStruttura.\nIl Bosco Verticale, come gi\u00e0 accennato, consiste di due torri, la torre De Castillia (gi\u00e0 torre E) e la torre Confalonieri (gi\u00e0 torre D), alte rispettivamente 110 e 76 metri (26 e 18 piani) e collegate per mezzo di un basamento a L. Ambedue le strutture sono caratterizzate dalla presenza di balconi in calcestruzzo armato che, con soletta strutturale spessa 28\u00a0cm e parapetti pieni di altezza pari a 130\u00a0cm, sporgono in modo irregolare su tutti e quattro i lati degli edifici, con un aggetto di 3,25 metri. Lo sfasamento dei balconi, oltre a conferire dinamicit\u00e0 al profilo del Bosco, consente l'insediamento di alberi alti fino a nove metri; l'innesto di piante di simili dimensioni non era contemplato nelle prime versioni del progetto, in cui si prevedeva la costruzione di balconi a fasce continue.\nIl Bosco \u00e8 rivestito da pannelli di grande formato di gres porcellanato in tonalit\u00e0 grigio canna da fucile, con finitura opaca; per ulteriori dettagli, si consulti il paragrafo \"Tamponamento\". Peculiare, in tal senso, \u00e8 l'utilizzo \u00abcelato\u00bb del laterizio, che per la sua consolidata flessibilit\u00e0 di impiego \u00e8 stato scelto per il rivestimento delle pareti di tamponamento e delle murature strutturali. Questo in realt\u00e0 non si tratta del primo esempio di utilizzo non a vista del laterizio, tanto che tale soluzione venne gi\u00e0 adottata in passato da Gerrit Rietveld, da Robert Mallet-Stevens per la sua villa Noailles e da Pier Luigi Nervi, le cui strutture voltate pure fanno ricorso a solai in laterocemento.\nMitigazione delle vibrazioni.\nSebbene edificato su un territorio che presenta condizioni litologiche ideali, e un'azione limitata della sottostante falda acquifera, il Bosco Verticale \u00e8 comunque dotato di un sistema di dissipazione dell'energia tale da smorzare efficacemente le vibrazioni. L'adozione di questa tecnologia si \u00e8 resa necessaria per bloccare la propagazione delle eventuali onde sismiche ma, soprattutto, delle vibrazioni indotte dal transito ferroviario delle linee M2 e M5, passanti - rispettivamente - nelle porzioni a nord e a est del sito.\nLa presenza dei due tunnel della metropolitana, con l'estradosso a soli 3,5 metri di distanza dalle fondamenta delle due torri, costituisce una sorgente di interferenze non indifferente, a causa delle anomalie della guida del materiale rotabile e delle irregolarit\u00e0 nella struttura delle rotaie. La stabilit\u00e0 strutturale e il benessere acustico dei residenti delle due torri vengono quindi garantiti mediante l'installazione di materiali elastici smorzanti in grado di far \u00abgalleggiare\u00bb agilmente la struttura: i valori di abbattimento acustico, ottenuti con molle di acciaio a elica, corrispondono a 3,5 hertz.\nTamponamento.\nIl Bosco Verticale presenta tamponature stratificate, con isolante termico preaccoppiato con polistirene estruso (10,0\u00a0cm), blocchi di laterizio alleggerito in pasta (25,0\u00a0cm) intonacato (1,5\u00a0cm), intercapedini d'aria e facciata a schermo avanzato in lastre in gres porcellanato (55\u00d7120\u00d71,4\u00a0cm) e una sottostruttura composta da montanti in alluminio. Analogamente, le pareti che separano il vano scala con le unit\u00e0 abitative presentano una muratura a cassetta, con laterizio alleggerito in pasta (8,0\u00a0cm) con placcatura in lastre di cartongesso (1,5\u00a0cm), malta di rinzaffo (1,0\u00a0cm), pannelli isolanti minerali (80% di vetro riciclato, 6,0\u00a0cm) e paramento murario in laterizio porizzato (12,0\u00a0cm) intonacato (EI 120, 3,0\u00a0cm).\nLe pareti in laterizio sono legate alla sottostruttura mediante delle staffe a T; le lastre sono invece ancorate mediante fissaggio meccanico, sormontate da ceramica fresata e da scalanature del profilo di alluminio, ove si allacciano i quattro ganci di supporto. La striscia di adesivo strutturale tra il retro della lastra e le ali laterali del profilo \u00e8 stata applicata per assicurare una adeguata distribuzione dei carichi di vento; similmente, per garantire la continuit\u00e0 del materiale, ogni 3-4 lastre \u00e8 stato apposto un giunto a pettine.\nPer aumentarne la robustezza e la resistenza, e quindi per offrire un adeguato sistema di supporto, il paramento murario \u00e8 stato realizzato con blocchi in laterizio normali (25,0\u00d719\u00d748\u00a0cm) rettificati, di peso specifico pari a 800\u00a0kg/m3: in questo modo, infatti, il valore estremo della capacit\u00e0 portante (carico di rottura) \u00e8 di pressappoco 7 kN, come misurato sperimentalmente. Per non compromettere l'efficacia termoisolante della struttura, sono state inoltre applicate graffe in acciaio inox austenitico (18% cromo, 8% nichel), munite di rondella rompigoccia e pendenti verso l'esterno."}
{"id": "3797477", "revid": "599013", "url": "https://it.wikipedia.org/wiki?curid=3797477", "title": "Oleh Matvjejev", "text": "Carriera.\nFu capocannoniere del campionato ucraino nel 1997."}
{"id": "3797478", "revid": "466539", "url": "https://it.wikipedia.org/wiki?curid=3797478", "title": "Christopher Connelly", "text": "Biografia.\n\u00c8 noto in Italia per aver interpretato negli anni ottanta alcuni b-movie, con registi come Enzo G. Castellari o Ruggero Deodato. Ha inoltre partecipato alla serie televisiva \"Paper Moon\". \u00c8 morto all'et\u00e0 di 47 anni per un cancro ai polmoni."}
{"id": "3797481", "revid": "486946", "url": "https://it.wikipedia.org/wiki?curid=3797481", "title": "Oleh Matveyev", "text": ""}
{"id": "3797482", "revid": "486946", "url": "https://it.wikipedia.org/wiki?curid=3797482", "title": "Oleh Matviiv", "text": ""}
{"id": "3797484", "revid": "287204", "url": "https://it.wikipedia.org/wiki?curid=3797484", "title": "Jerzy Podbrozny", "text": ""}
{"id": "3797486", "revid": "767487", "url": "https://it.wikipedia.org/wiki?curid=3797486", "title": "Lion Kaak", "text": "Carriera.\nClub.\nDebutta con la maglia del il 13 marzo 2011 nella vittoria in casa per 1-0 contro l'ADO Den Haag."}
{"id": "3797488", "revid": "438678", "url": "https://it.wikipedia.org/wiki?curid=3797488", "title": "Percivall Pott", "text": "Biografia.\nFu assistente chirurgico al St Bartholomew's Hospital nel 1744 e chirurgo autonomo dal 1749 al 1787.\nLa vita di Pott fu sconvolta nel 1756, quando cadde da cavallo e si ruppe una gamba. Da questo episodio deriva il nome della cosiddetta frattura di Pott di entrambi malleoli. Per lungo tempo combatt\u00e9 con la morte e rischi\u00f2 l'amputazione della gamba.\nNel 1768, completamente risanato, pubblic\u00f2 \"Some Few Remarkes upon Fractures and Dislocations\". Questo libro fu tradotto in francese e in italiano e acquist\u00f2 grande notoriet\u00e0.\nTra i pi\u00f9 importanti chirurghi della sua epoca insieme a John Hunter, Pott si batt\u00e9 contro l'abuso della cauterizzazione, che riteneva cancerogena. Nel 1775 fond\u00f2 un'associazione allo scopo di prevenire i fattori cancerogeni."}
{"id": "3797491", "revid": "45590685", "url": "https://it.wikipedia.org/wiki?curid=3797491", "title": "Percival Pott", "text": ""}
{"id": "3797506", "revid": "2208396", "url": "https://it.wikipedia.org/wiki?curid=3797506", "title": "Prima guerra di 'ndrangheta", "text": "La prima guerra di 'ndrangheta fu uno scontro generazionale che vide coinvolte molte famiglie 'ndranghetiste della provincia di Reggio Calabria. La guerra si colloca temporalmente a met\u00e0 degli anni 70, tra il 1974 e il 1977, e caus\u00f2 oltre 200 omicidi, ferimenti e vari attentati. Caddero i vecchi boss a favore delle nuove leve che volevano aprire le porte della 'ndrangheta a nuove e pi\u00f9 remunerative attivit\u00e0 criminali (in primis il traffico di droga).\nLa storia.\nPrima della guerra di 'ndrangheta, l'organizzazione criminale era agro-pastorale, si occupava di guardiania, abigeato, mercato del lavoro (Caporalato), contrabbando di sigarette, pizzo e da poco aveva cominciato a infiltrarsi negli appalti pubblici; capo indiscusso di questa antica ndrangheta era Don Antonio Macr\u00ec, che aveva il suo quartier generale nella Locride, amico di Luciano Liggio, dei Greco di Ciaculli e di don Michele Navarra di Corleone. Insieme a Macr\u00ec come vecchi boss c'erano anche don Mico Tripodo di Reggio Calabria e Don Mommo Piromalli di Gioia Tauro ma mentre i primi due erano contrari ai sequestri di persona e ad accordi con il mondo politico e istituzionale il Piromalli sosteneva che la 'ndrangheta non poteva andare contro lo stato ma anzi doveva andare a braccetto con le istituzioni, come avevano fatto i siciliani entrando nelle logge massoniche;(specie per gli enormi profitti che si potevano ricavare dalla costruzione di grandi infrastrutture come il Porto di Gioia Tauro, il Quinto centro siderurgico di Gioia Tauro, l'Autostrada A3 \u2013 ora Autostrada A2 \u2013 Napoli-Reggio Calabria) la posizione di Piromalli venne appoggiata dalle nuove leve, come i De Stefano di Reggio Calabria, ma anche dai Mammoliti di Oppido Mamertina e Castellace, gli Strangio di San Luca, i Barbaro di Plat\u00ec, i Ietto di Natile di Careri; si ruppero quindi i vecchi equilibri all'interno dell'organizzazione criminale e presero forma due schieramenti tra loro contrapposti: da un lato la vecchia guardia con a capo Don Antonio Macr\u00ec e Don Mico Tripodo, dall'altra la nuova 'ndrangheta capeggiata da Don Mommo Piromalli e dai De Stefano.\nL'inizio della guerra.\nI De Stefano scalpitavano per emergere nel panorama 'ndranghetista e vedevano la presenza di don Mico Tripodo a Reggio Calabria come un freno alla loro crescita criminale. Don Antonio Macr\u00ec si propose di fare da mediatore tra il Tripodo e i De Stefano; questa, per\u00f2, era solo una strategia del vecchio boss, e il 24 novembre del 1974 un commando fece irruzione nel bar Roof Garden sul lungomare di Reggio Calabria uccidendo Giovanni De Stefano e ferendo Giorgio De Stefano capo della 'ndrina; l'anno seguente, esattamente il 20 gennaio 1975, viene ucciso da un commando don Antonio Macr\u00ec, che aveva appena finito di giocare a bocce a Siderno. I killer erano spietati, a volto scoperto, spararono ben due colpi di grazia (al petto e alla testa). Ferirono anche il guardaspalle del padrino di Siderno Francesco Commisso. Fu il pentito Giacomo Lauro a ricostruire l'omicidio, dichiarando che gli esecutori materiali dell'omicidio furono Pasquale Condello e Giovanni Saraceno, mentre i mandanti furono Paolo De Stefano, Vincenzo, Giuseppe e Francesco Mazzaferro, Giuseppe e Nicola Cataldo.\nLa fine della guerra.\nRestava da eliminare solo il vecchio boss don Mico Tripodo che frenava le mire espansionistiche dei De Stefano. Il capoclan Tripodo venne ucciso il 26 agosto 1976 dentro il carcere di Poggioreale in Campania da \"soldati\" della nuova camorra organizzata di Raffaele Cutolo; quest'ultimo fu pagato 100 milioni di lire dai De Stefano per far assassinare il vecchio boss di Reggio Calabria. Tale episodio segn\u00f2 la fine del conflitto e la vittoria dello schieramento dei De Stefano nella citt\u00e0 di Reggio Calabria. In provincia ci fu la vittoria dei Piromalli e Mammoliti nella Piana di Gioia Tauro e dei Cataldo e Mazzaferro nella Locride tutte 'ndrine che avevano spinto per l'abbattimento della vecchia 'ndrangheta e l'apertura al \"nuovo\".\nLe nuove attivit\u00e0 illecite e i nuovi assetti.\nGli anni '70 rappresentano dunque uno spartiacque per la 'ndrangheta, l'organizzazione entra in una nuova fase che la porter\u00e0 a diventare ci\u00f2 che \u00e8 oggi: una holding criminale; entra nel mondo politico, finanziario, istituzionale, imprenditoriale; In particolare molto importante \u00e8 in quel periodo la creazione della Santa che \u00e8 un grado di vertice all'interno della 'ndrangheta e coloro che ne fanno parte possono, a differenza del passato, intrattenere contatti anche con chi ha giurato per altri corpi (polizia, magistratura, politici, massoneria), uno dei primi santisti fu Don Mommo Piromalli uscito principale vincitore assieme ai De Stefano dalla prima guerra di 'ndrangheta. Anche il traffico di droga diventa sempre pi\u00f9 imponente facendo lievitare vertiginosamente il patrimonio delle consorterie criminali. Ma le 'ndrine nonostante il nuovo corso non abbandoneranno mai gli aspetti arcaici della vecchia 'ndrangheta come i codici, i riti, i simboli e non lasceranno mai il territorio d'origine nonostante ormai siano diventate grosse multinazionali del crimine.\nL'uccisione di Giorgio De Stefano.\nIl vero e proprio atto finale della prima guerra di 'ndrangheta fu l'uccisione del capo dei De Stefano Giorgio De Stefano (boss che intratteneva rapporti con la malavita a livello nazionale, con il mondo dell'eversione nera, infatti gioc\u00f2 un ruolo nei Moti di Reggio del 1970) venne ucciso per evitare che diventasse il capo supremo a danno delle altre 'ndrine (a decretarne l'eliminazione furono le cosche di Gioia Tauro e San Luca). Fu attirato in una trappola ad un summit di 'ndrangheta a Santo Stefano in Aspromonte il 7 novembre 1977, ad assassinarlo fu Giuseppe Suraci e la sua testa venne portata letteralmente su un piatto d'argento al nuovo capo dei De Stefano Paolo De Stefano per placare le sue ire."}
{"id": "3797510", "revid": "287204", "url": "https://it.wikipedia.org/wiki?curid=3797510", "title": "Jos\u00e9 Quintanilla", "text": "Carriera.\nCon la Nazionale salvadoregna ha preso parte ai Giochi olimpici del 1968 e ai Mondiali 1970."}
{"id": "3797512", "revid": "1149807", "url": "https://it.wikipedia.org/wiki?curid=3797512", "title": "Billy Bat", "text": " \u00e8 un manga \"seinen\" disegnato da Naoki Urasawa, che ne ha curato anche la sceneggiatura assieme a Takashi Nagasaki. Il fumetto \u00e8 stato serializzato a partire da ottobre 2008 sulla rivista contenitore \"Weekly Morning\", ed \u00e8 degno di nota per la trama complessa e intricata (come tipico di Urasawa) che si dipana tra realt\u00e0, finzione e realt\u00e0 storica.\nDal maggio 2011 al febbraio 2016, il manga \u00e8 stato distribuito in Italia dall'editore GP Publishing. Nell'agosto del 2016, con il numero 13 della serie, \u00e8 stato sancito il cambio di editore e RW Edizioni \u00e8 subentrata nella distribuzione di diversi titoli della casa editrice giapponese K\u014ddansha, tra cui \"Billy Bat\". Il proseguimento della serie da parte della RW Goen era stato annunciato durante il Napoli Comicon 2016.\nOpera la cui fabula prende piede in diverse migliaia di anni, attraverso una complessa narrazione tenta di rispondere ad alcuni dei dilemmi pi\u00f9 reconditi degli esseri umani, affrontando tematiche come l\u2019origine della malvagit\u00e0, il ruolo dell\u2019arte nell\u2019esistenza umana e il dono della divinazione.\nInfatti, raccontando gli eventi pi\u00f9 importanti della storia umana, il quadro risultante \u00e8 una descrizione di ci\u00f2 che \u00e8 sempre sfuggito alla percezione che abbiamo del mondo; Urasawa sceglie la difficile strada di raccontare una versione possibile dei fatti, una spiegazione secondo la quale un\u2019entit\u00e0 spirituale \u00e8 il filo conduttore degli eventi, e la sua esistenza cammina di pari passo con il controverso sentimento di umanit\u00e0 dei protagonisti della narrazione.\nEmerge una storia che prescinde il solo susseguirsi degli eventi della fabula, una storia che fa riflettere il lettore su questioni complesse e attuali, che assottiglia con originalit\u00e0 il confine fra realt\u00e0 e finzione.\nTrama.\nIl manga si apre con una serie di pagine a colori in stile comics che narrano un'avventura di Billy Bat, un pipistrello antropomorfo che vive in una citt\u00e0 di animali similmente umanizzati, e che svolge la professione di detective. A Billy viene assegnato un caso d'infedelt\u00e0 coniugale da investigare, ma, come da miglior tradizione \"hard boiled\", la situazione sfugge presto di mano al detective che si trova a dover fuggire per la vita assieme alla donna che doveva sorvegliare.\nLa scena si trasferisce poi nella realt\u00e0 (rappresentata in stile manga, in bianco e nero), dove il fumettista nippo-americano Kevin Yamagata sta avendo problemi nel terminare il capitolo di \"Billy Bat\" da consegnare all'editore. Durante una perquisizione della polizia nel suo studio, un detective gli fa notare come il personaggio di Billy Bat sia identico a quello di un manga visto in Giappone qualche anno prima. Terrorizzato dalle possibili implicazioni di plagio, sia pure inconsapevole, Yamagata si reca a Tokyo e scopre non solo che effettivamente esisteva gi\u00e0 un manga simile, ma che esso stesso si basa sulla figura di un pipistrello legata a un'antica e misteriosa cospirazione che attraversa tutta la storia dell'umanit\u00e0. Inoltre, il fumettista scopre che le tavole da lui disegnate rispecchiano la realt\u00e0 delle situazioni che gli stanno accadendo, come fossero premonizioni, e per di pi\u00f9 inizia ad avere delle visioni in cui la sua stessa creazione, Billy Bat, gli si rivolge anticipando eventi della sua vita privata e della storia mondiale. In realt\u00e0 esistono due Billy, teoricamente uno \"buono\" e uno \"cattivo\", ma non \u00e8 ancora chiaro quale siano i loro progetti per il mondo.\nPersonaggi.\nTra i personaggi storici con un ruolo pi\u00f9 o meno attivo nelle vicende vi sono anche Francesco Saverio (entrato in possesso del rotolo ben prima della sua attivit\u00e0 di evangelizzazione in Giappone), Hattori Hanz\u014d (in lizza per il possesso del rotolo), Lee Harvey Oswald (a cui si manifesta Billy, e che finir\u00e0 per essere accusato dell'omicidio Kennedy in cui sono coinvolti dei sosia; il manga sposa dunque la teoria che Oswald fosse un capro espiatorio).\nRiferimenti storici.\nLa vicenda di Kevin Yamagata \u00e8 solo una parte di quanto narrato nel manga, che attraversa millenni di storia per mostrare come la cospirazione del Pipistrello sia intervenuta nel modificare il corso della storia, sia in seguito alle apparizioni dei Billy sia grazie all'influsso del \"Libro del pipistrello nero\", un antichissimo rotolo di pergamena che si dice doni la capacit\u00e0 di dominare il mondo al suo possessore, portandolo per\u00f2 alla pazzia.\nI seguenti eventi sono stati rappresentati nel manga:\nDurante una delle sue apparizioni, avvenuta nel Giappone feudale, Billy mostra di conoscere persone ed eventi che dovranno ancora verificarsi, tra cui la I guerra mondiale, l'avvento di Stalin e Hitler, il bombardamento atomico di Hiroshima e Nagasaki e gli attentati dell'11 settembre 2001.\nAccoglienza.\nL'edizione tedesca di \"Billy Bat\" ha vinto il Premio Max &amp; Moritz 2014 per il miglior fumetto internazionale. In Giappone, il primo volume \u00e8 stato il quinto manga pi\u00f9 venduto nella sua settimana di uscita, vendendo oltre copie."}
{"id": "3797514", "revid": "46931", "url": "https://it.wikipedia.org/wiki?curid=3797514", "title": "Prima guerra di Ndrangheta", "text": ""}
{"id": "3797518", "revid": "375960", "url": "https://it.wikipedia.org/wiki?curid=3797518", "title": "Pratica venatoria", "text": ""}
{"id": "3797519", "revid": "46931", "url": "https://it.wikipedia.org/wiki?curid=3797519", "title": "Prima guerra di 'Ndrangheta", "text": ""}
{"id": "3797521", "revid": "71433", "url": "https://it.wikipedia.org/wiki?curid=3797521", "title": "LAFCA", "text": ""}
{"id": "3797532", "revid": "363629", "url": "https://it.wikipedia.org/wiki?curid=3797532", "title": "Ward (Regno Unito)", "text": "Un ward del Regno Unito \u00e8 un distretto elettorale a livello sub-nazionale rappresentato da uno o pi\u00f9 consiglieri. \u00c8 la unit\u00e0 elementare della geografia ed amministrazione britannica (escluse le Isole Scilly).\nInghilterra.\nI Borghi di Londra, i distretti metropolitani e quelli non metropolitani (comprese alcune autorit\u00e0 unitarie) sono divisi in \"wards\" per le elezioni locali. Le elezioni del \"consigli di Contea\" (cos\u00ec come per molti consigli unitari, che erano una volta consigli di contea, come il Consiglio dell'Isola di Wight e quello dello Shropshire), usano invece il termine \"divisione elettorale\". Nelle aree delle contee non metropolitane che hanno sia \"wards\" che \"divisioni elettorali\", i due tipi di suddivisioni possono non avere fra di loro alcuna relazione ma, in generale, i \"wards\" vengono considerati come elementi di base per le divisioni elettorali delle contee o alla stessa stregua ma con un numero minore di consiglieri eligendi.\nNelle aree urbane i \"wards\" all'interno di un'autorit\u00e0 locale contengono all'incirca lo stesso numero di elettori ed eleggono tre consiglieri. In quelle ove esistono contemporaneamente aree urbane e rurali il numero dei consiglieri pu\u00f2 variare da uno a tre, a seconda delle dimensioni dell'elettorato. Un \"wards\" pu\u00f2 coincidere anche con una parrocchia civile o raggrupparne pi\u00f9 di una. Le grandi parrocchie civili (come ad esempio Shrewsbury), possono essere divise in due o pi\u00f9 \"wards\".\nCitt\u00e0 di Londra.\nLa Citt\u00e0 di Londra (\"City\") ha un suo tipo di \"wards\", che sono antiche e permanenti sotto-divisioni della \"City\", che ha una propria forma di governo locale.\nParrocchie civili.\nLe parrocchie civili in Inghilterra sono talvolta divise in \"wards\" per le elezioni del consiglio di parrocchia (o \"town council\" o \"city council\"). Essi possono non avere alcuna relazione con i \"wards\" distrettuali o con le divisioni elettorali.\nUso storico.\nLe quattro pi\u00f9 settentrionali contee storiche d'Inghilterra, Cumberland, Westmorland, County Durham e Northumberland, erano suddivise in unit\u00e0 amministrative chiamate \"wards\" anzich\u00e9 centene, come nelle altre contee. I \"wards\" erano originariamente zone organizzate a scopo militare, ciascuna avente per centro un castello.\nGalles.\nNel Galles il termine elettorale \u00e8 \"divisione elettorale\".\nLe comunit\u00e0 gallesi, equivalenti alle parrocchie civili in Inghilterra, sono talvolta divise in \"wards\" per le elezioni del consiglio della comunit\u00e0.\nScozia.\nTutta la Scozia \u00e8 suddivisa in \"wards\" per le elezioni dei governi locali con ognuna di esse che elegge da 3 a 4 consiglieri con il voto singolo trasferibile.\nIrlanda del Nord.\nI distretti nell'Irlanda del Nord sono divisi in aree elettorali, ciascuna delle quali elegge da 5 a 7 consiglieri con il sistema del voto singolo trasferibile. Queste aree sono a loro volta suddivise in \"wards\", che tuttavia non hanno alcuna funzione ufficiale."}
{"id": "3797534", "revid": "61051", "url": "https://it.wikipedia.org/wiki?curid=3797534", "title": "Continental R-975", "text": ""}
{"id": "3797537", "revid": "37401", "url": "https://it.wikipedia.org/wiki?curid=3797537", "title": "Confissazione", "text": ""}
{"id": "3797539", "revid": "72811", "url": "https://it.wikipedia.org/wiki?curid=3797539", "title": "Zero no tsukaima F", "text": ""}
{"id": "3797541", "revid": "767487", "url": "https://it.wikipedia.org/wiki?curid=3797541", "title": "Kevin Keen", "text": "Carriera.\nGiocatore.\nFiglio d'arte, esordisce a 15 anni con il Wycombe Wanderers.\nA 16 anni Keen si trasferisce nel West Ham giocando nella primavera.\nL'anno seguente Keen firma un contratto da professionista.\nIl giocatore lascia la squadra dopo circa 10 anni vissuti da protagonista.\nNella stagione 1993-1994 Keen veste la maglia del Wolverhampton dove gioca titolare contribuendo a fine stagione al settimo posto in classifica.\nL'anno successivo il calciatore si trasferisce ancora firmando per lo Stoke City, squadra nella quale ci rester\u00e0 per diversi anni. \nNella stagione 2000-2001 il giocatore viene acquistato a parametro zero dal Macclesfield Town. Qui Keen tra ottobre e novembre 2001 svolger\u00e0 contemporaneamente il doppio ruolo di giocatore e allenatore.\nAllenatore.\nDopo diverse stagione in cui \u00e8 stato vice allenatore del West Ham (per lui anche due panchine come traghettatore dopo le dimissioni di Alan Curbishley nel 2008 e l'esonero di Avram Grant nel 2011), Keen viene chiamato nel 2011 da Kenny Dalglish come suo vice sulla panchina del Liverpool."}
{"id": "3797542", "revid": "1855488", "url": "https://it.wikipedia.org/wiki?curid=3797542", "title": "Aaron Tveit", "text": "\u00c8 noto specialmente per essere stato il primo Gabe in \"Next to Normal\", il primo Frank Abagnale Jr. nella produzione originale del musical ispirato al film \"Prova a prendermi, \"e per aver interpretato Enjolras nell'adattamento cinematografico del romanzo \"Les Mis\u00e9rables\" diretto da Tom Hooper.\nBiografia.\nInfanzia e formazione.\nAaron Tveit \u00e8 nato a Middletown, figlio di Posie e Stanley Tveit. Il suo cognome ha origini norvegesi. Ha un fratello minore, Jon, che ha presto i voti ed \u00e8 sacerdote nell'arcidiocesi di New York. Si \u00e8 diplomato alla Middletown High School nel 2001, dove ha partecipata sia ad attivit\u00e0 teatrali che sportive, come giocare a golf, calcio e basket mentre si esibiva in tutte e quattro le produzioni teatrali scolastiche. Dopo aver rinunciato una borsa di studio per economia, Tveit si \u00e8 immatricolato all'Ithaca College prima come studente di canto e poi di teatro musicale. \nAnni 2000.\nNel 2003, durante il suo anno di studi, Tveit ha lasciato l'Ithaca College per unirsi alla seconda tourn\u00e9e statunitense del musical Rent, in cui interpretava il ruolo minore di Steve ed era il sostituto per le parti principali di Roger e Mark; avrebbe successivamente ottenuto la laurea dall'Ithaca College nel 2012.\nNel 2005 ha interpretato Link Larkin nel tour statunitense di \"Hairspray\", un ruolo con cui ha fatto il suo debutto a Broadway l'anno successivo nella produzione stabile del musical a New York. Nel corso dei due anni successivi, Tveit ha recitato nel circuito regionale a Berkshire e Beverly, mentre nel 2008 ha fatto il suo debutto nell'Off-Broadway nella prima del musical \"Next to Normal\", in cui interpretava il giovane Gabe; nello stesso anno ha recitato nell'Off-Broadway nella riduzione teatrale di \"Saved!\" ed \u00e8 tornato a Broadway per interpretare nuovamente Link in \"Hairspray\" e il protagonista maschile Fiyero Tiggular nel musical \"Wicked\" al Gershwin Theatre. Nel 2008 ha fatto inoltre il suo esordio cinematografico nel film \"Ghost Town\".\nNel 2009 Tveit ha fatto il suo debutto sul piccolo schermo per interpretare il ruolo di William \"Tripp\" van der Bilt III in \"Gossip Girl\", una parte che sarebbe tornato a ricoprire in una decina di episodi fino al 2012. Nel 2009 \u00e8 tornato a Broadway con il musical \"Next to Normal\" al Booth Theatre; lo show si \u00e8 rivelato un successo e ha vinto il Premio Pulitzer per la drammaturgia, mentre l'attore ha ottenuto recensioni positive e la vittoria dell'Helen Hayes Award, del Clarence Derwent Award e del Broadway.com Audience Award per la sua interpretazione. Tveit \u00e8 rimasto nel cast di \"Next to Normal\" a Broadway fino al giugno 2009, quando \u00e8 stato rimpiazzato da Kyle Dean Massey.\nAnni 2010 e 2020.\nDopo il successo di \"Next to Normal\", Tveit ha incrementato l'attivit\u00e0 televisiva apparendo in alcuni episodi di \"Ugly Betty\", \"Law &amp; Order\", \"Body of Proof\" e \"The Good Wife\" tra il 2010 e il 2011. Nel 2010 ha recitato accanto a James Franco nel film Urlo, in cui interpretava il poeta Peter Orlovsky. Nel 2010 \u00e8 tornato a recitare in \"Rent\" in uno speciale allestimento del musical in scena alla Hollywood Bowl per la regia di Neil Patrick Harris e questa volta Tveit ha interpretato il protagonista Roger Davis accanto alla Mimi di Vanessa Hudgens; nello stesso anno \u00e8 tornato anche a recitare brevemente a Broadway in \"Next to Normal\". Nel 2011 l'attore \u00e8 tornato a Broadway per interpretare Frank Abagnale Jr nella riduzione teatrale di \"Prova a prendermi\", in cui aveva recitato brevemente a Seattle nell'estate del 2009. \"Catch Me If You Can\" ha ricevuto un'accoglienza tiepida dalla critica, ma Tveit ha ottenuto recensioni positive e candidature al Drama League Award e all'Outer Critics Circle Award al miglior attore in un musical.\nNegli anni successivi Tveit si \u00e8 dedicato prevalentemente alla carriera cinematografica e televisiva, lanciata nel 2012 grazie al suo ruolo di Enjolras nel film di Tom Hooper \"Les Mis\u00e9rables\", che gli ha dato anche la possibilit\u00e0 di cantare alla cerimonia dell'ottantacinquesima edizione dei premi Oscar nel 2013. Dopo il successo del film, Aaron Tveit ha ottenuto il ruolo principale dell'agente Mike Warren nella serie televisiva \"Graceland\", di cui \u00e8 stato protagonista per tre stagioni fino alla cancellazione della serie nel 2015. Durante una pausa tra le riprese di \"Graceland,\" nel 2014 Tveit ha fatto il suo debutto sulle scene londinesi per interpretare John Wilkes Booth nel musical \"Assassins\" alla Menier Chocolate Factory per la regia di Jamie Lloyd; il revival \u00e8 stato accolto molto positivamente da critica e pubblico, tanto da essere stato esteso per alcune settimane di repliche extra, a cui per\u00f2 Tveit non ha potuto partecipare a causa dell'inizio delle riprese dell'ultima stagione di \"Graceland\".\nNel 2016 Tveit ha pubblicato il suo primo album da solista, \"The Radio in My Head\", registrato dal vivo durante una serie di concerti allo Studio 54. Nello stesso anno ha interpretato anche due ruoli da protagonista sul piccolo schermo, recitando nel ruolo di Danny Zuko in \"\" e in quello di Garreth Ritten in \"BrainDead - Alieni a Washington\", che per\u00f2 \u00e8 stato cancellato dopo solo una stagione. Nel 2017 ha interpretato il protagonista Robert nel musical di Stephen Sondheim \"Company\" in scena a Boston, oltre ad apparire in alcuni episodi di \"The Good Wife\" e \"The Good Fight\" e recitare accanto a Patricia Clarkson nel film \"Out of Blue - Indagine pericolosa\". Nel 2018 ha interpretato il protagonista Christian nel musical \"Moulin Rouge!\" in scena a Boston e l'anno successivo \u00e8 tornato a cantare il ruolo anche a Broadway; per la sua performance ha vinto il Tony Award al miglior attore protagonista in un musical. Nel 2021 torna a recitare sul piccolo schermo, recitando nelle serie televisive \"American Horror Stories\" e \"Schmigadoon!\". \nVita privata.\nAaron Tveit vive ad Astoria, nel Queens, e ha avuto una relazione con l'attrice Jacqui Polk dal 2005 al 2007.\nRiconoscimenti.\nDrama League Award\nGrammy Award\nLucille Lortel Award\nNational Board of Review Awards\nOuter Critics Circle Award\nSan Diego Film Critics Society Awards\nSatellite Award\nTony Award\nWashington D.C. Area Film Critics Association"}
{"id": "3797547", "revid": "729019", "url": "https://it.wikipedia.org/wiki?curid=3797547", "title": "Watt Radio", "text": "Watt Radio \u00e8 una ditta italiana produttrice di elettronica di consumo.\nStoria.\nL'impresa sorse nel 1924 a Torino in via Cibrario 39 in zona San Donato su iniziativa del sig. Giuseppe Soffietti con la denominazione Rag. G. Soffietti &amp; C., dalle ceneri di una fabbrica di materiale elettrico vario la \"Watt\". Le sue attivit\u00e0 inizialmente riguardarono la produzione e la commercializzazione di componenti per la radiotelefonia.\nNel 1928 la ditta torinese, divenuta societ\u00e0 anonima con la denominazione Watt Radio, Fabbrica Conduttori Elettrici Isolati S.A. , pass\u00f2 alla produzione di apparecchi radiofonici completi, e l'anno seguente lanci\u00f2 il modello \"Watt Trionfo\", a cui fecero seguito i modelli \"Watt Piccolo\" (per le sue dimensioni compatte), e il \"Rapsodo\" del 1932, costituito da 8 valvole e primo apparecchio della casa dotato di supereterodina.\nNegli anni trenta, la produzione Watt Radio venne ampliata ad altre categorie di apparecchi quali radioricevitori, amplificatori a bassa frequenza, impianti centralizzati di riproduzione sonora ed apparati elettroacustici, microfoni, cellule fotoelettriche, prese grammofoniche, divenendo una delle maggiori realt\u00e0 industriali italiane dell'elettronica domestica.\nDurante la seconda guerra mondiale, lo stabilimento sub\u00ec gravi danneggiamenti a causa dei bombardamenti che colpirono il capoluogo piemontese. Le attivit\u00e0 furono riprese nel 1948, ed entr\u00f2 nel campo della televisione. In collaborazione con la RAI effettu\u00f2 esperimenti con le trasmissioni televisive, che nel 1954 portarono all'attivazione del centro trasmittente di Torino Eremo, detto \"Canale C\", con l'irradiazione del segnale del primo canale.\nNel 1958 la societ\u00e0 venne trasformata in societ\u00e0 in accomandita semplice, mut\u00f2 ragione sociale in Watt Radio S.a.s. di G. Soffietti &amp; C., e trasfer\u00ec sede e stabilimento di produzione in un nuovo capannone in via Bistagno 10 nel popolare quartiere Santa Rita. La produzione riguard\u00f2 anche i televisori.\nNegli anni settanta l'azienda incontr\u00f2 le prime difficolt\u00e0, causate dalla aggressiva concorrenza estera. Tale situazione port\u00f2 di l\u00ec a poco alla liquidazione della societ\u00e0.\nNel 1975 il marchio Watt Radio venne rilevato dalla Piemonte Elettronica S.r.l. di Alfonso Cassin e Francesco Novarese con sede e stabilimento a Brandizzo, nell'hinterland torinese, che produsse televisori e verso gli anni novanta, anche i decoder per la pay-tv.\nDivenuta successivamente Watt Radio S.r.l., dopo gli anni 2000 ha sede a Beinasco. Attualmente commercializza e ripara televisori LCD e LED."}
{"id": "3797557", "revid": "290948", "url": "https://it.wikipedia.org/wiki?curid=3797557", "title": "Ward (suddivisione elettorale)", "text": "I ward sono distretti elettorali all'interno di un comune, utilizzati nella politica locale in Australia, Canada, Principato di Monaco, Nuova Zelanda, Sudafrica, India, Regno Unito e negli Stati Uniti d'America.\nIn Irlanda, i \"ward\" (urbani) e le \"divisioni dei distretti elettorali\" (rurali) sono stati rinominati \"divisioni elettorali\" nel 1994."}
{"id": "3797567", "revid": "104458", "url": "https://it.wikipedia.org/wiki?curid=3797567", "title": "Magnus Krog", "text": "Biografia.\nKrog ottiene il suo primo risultato rilevante di carriera ai Mondiali juniores di Tarvisio 2007, vincendo la medaglia di bronzo nella gara a squadre. In Coppa del Mondo ha esordito il 6 dicembre 2008 a Trondheim (43\u00ba in un'individuale Gundersen) e ha ottenuto la prima vittoria, nonch\u00e9 primo podio, il 25 novembre 2011 a Kuusamo, in Finlandia, una Gundersen dal tampolino lungo.\nIn carriera ha partecipato a un'edizione dei Giochi olimpici invernali, (3\u00ba nel trampolino normale, 12\u00ba nel trampolino lungo, 1\u00ba nella gara a squadre), e a due dei Campionati mondiali, vincendo tre medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale Gundersen\nLH = trampolino lungo"}
{"id": "3797568", "revid": "459531", "url": "https://it.wikipedia.org/wiki?curid=3797568", "title": "Microfoni", "text": ""}
{"id": "3797573", "revid": "297059", "url": "https://it.wikipedia.org/wiki?curid=3797573", "title": "Battaglia di Santiago de Cuba", "text": ""}
{"id": "3797575", "revid": "599013", "url": "https://it.wikipedia.org/wiki?curid=3797575", "title": "Kenneth Eriksson", "text": "Biografia.\nTra i piloti in assoluto dalla carriera pi\u00f9 longeva, ha partecipato al campionato del mondo rally dal 1980 al 2002, ottenendo 489 punti."}
{"id": "3797576", "revid": "228587", "url": "https://it.wikipedia.org/wiki?curid=3797576", "title": "Kenji Nomura", "text": "\u00c8 soprannominato \"Nomuchin\" ed \u00e8 affiliato alla Aksent. Ha frequentato la Kurashikishiritsu Chayach\u014d Elementary School, e si \u00e8 diplomato alla Kurashikishiritsu T\u014dy\u014d Junior High School e alla Okayamakenritsu Amagi High School."}
{"id": "3797588", "revid": "599013", "url": "https://it.wikipedia.org/wiki?curid=3797588", "title": "Yuri Rose", "text": ""}
{"id": "3797590", "revid": "181699", "url": "https://it.wikipedia.org/wiki?curid=3797590", "title": "Luigi Carlo di Lorena, principe di Lambesc", "text": "Biografia.\nInfanzia.\nNato da Luigi di Lorena, principe di Lambesc e sua moglie Jeanne Henriette de Durfort (nipote di Jacques Henri de Durfort de Duras) era il quartogenito della coppia e primo figlio maschio. Attraverso sua madre, era un bis-bis-bisnipote di Henri de La Tour d'Auvergne, duca di Bouillon, padre di Henri de La Tour d'Auvergne, visconte di Turenne. \nLa sua famiglia paterna, i Guisa, erano un ramo cadetto del Casato di Lorena, i sovrani duchi di Lorena; in quanto tale Luigi poteva contare il futuro Francesco I, Imperatore del Sacro Romano Impero ed una Regina di Sardegna come cugini.\nDenominato conte di Brionne in giovent\u00f9, fu in seguito noto come Principe di Lambesc. Durante il periodo in cui fu noto come \"Conte\", fu ritratto dal famoso Jean-Marc Nattier con la maggiore delle sue sorelle Giovanna Luisa (1711\u20131772).\nPrimo matrimonio.\nSpos\u00f2 per prima Louise Charlotte de Gramont (1725\u20131742) denominata \"Mademoiselle de Guiche\" prima del suo matrimonio, nipote di Antoine de Gramont il 31 gennaio 1740. La coppia non ebbe figli, Louise Charlotte mor\u00ec nel 1742. \nSecondo matrimonio.\nIn seconde nozze spos\u00f2 Auguste de Co\u00ebtquen il 29 dicembre 1744 (1722\u20131746) da cui non ebbe figli. \nCarriera militare.\nNel gennaio 1740, fu creato gentiluomo delle Gardes Francaises. Nell'aprile dello stesso anno, gli fu dato il governatorato d'Angi\u00f2, un ufficio che era stato precedentemente occupato da suo padre.\nNel dicembre 1743 fu creato Gran Scudiero di Francia, un posto che era stato occupato dal lontano cugino Carlo di Lorena; era uno dei Grandi uffici della Corona di Francia e chi lo portava annoverato tra i membri della Casa del Re. La posizione era pi\u00f9 o meno equivalente alle posizioni britanniche di Master of the Horse e Crown Equerry.\nLuigi XV lo rese brigadiere degli Eserciti del Re nell'aprile 1745 e cavaliere dell'Ordine dello Spirito Santo, il pi\u00f9 prestigioso ordine cavalleresco di Francia il 21 maggio 1752.\nTerzo matrimonio.\nL'ultima moglie, Louise de Rohan-Rochefort (1734\u20131815) era la figlia del Principe di Rochefort. La coppia fu unita in matrimonio dell'abbazia di Penthemont a Parigi il 3 ottobre 1748. Il Casato di Rohan, la famiglia di Louise, era una delle famiglie pi\u00f9 antiche e pi\u00f9 stravaganti di Francia.\nLuigi e Louise ebbero quattro figli, solo uno dei quali, Giuseppina, ebbe figli. \nMorte.\nLouise de Rohan mor\u00ec nel 1815, sopravvivendo a suo marito di cinquant'anni. Il Principe mor\u00ec il 28 giugno 1761.\nDiscendenza.\nIl principe Luigi di Lorena e Louise de Rohan-Rochefort ebbero:"}
{"id": "3797593", "revid": "287204", "url": "https://it.wikipedia.org/wiki?curid=3797593", "title": "Club Atl\u00e9tico Independiente 1931", "text": "Questa voce raccoglie le informazioni riguardanti il Club Atl\u00e9tico Independiente nelle competizioni ufficiali della stagione 1931."}
{"id": "3797595", "revid": "666668", "url": "https://it.wikipedia.org/wiki?curid=3797595", "title": "AFC Futsal Championship 2012", "text": "Il dodicesimo Asian Futsal Championship \u00e8 stato disputato dal 25 maggio al 1\u00ba giugno 2012 negli Emirati Arabi Uniti. Il torneo era valido anche come qualificazione per il FIFA Futsal World Cup 2012. Originalmente il torneo doveva disputarsi tra il 12 e il 22 maggio 2012 ma il comitato AFC l'ha spostato a causa di certi campionati ancora in corso.\nQualificazioni.\nSquadre qualificate alla fase finale:\nSorteggio.\nIl sorteggio per il torneo si \u00e8 tenuto l'11 marzo 2012 negli Emirati Arabi Uniti."}
{"id": "3797600", "revid": "599013", "url": "https://it.wikipedia.org/wiki?curid=3797600", "title": "Claus Gebauer", "text": "Carriera.\nNel periodo in cui vest\u00ec i colori del Duisburg scese 7 volte in campo in Bundesliga. Il 3 aprile 1982 gioc\u00f2 la sua ultima partita contro lo Stoccarda (4-1), Kuno Kl\u00f6tzer lo schier\u00f2 titolare."}
{"id": "3797605", "revid": "20090", "url": "https://it.wikipedia.org/wiki?curid=3797605", "title": "Piccola intesa", "text": ""}
{"id": "3797606", "revid": "179980", "url": "https://it.wikipedia.org/wiki?curid=3797606", "title": "Enrique Fern\u00e1ndez Viola", "text": ""}
{"id": "3797611", "revid": "2033069", "url": "https://it.wikipedia.org/wiki?curid=3797611", "title": "Wings (serie televisiva 1990)", "text": "Wings \u00e8 una serie televisiva statunitense in 172 episodi trasmessi per la prima volta nel corso di 8 stagioni dal 1990 al 1997.\nTrama.\nI fratelli Joe e Brian Hackett gestiscono una piccola compagnia aerea privata, la Sandpiper Air, nell'aeroporto Tom Nevers Field di Nantucket, nel Massachusetts. \nProduzione.\nLa serie, ideata da David Angell, Peter Casey e David Lee, fu prodotta da Grub Street Productions e Paramount Television e girata a Hollywood e a Los Angeles in California e a Nantucket in Massachusetts.\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti dal 1990 al 1997 sulla rete televisiva NBC. In Italia \u00e8 stata trasmessa su Rete 4 con il titolo \"Wings\".\nAlcune delle uscite internazionali sono state:"}
{"id": "3797612", "revid": "74801", "url": "https://it.wikipedia.org/wiki?curid=3797612", "title": "Charles Townshend, II visconte Townshend", "text": "Biografia.\nEra il figlio di Horatio Townshend, III Baronetto, che fu creato barone Townshend (1661) e visconte Townshend (1682). Nacque a Raynham Hall. Studi\u00f2 a Eton College e al King's College, Cambridge.\nCarriera.\nAveva simpatie Tory quando prese il suo posto alla Camera dei lord, ma le sue opinioni cambiarono e cominci\u00f2 a prendere parte attiva nella politica dei Whig. Per alcuni anni, dopo l'ascesa di Anna di Gran Bretagna, rimase senza ufficio, ma nel novembre 1708 \u00e8 stato nominato capitano delle guardie dello Yeomen, avendo nell'anno precedente stato convocato al Consiglio privato. Fu ambasciatore straordinario e plenipotenziario degli Stati Generali (1709-1711), prendendo parte ai negoziati che hanno preceduto la conclusione del trattato di Utrecht.\nSegretario di Stato.\nDopo il suo ritorno in Inghilterra \u00e8 stato attivamente occupato al realizzazione del nuovo ministero Tory. Conquist\u00f2 rapidamente il favore di Giorgio I, e nel settembre 1714, il nuovo re lo nomin\u00f2 Segretario di Stato per il Dipartimento del Nord. La sua politica e dei suoi colleghi, dopo aver schiacciato il movimento giacobita del 1715, sia in patria che all'estero, fu una politica di pace. Interfer\u00ec nella guerra tra la Svezia e la Danimarca al fianco della Francia e dell'imperatore.\nNonostante questi successi, l'influenza dei Whig fu gradualmente minata dagli intrighi di Charles Spencer, III conte di Sunderland e dal malcontento dei favoriti del re. Nel dicembre 1716 venne nominato Lord Luogotenente d'Irlanda, carica che mantenne fino al mese di aprile.\nAll'inizio del 1720 ci fu una riconciliazione parziale tra Stanhope e Townshend, rimanendo al potere per tutto il regno di Giorgio I.\nDopo una discussione con Walpole si allontan\u00f2 dalla vita politica e decise di occuparsi delle sue propriet\u00e0 terriere, maggiormente composte di brughiere e paludi. Il suo pi\u00f9 grande contributo fu l'elaborazione di una migliore rotazione delle colture, cio\u00e8 la messa a dimora di colture di rape, orzo, trifoglio e grano negli anni successivi, in modo che non vi fossero pi\u00f9 campi incolti, come in passato. \u00c8 cos\u00ec riuscito a trasformare ettari di brughiera in ricchi campi di grano e convertire le paludi in produttive terre di mais.\nMatrimoni.\nPrimo Matrimonio.\nSpos\u00f2, il 3 luglio 1698, Elizabeth Pelham (1681-11 maggio 1711), figlia di Thomas Pelham, I barone di Laughton. Ebbero cinque figli:\nSecondo Matrimonio.\nSpos\u00f2, il 25 luglio 1713, Dorothy Walpole (1686-1726), sorella di Robert Walpole. Ebbero sette figli:\nMorte.\nMor\u00ec il 21 giugno 1738, all'et\u00e0 di 63 anni."}
{"id": "3797613", "revid": "767487", "url": "https://it.wikipedia.org/wiki?curid=3797613", "title": "Cholet-Pays de Loire 2010", "text": "Il Cholet-Pays de Loire 2010, trentatreesima edizione della corsa e valida come evento dell'UCI Europe Tour 2010 categoria 1.1, si svolse il 21 marzo 2010 su un percorso di 200\u00a0km. Fu vinta dal colombiano Leonardo Duque, che giunse al traguardo con il tempo di 4h52'33\", alla media di 41,019\u00a0km/h.\nPartenza con 122 ciclisti di cui 100 tagliarono il traguardo."}
{"id": "3797615", "revid": "20090", "url": "https://it.wikipedia.org/wiki?curid=3797615", "title": "Engelbert Dollfu\u00df", "text": ""}
{"id": "3797622", "revid": "465169", "url": "https://it.wikipedia.org/wiki?curid=3797622", "title": "Aliz\u00e9e Gaillard", "text": "Biografia.\nNata da padre haitiano e madre svizzera, la Gaillard si trasfer\u00ec a P\u00e9tionville, Haiti, quando aveva due mesi e ha trascorso la sua infanzia l\u00ec fino all'et\u00e0 di otto anni, quando \u00e8 tornata in Svizzera con la sua famiglia. La sua lingua madre \u00e8 il creolo haitiano.\nNel 2005 ha vinto la prima edizione di France's Next Top Model, messo in onda nel canale M6. Da allora, ha lavorato per Alexander McQueen, L'Or\u00e9al, Louis Vuitton, Prada, e molti altri. Inoltre Aliz\u00e8e ha firmato con la Elite Model Management. Attraverso la sua carriera, fu coinvolta in diverse associazioni di beneficenza, come la Caritas."}
{"id": "3797623", "revid": "120989685", "url": "https://it.wikipedia.org/wiki?curid=3797623", "title": "Wings (serie televisiva 1977)", "text": "Wings \u00e8 una serie televisiva britannica in 25 episodi trasmessi per la prima volta nel corso di 2 stagioni dal 1977 al 1978.\nTrama.\nAmbientata durante la prima guerra mondiale, la serie racconta le drammatiche avventure dei piloti dei caccia britannici. Tra di essi vi sono il giovane Alan Farmer, il suo mentore, il capitano Owen Triggers, e il suo amico, il tenente Charles Gaylion. Questi inizia una relazione con la fidanzata di Farmer una volta che quest'ultimo viene creduto morto in battaglia, abbattuto in Francia\nProduzione.\nLa serie, ideata da Barry Thomas, fu prodotta dalla British Broadcasting Corporation (BBC). Venticinque episodi furono realizzati in tutto.\nRegisti.\nTra i registi della serie sono accreditati:\nDistribuzione.\nLa serie fu trasmessa in Gran Bretagna dal 1977 al 1978 sulla rete televisiva BBC."}
{"id": "3797625", "revid": "110157", "url": "https://it.wikipedia.org/wiki?curid=3797625", "title": "Jarpice", "text": "Jarpice \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3797626", "revid": "834", "url": "https://it.wikipedia.org/wiki?curid=3797626", "title": "Rolls-Royce Tay (turbogetto)", "text": "Il Rolls-Royce RB.44 Tay (anche noto come Tay Mk.250) fu un motore aeronautico turbogetto sviluppato dall'azienda britannica Rolls-Royce all'inizio degli anni cinquanta. Basato sul precedente Nene, fu costruito su licenza negli Stati Uniti dalla Pratt &amp; Whitney (come J48) e in Francia dalla Hispano-Suiza (sia in versione originale che nel suo sviluppo, Verdon) .\nStoria.\nUltimo esemplare della famiglia di motori che avevano nel turbogetto di Frank Whittle il loro capostipite, il Tay era la diretta evoluzione del Nene, di cui riprendeva il disegno base. Sviluppato inizialmente negli stabilimenti Rolls-Royce di Barnoldswick (da cui la sigla RB.44) non trov\u00f2 applicazione su velivoli britannici, fatta eccezione per un Vickers Viscount appositamente modificato per i test di valutazione da parte del Royal Aircraft Establishment (RAE). \nFu successivamente prodotto e migliorato dalla Pratt and Whitney e dalla Hispano-Suiza che ottennero, nel 1951, dalla Rolls-Royce le licenze per gli Stati Uniti e per la Francia.\nPratt &amp; Whitney J48.\nA partire dall'agosto del 1947, la Pratt &amp; Whitney aveva stretto con la Rolls-Royce un accordo per la produzione di massa del Nene sul suolo statunitense (col nome di Pratt &amp; Whitney J42) per equipaggiare il Grumman F9F. \nLa necessit\u00e0 di motori con spinte maggiori per i velivoli a getto progettati alla fine degli anni quaranta, spinse la casa americana a stringere un accordo con quella britannica per lo sviluppo congiunto di un successore del Nene. La Rolls-Royce, pi\u00f9 concentrata sul suo pi\u00f9 promettente motore con compressore assiale Avon, rilasci\u00f2 alla Pratt &amp; Whitney la licenza per la costruzione e sviluppo del Tay sul territorio statunitense, dove trov\u00f2 applicazione sui Lockheed F-94C Starfire e sui Grumman F9F-5 Panther e F9F-6 Cougar.\nLa Pratt &amp; Whitney produsse cos\u00ec diverse versioni del suo J48 con spinte comprese tra 27,8 kN (6250 lbf) ed i 38,9 kN (8750 lbf), dotati anche di sistemi di aumento temporaneo della spinta come l'iniezione di acqua o l'impiego del postbruciatore. Il primo J48 fu provato in volo, completo di postbruciatore, montato nel vano bombe di un B-29 appositamente modificato.\nHispano-Suiza Verdon.\nSeguendo la tradizione della Rolls-Royce nello scegliere i nomi di fiumi per battezzare i suoi motori, come per il Tay anche l'Hispano Suiza scelse un fiume, il Verdon, per denominare la sua versione francese.\nRispetto al Tay, il Verdon 350 presentava un compressore di nuovo disegno con differenti profili delle palette statoriche. Le camere di combustione erano state migliorate cos\u00ec come il raffreddamento delle palette e del disco della turbina in modo da incrementare prestazioni ed affidabilit\u00e0. Furono installati un sistema di controllo della temperatura elettro-magnetico ed un impianto per la gestione della geometria del postbruciatore entrambi sviluppati dalla Hispano-Suiza.\nLa versione francese fu installata, a partire dal 1952, su alcuni prototipi di Dassault Mystere II e Myst\u00e8re IV su cui, dalla versione IV-A, sostituir\u00e0 il Tay 250 sempre prodotto dalla casa francese su licenza Rolls-Royce.\nTecnica.\nLa configurazione base del motore riprende quella del predecessore Nene, con uno stadio di compressore centrifugo formato da due giranti accoppiate collegate, mediante un albero motore, ad un singolo stadio di turbina assiale. L'aria compressa raccolta in uscita dal compressore centrifugo era immessa in nove tubi di fiamma dove avveniva la combustione. La differenza principale rispetto al disegno del Nene era nelle dimensioni maggiorate del 30% e, conseguentemente, nella spinta incrementata. \nPer ottenere incrementi temporanei della spinta, furono sviluppate versioni che prevedevano l'iniezione di acqua (che nei motori J48 comportava un aumento della spinta di circa 1000 lbf) o l'impiego di un postbruciatore."}
{"id": "3797628", "revid": "1745361", "url": "https://it.wikipedia.org/wiki?curid=3797628", "title": "Episodi di Zero no tsukaima", "text": "Questa \u00e8 la lista completa degli episodi e OAV dell'anime . La regia \u00e8 a cura di Yoshiaki Iwasaki (1\u00aa e 4\u00aa stagione) e Y\u016b K\u014d (2\u00aa e 3\u00aa stagione) e la serie \u00e8 prodotta da J.C.Staff. La serie \u00e8 stata trasmessa per la prima volta, in Giappone, il 3 luglio 2006 sul canale televisivo Chiba TV.\nTrasmissione.\n\"Zero no tsukaima F\" \u00e8 stata trasmessa per la prima volta da AT-X alle ore 8:30 del 7 gennaio 2012 e poi replicata alle ore 22:30. \u00c8 stata poi trasmessa come riportato nella seguente tabella:\n\"Zero no tsukaima F\" \u00e8 stato pubblicato in DVD e Blu-Ray Disc a partire dal 22 febbraio 2012, al costo di 7,140 Yen. Gli episodi sono stati distribuiti in 16:9, senza alcuna modifica nel formato video."}
{"id": "3797629", "revid": "287204", "url": "https://it.wikipedia.org/wiki?curid=3797629", "title": "Wings (serie televisiva)", "text": ""}
{"id": "3797632", "revid": "47767", "url": "https://it.wikipedia.org/wiki?curid=3797632", "title": "Lilian Hale", "text": ""}
{"id": "3797635", "revid": "1972169", "url": "https://it.wikipedia.org/wiki?curid=3797635", "title": "Elsa Ben\u00edtez", "text": "Biografia.\nElsa Ben\u00edtez ha sfilato per Anna Sui, Balmain, Bill Blass, Carolina Herrera, C\u00e9line, Chanel, Chlo\u00e9, Christian Dior, Christian Lacroix, Dolce &amp; Gabbana, Emanuel Ungaro, Ellen Tracy, Escada, Fendi, Gianfranco Ferr\u00e9, Gianni Versace, Jean-Charles de Castelbajac, John Galliano, Krizia, Max Mara, Michael Kors, Nicole Miller, Oscar de la Renta, Paco Rabanne, Ralph Lauren, Salvatore Ferragamo, Sportmax, Valentino, Versus.\nHa sfilato inoltre per Victoria's Secret nel 1997 e nel 1999.\n\u00c8 apparsa sulla copertina delle pi\u00f9 importanti riviste di moda come \"Elle\", \"GQ\", \"Vogue\" e \"Marie Claire\". Grande fama ha poi ricevuto dalle sue numerose apparizioni sulla rivista \"Sports Illustrated Swimsuit Issue\" sulla quale ha avuto la prestigiosa copertina nel 2001.\nNel 2001, \u00e8 coprotagonista del video del singolo di Enrique Iglesias \"I love to sede you cry\".\n\u00c8 inoltre la presentatrice del format \"Mexico's Next Top Model\".\nVita privata.\nHa una figlia, avuta dal matrimonio con il giocatore di pallacanestro Rony Seikaly dal quale ha poi divorziato."}
{"id": "3797636", "revid": "729019", "url": "https://it.wikipedia.org/wiki?curid=3797636", "title": "Almendrales (metropolitana di Madrid)", "text": "Almendrales \u00e8 una stazione della linea 3 della metropolitana di Madrid.\nSi trova sotto all'Avenida de C\u00f3rdoba all'altezza del numero 21.\nHa la particolarit\u00e0 di avere quattro binari, due dei quali senza pensilina, per poter stazionare i treni e farli ripartire in orario di punta per aumentare il servizio nella tratta Legazpi - Moncloa.\nStoria.\nLa stazione fu inaugurata il 21 aprile 2007 in corrispondenza dell'ampliamento della linea 3 da Legazpi fino a Villaverde Alto.\nAccessi.\nVestibolo Almendrales"}
{"id": "3797637", "revid": "287204", "url": "https://it.wikipedia.org/wiki?curid=3797637", "title": "Jedom\u011blice", "text": "Jedom\u011blice \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3797638", "revid": "287204", "url": "https://it.wikipedia.org/wiki?curid=3797638", "title": "Jedomelice", "text": ""}
{"id": "3797640", "revid": "149485", "url": "https://it.wikipedia.org/wiki?curid=3797640", "title": "Arthur Sey\u00df-Inquart", "text": ""}
{"id": "3797643", "revid": "287204", "url": "https://it.wikipedia.org/wiki?curid=3797643", "title": "Jemn\u00edky", "text": "Jemn\u00edky \u00e8 un comune della Repubblica Ceca facente parte del distretto di Kladno, in Boemia Centrale.\nDiede i natali al compositore Georg Druschetzky."}
{"id": "3797644", "revid": "287204", "url": "https://it.wikipedia.org/wiki?curid=3797644", "title": "Jemniky", "text": ""}
{"id": "3797647", "revid": "54253", "url": "https://it.wikipedia.org/wiki?curid=3797647", "title": "Adriana Karembeu", "text": ""}
{"id": "3797650", "revid": "110157", "url": "https://it.wikipedia.org/wiki?curid=3797650", "title": "Ka\u010dice", "text": "Ka\u010dice \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3797651", "revid": "287204", "url": "https://it.wikipedia.org/wiki?curid=3797651", "title": "Kacice", "text": ""}
{"id": "3797653", "revid": "122199300", "url": "https://it.wikipedia.org/wiki?curid=3797653", "title": "Elisabetta Preziosa", "text": "Ha partecipato a tre Campionati mondiali, conquistando la finale alla trave ai Mondiali del 2009; \u00e8 stata campionessa italiana assoluta nel 2010, ha conquistato quattro titoli italiani alla trave e sei medaglie ai Giochi del Mediterraneo del 2009.\nHa partecipato al reality Ginnaste - Vite parallele.\nDal 25 luglio 2012 \u00e8 caporale dell'Esercito italiano, membro dalla squadra femminile del Centro Sportivo Olimpico dell\u2019Esercito.\nCarriera.\nCarriera junior.\nElisabetta ha cominciato a praticare ginnastica artistica nel 1999 nella societ\u00e0 di Bollate.\nNel 2006 partecipa ai Campionati assoluti di Meda dove vince la medaglia di bronzo alla trave, dietro solo a Lorena Coza (15,075 punti) e alla campionessa mondiale Vanessa Ferrari. \u00c8 la sua prima medaglia vinta ai Campionati nazionali.\n2007: Festival olimpico della giovent\u00f9 europea.\nInsieme a Georgia Bonanni, Erika Erbacci, Paola Galante, Andrea La Spada e Serena Licchetta fa parte della squadra nazionale juniores che, il 5 aprile 2007, partecipa all'incontro internazionale di ginnastica artistica femminile tra Italia e Germania. Con un totale di squadra di 224.200 punti le ginnaste italiane battono le tedesche che ottengono solamente 204.850 punti. Nel concorso generale (virtuale), con 55.550 punti, arriva terza dietro alla Galante e alla Licchetta.\nAl Festival olimpico della giovent\u00f9 europea, con 109.000 punti, la squadra italiana arriva quinta al concorso a squadre. Quello di Elisabetta \u00e8 il parziale pi\u00f9 alto tra le italiane. Alla trave ottiene 14.650 punti, punteggio che le permette di gareggiare alla finale ad attrezzo. Arriva undicesima al concorso generale individuale e vince la medaglia d'argento alla trave con 14.875 punti, dietro all'ucraina Valentyna Holenkova che vince altri due ori.\nA novembre partecipa ai \"Memorial Blume\" di Vilanova i la Geltr\u00fa, vicino a Barcellona. In ottime condizioni fisiche, gareggia al corpo libero e alla trave, suo cavallo di battaglia. Al corpo libero raggiunge la sesta posizione con 13.640 punti, alla trave vince l'argento con un 15.000 pieno.\n2008: Campionati Assoluti di Arezzo.\nInsieme a Paola Galante, Serena Licchetta, Andrea La Spada, Eleonora Rando e Valentina Scapin entra a far parte della squadra juniores che compete al \"Trofeo Citt\u00e0 di Jesolo\". Le azzurre sfidano le statunitensi, le spagnole e le rumene. Con 172.100 punti, l'Italia vince la medaglia d'argento dietro solo agli Stati Uniti (181.050 punti). Al concorso generale individuale vinto dall'americana Jordyn Wieber (60.900), Elisabetta si classifica al sesto posto con 57.000 punti.\nDal 3 al 6 aprile, compete ai Campionati Europei juniores di Clermont-Ferrand. Alle parallele asimmetriche, con 13.625 punti, ottiene il punteggio che verr\u00e0 poi scartato essendo pi\u00f9 basso della squadra. Alla trave cade due volte e ottiene 13.700 punti, al corpo libero 13.625 punti e al volteggio 13.775 punti. Si conclude senza medaglie l'esperienza europea.\nNella finale della Serie A, con la GAL Lissone, arriva al secondo posto nel concorso a squadre dietro alla Brixia Brescia (societ\u00e0 in cui gareggia la campionessa mondiale Vanessa Ferrari). Individualmente, con 15.325 punti, vince la medaglia d'oro alla trave e arriva quarta al corpo libero (13.950 punti).\nCarriera senior.\n2009: Giochi del Mediterraneo.\nPer il \"Trofeo Citt\u00e0 di Jesolo\" che si svolge per il secondo anno consecutivo, Elisabetta viene convocata insieme a Paola Galante, Vanessa Ferrari, Emily Armi, Serena Licchetta, Lia Parolari ed Eleonora Rando. La competizione si svolge dal 30 marzo al 5 aprile, le italiane gareggiano contro Brasile, Cina, Romania e la Gran Bretagna di Elizabeth Tweddle. La nazionale italiana si aggiudica il concorso a squadre del Trofeo con 161.950 punti, davanti al Brasile (159.000 punti) e alla Gran Bretagna (156.350 punti). Individualmente, Elisabetta conclude la competizione al decimo posto con 51.600 punti.\nAi Campionati Assoluti vinti da Vanessa Ferrari, Elisabetta Preziosa vince il titolo nazionale alla trave con 14.425 punti. Lei stessa dichiara: \u00abMi sono allenata tanto per questo risultato. Sono contenta soprattutto perch\u00e9 ora qualcuno la finir\u00e0 di dire che lo scorso anno vinsi il titolo alla trave perch\u00e9 mancava la Ferrari. [\u2026] \u00c8 una bella soddisfazione, soprattutto per il valore della mia avversaria\u00bb.\nInsieme a Paolo Principi viene convocata per prender parte al \"Romanian Internationals Gymnastics Tournament\", in Romania. Alla trave con 14.900 punti si classifica al terzo posto.\nIl 23 giugno 2009 viene convocata per prender parte ai XVI Giochi del Mediterraneo di Pescara. L'Italia vince l'argento nel concorso a squadre, con un decimo in meno rispetto alla Francia che vince l'oro. I Giochi si concludono con quattro medaglie per la Preziosa: con 14.175 punti vince l'oro al corpo libero, con 14.450 punti il bronzo alla trave e, infine, vince la medaglia d'argento nel concorso generale.\nCon 14.200 punti arriva al quinto posto alla finale alla trave ai Campionati Mondiali.\nL'anno si conclude con il \"Grand Prix - Freddy Cup\". Con 14.800 punti \u00e8 la migliore a competere alla trave, confermando il successo avuto ai Giochi del Mediterraneo.\n2010: Campionessa italiana agli Assoluti.\nA livello internazionale, il 2010 inizia per la Preziosa con la terza edizione del Trofeo Citt\u00e0 di Jesolo, un incontro tra Stati Uniti, Giappone, Gran Bretagna e Russia. Qui, insieme alle compagne di squadra Vanessa Ferrari, Emily Armi, Paola Galante, Federica Macr\u00ec, Jessica Mattoni ed Eleonora Rando, arriva terza nella classifica a squadre con 220.300 punti, dietro solo ai due colossi della ginnastica Stati Uniti (228.450) e Russia (225.900). Individualmente, parallele a parte, esegue dei buoni esercizi che la fanno posizionare all'ottavo posto nella classifica individuale, seconda tra le italiane.\nNella finale del Campionato di Serie A1, la GAL Lissone arriva seconda.\nDal 28 aprile al 2 maggio prende parte alla 28\u00aa edizione dei Campionati Europei. Insieme all'Italia, Elisabetta si qualifica quinta nel concorso a squadre; individualmente, con 14.250 punti, si qualifica al quarto posto nella finale alla trave. Nelle finali, l'Italia conclude al 5\u00ba posto il suo Europeo a squadre, con il punteggio complessivo di 161.675, un decimo e mezzo in pi\u00f9 rispetto alle qualifiche. Durante la finale alla trave, invece, Elisabetta cade eseguendo la ruota senza mani, sporcando un esercizio che le avrebbe valso l'argento.\nAi Campionati Nazionali Assoluti, la Preziosa conquista per la prima volta il titolo italiano con il punteggio di 55.100, davanti alla campionessa Vanessa Ferrari (54.900) e alla compagna Carlotta Ferlito (53.500). Nelle finali ad attrezzo vince la medaglia d'oro alla trave, staccando di pi\u00f9 di un punto la seconda classificata.\nAi Campionati Mondiali di Rotterdam vinti da Aliya Mustafina e la Russia, la squadra Italiana si classifica all'ottavo posto, mentre Elisabetta arriva al ventiquattresimo ed ultimo posto nel concorso generale a causa di qualche esitazione al corpo libero (13.100) e una brutta caduta alle parallele asimmetriche (11.700)\n2011: Campionati Europei a Berlino e Campionati Mondiali a Tokyo.\nPartecipa, nell'aprile del 2011, ai Campionati Europei di Berlino dove si qualifica per la finale alla trave. Non si qualifica al concorso generale individuale a causa di una caduta dalle parallele asimmetriche. Il 10 aprile conquista la medaglia di bronzo nella finale dell'attrezzo con 14.375 punti. \u00c8 preceduta soltanto dalla russa Anna Dementyeva e dalla compagna di squadra alla \"GAL Lissone\" Carlotta Ferlito che conquista l'argento con 14.500 punti.\nNel luglio del 2011, presso la sede del Centro Sportivo Esercito di Roma, per la sezione di ginnastica artistica, Elisabetta entra a far parte dell'esercito italiano.\nNell'ottobre 2011 compete ai Mondiali di Tokyo dove, insieme alla squadra nazionale, raggiunge il nono posto al concorso generale a squadre. Non riescono per\u00f2 a qualificarsi in maniera diretta alle Olimpiadi di Londra 2012.\nIl 10 dicembre 2011 partecipa al \"Grand Prix \u201cRana Gioiaverde Cup\u201d\" a Catania dove \u00e8 presente la campionessa mondiale Viktoria Komova. Il 17 dicembre dello stesso anno compete a Mortara dove si disputa la gara pre- Test Event di Londra 2012. Questa competizione serve alla Direzione Tecnica per valutare lo stato di forma e il livello di preparazione delle ginnaste e dei ginnasti nazionali. Parallele a parte, la Preziosa svolge buone performance e con 54.850 punti arriva quinta in graduatoria.\n2012: Le Olimpiadi di Londra.\nL'11 gennaio 2012 partecipa ai \"Test Event\" di Londra, ultima prova di qualificazione per le Olimpiadi del 2012. Con un decimo di penalit\u00e0, al corpo libero ottiene 13.466 punti, e 13.900 punti al volteggio. Alla trave, sua specialit\u00e0, chiude con 14.100 punti; non riesce comunque a qualificarsi nella specialit\u00e0 per quest'attrezzo. Non si qualifica neanche al concorso generale individuale, non gareggiando alle parallele asimmetriche. \"Dopo la parallela di Vanessa, il nostro ultimo attrezzo, mi veniva da piangere. Raggiungere un traguardo di gruppo \u00e8 un'emozione unica, pi\u00f9 forte anche del mio bronzo a Berlino\". Cos\u00ec commenta Elisabetta la qualificazione della nazionale italiana ai Giochi Olimpici, arrivata prima al concorso a squadre davanti a Canada e Francia.\nIl 21 aprile prende parte alla finale del Campionato di Serie A1, vincendo lo Scudetto con la GAL Lissone. Individualmente, dopo un periodo di scarico durato diversi mesi, gareggia solo in due attrezzi con delle buone performance: 14.400 punti alla trave e 13.500 punti al corpo libero.\nIl 16 giugno, dopo aver finito il periodo di convalescenza in seguito ad un intervento agli occhi, partecipa ai Campionati Assoluti a Catania. Gareggiando in tutti e quattro gli attrezzi, con 51,600 punti, arriva ottava nella classifica individuale. Inoltre, si qualifica per la finale al corpo libero (13,200 punti). Il 17 giugno, durante le finali di specialit\u00e0, vince la medaglia di bronzo al corpo libero con 13,300 punti. Di sua invenzione \u00e8 il \"Movimento Preziosa\"\nIl 18 luglio 2012, insieme alle connazionali Vanessa Ferrari, Erika Fasana, Giorgia Campana e Carlotta Ferlito entra a far parte della squadra olimpica che parteciper\u00e0 ai Giochi della XXX Olimpiade.\nIl 29 luglio inizia la sua avventura olimpica. Nella giornata preliminare gareggia su tre attrezzi e si qualifica settima con la nazionale italiana Alla trave esegue un buon esercizio ma cade e tocca con le mani il tappetino, ed \u00e8 impossibilitata a partecipare alla finale di specialit\u00e0.\n2013: Campionessa italiana alla trave.\nArriva prima, rappresentando la GAL Lissone, nella prima, terza e quarta tappa del Campionato di Serie A1, riuscendo a vincere il dodicesimo scudetto. Individualmente, durante la gara di Ancona, ottiene il punteggio pi\u00f9 alto a trave (14.550) e corpo libero (13.900).\nA marzo viene selezionata per partecipare al Trofeo Citt\u00e0 di Jesolo. Arriva seconda con la squadra italiana e decima nel concorso generale individuale (54.800). Durante le finali di specialit\u00e0, riesce a vincere il bronzo a trave con 14.200 punti, dietro alle due americane Simone Biles (15.100) e Kyla Ross (15.000).\nAi Campionati assoluti 2013 si riconferma, dopo 3 anni, campionessa italiana alla trave (14.250), con 1 punto di distacco da Arianna Rocca (13.250), e conquista anche la medaglia d'argento al corpo libero (13.800).\nInsieme a Vanessa Ferrari, Giulia Leni, Giorgia Campana e Chiara Gandolfi viene scelta per partecipare ai XVII Giochi del Mediterraneo a Mersin dal 21 al 24 giugno.. Vince l'oro a squadre. A causa di una caduta non si qualifica nella finale di specialit\u00e0 a trave ma si qualifica per quella al corpo libero. Il 24 giugno compete nella finale di specialit\u00e0 a corpo libero conquistando il bronzo.\n2014: il ritiro.\nInsieme ad Alessia Praz, Elisa Meneghini, Francesca De Lazzari e alla greca Argyro Afrati partecipa alla Serie A1 GAF 2014 con la squadra della GAL Lissone.\nAccompagnata da un dolore a un ginocchio che la limita nelle esecuzioni, a causa di un danno alla cartilagine articolare, partecipa a tutte e tre le tappe previste (Firenze, Torino e Desio), contribuendo a conquistare il terzo posto della classifica, alle spalle della vincente Brixia Brescia e della Olos Gym 2000.\nA giugno si diffonde la notizia del ritiro dall'attivit\u00e0 sportiva, che viene inizialmente smentita; con l'intervento chirurgico al ginocchio, nel luglio 2014, giunge la decisione di smettere e dedicarsi all'attivit\u00e0 di allenatrice. Il 6 gennaio 2015, in occasione di una gara organizzata dalla sua societ\u00e0, la GAL Lissone, annuncia ufficialmente questa scelta di ritirarsi per diventare allenatrice a tempo pieno.\nIl \u00abPreziosa\u00bb.\nIl \u00abPreziosa\u00bb \u00e8 un elemento alla trave ideato ed eseguito per la prima volta dalla Preziosa, riconosciuto dalla F.G.I. e inserito nel codice dei punteggi con un valore \"D\". \nConsiste in un giro di 360\u00b0 con gamba impugnata dietro la schiena con entrambe le mani.\nTelevisione.\nElisabetta ha partecipato al programma televisivo Ginnaste - Vite parallele, trasmesso da MTV Italia, una sorta di docu-reality che racconta la vita sportiva ed emotiva di sette adolescenti ginnaste (tra i 14 e i 20 anni) che vivono, studiano e si allenano nel Centro Tecnico Federale di ginnastica artistica di Milano, per prepararsi ai Mondiali di Tokyo 2011 e alle Olimpiadi di Londra 2012."}
{"id": "3797670", "revid": "110157", "url": "https://it.wikipedia.org/wiki?curid=3797670", "title": "Kamenn\u00e9 \u017dehrovice", "text": "Kamenn\u00e9 \u017dehrovice \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3797671", "revid": "287204", "url": "https://it.wikipedia.org/wiki?curid=3797671", "title": "Kamenne Zehrovice", "text": ""}
{"id": "3797673", "revid": "228587", "url": "https://it.wikipedia.org/wiki?curid=3797673", "title": "Introduction (Songs of Experience)", "text": "Introduction \u00e8 la prima ed introduttiva poesia delle Songs of Experience del poeta inglese William Blake.\nTemi e struttura.\nA differenza delle \"Songs of innocence\", inserite in un'atmosfera candida e lieta, le \"Songs of experience\" sono caratterizzate da toni pi\u00f9 oscuri e drammatici, come si nota gi\u00e0 a partire dalla loro introduzione.\nBlake presenta la figura di un \"Bardo\", che con funzione profetica rivolge un appello alla Terra. Parte della critica identifica nel Bardo la figura dello stesso Blake, mentre altri dissentono. Avendo potuto ascoltare la Sacra Parola (\"Holy Word\"), Egli conosce presente, passato e futuro, e impiega queste sue capacit\u00e0 profetiche per chiamare la Terra a sollevarsi, risvegliarsi. La Terra stessa ha generato dubbi interpretativi, potendo essere concepita come metafora per l'umanit\u00e0, per la natura o per entrambi contemporaneamente. Questo appello alla Terra pu\u00f2 essere letto come un sincero ed accorato invito a ridestarsi e redimersi attraverso il riappropriarsi della propria innocenza e dell'immaginazione; oppure, secondo altri critici, come un appello maligno, espresso dalla parola della divinit\u00e0 attraverso il Bardo, in cui la Terra viene invitata a risvegliarsi ben sapendo che la redenzione \u00e8 soltanto effimera.\nLa poesia si compone di 4 strofe di 5 versi ciascuna. Il primo e l'ultimo sono senari (ad eccezione del primo verso dell'ultima strofa, di cinque sillabe), il secondo \u00e8 di otto sillabe (tranne nell'ultima strofa, dove \u00e8 un senario), il terzo e quarto sono di quattro sillabe. Rimano tra loro primo, terzo e quarto verso di ogni strofa, e secondo e quinto."}
{"id": "3797676", "revid": "729019", "url": "https://it.wikipedia.org/wiki?curid=3797676", "title": "Legazpi (metropolitana di Madrid)", "text": "Legazpi \u00e8 una stazione delle linee 3 e 6 della metropolitana di Madrid.\nSi trova sotto alla Plaza de Legazpi nel distretto di Arganzuela.\nOltre alla confluenza di queste due linee di metropolitana, Legazpi conta con diverse linee di autobus urbani ed extraurbani che configurano la piazza come uno degli snodi del trasporto pubblico della zona sud di Madrid.\nStoria.\nLa stazione della linea 3 fu aperta al pubblico il 1\u00ba marzo 1951, due anni pi\u00f9 tardi rispetto ai tempi previsti a causa della mancanza di materiale che doveva essere importato dall'estero.\nI binari della linea 6 furono inaugurati il 7 maggio 1981 in corrispondenza della costruzione del tratto Pac\u00edfico - Oporto. Con la creazione di questa nuova connessione fu aperto un nuovo ingresso, verso sud, la cui configurazione e struttura rappresentavano una novit\u00e0 per l'epoca.\nNell'estate del 2003 l'ingresso sud sub\u00ec un incendio e, per questo, fu ristrutturato parzialmente. Successivamente si avviarono ulteriori lavori per modernizzare la stazione e ampliare le pensiline della linea 3 da 60 a 90 m.\nIl 21 aprile 2007 la stazione cess\u00f2 di essere capolinea della linea 3.\nAccessi.\nIngresso Legazpi\nIngresso Beata Mar\u00eda Ana de Jes\u00fas aperto dalle 6:00 alle 21:40"}
{"id": "3797678", "revid": "339392", "url": "https://it.wikipedia.org/wiki?curid=3797678", "title": "Brian Ong", "text": ""}
{"id": "3797679", "revid": "1564499", "url": "https://it.wikipedia.org/wiki?curid=3797679", "title": "Trasporti sull'isola di Capri", "text": "L'isola di Capri dispone di un ottimo sistema di trasporti pubblici. Essa infatti pu\u00f2 contare su una funicolare che collega il porto al centro cittadino, su cinque linee d'autobus che connettono i comuni di Capri ed Anacapri con alcune fermate intermedie, su un porto, su un eliporto e su una seggiovia che collega la piazza Vittoria anacaprese con il monte Solaro. Inoltre \u00e8 disponibile anche una rete di taxi che copre tutte le aree raggiungibili tramite la strada carrozzabile.\nTrasporto a fune.\nFunicolare.\nImpianto di trasporto pubblico dell'isola di Capri, che collega la zona di Marina Grande al centro dell'isola.\nSeggiovia.\nLa seggiovia di Monte Solaro \u00e8 un impianto di Anacapri, che collega il centro storico del comune (situato a 286 metri a livello del mare) con il monte Solaro, la cui vetta \u00e8 posta a 589 metri s.l.m.\nLa prima stazione \u00e8 situata in via Caposcuro, una strada non molto distante dalla centrale piazza Vittoria; l'altra, invece, \u00e8 sita sulla sommit\u00e0 del monte Solaro. Una volta giunti sulla vetta, \u00e8 possibile raggiungere la valle di Cetrella con l'omonima chiesa (chiesa dell'Eremo di Santa Maria a Cetrella) con una passeggiata di circa un quarto d'ora.\nLa seggiovia dispone di 156 sedie per un percorso complessivo di circa 12 minuti ed \u00e8 attualmente gestita dalla Sacmif Engineering Inc.\nTrasporto stradale.\nAutobus.\nLa rete degli autobus di Capri copre parte dell'isola di Capri con un totale di cinque linee urbane. Gli autobus conducono, con orari spesso soggetti a variazioni, al centro di Capri (piazza Umberto I), a Marina Grande, Marina Piccola, al centro di Anacapri (piazza Vittoria), alla grotta Azzurra e al faro di Punta Carena, con alcune fermate intermediarie.\nDi seguito un elenco delle linee d'autobus capresi:\nTaxi.\nLa rete dei trasporti capresi si compone anche di taxi, che sostano principalmente nel porto e nelle zone di maggiore afflusso turistico.\nLa tariffa \u00e8 stabilita a tassametro; inoltre le automobili possono essere di diversi tipi, dalle tipiche vetture bianche alle auto rosse decappottabili.\nTrasporto marittimo.\nCapri dispone anche di uno scalo marittimo, situato nella parte settentrionale della stessa, nella frazione di Marina Grande. Essendo un'isola, il porto riveste una grande importanza per i trasporti pubblici di Capri poich\u00e9 la collega con altre localit\u00e0 della Campania, quali Napoli, Sorrento, Castellammare di Stabia, Positano, Amalfi, Salerno ed Ischia.\nPer il resto il porto si divide in due parti: da un lato la zona riservata allo scalo passeggeri ed alle imbarcazioni commerciali; l'altra, invece, \u00e8 destinata alle navi turistiche ed ai pescherecci."}
{"id": "3797680", "revid": "110157", "url": "https://it.wikipedia.org/wiki?curid=3797680", "title": "Kamenn\u00fd Most (Repubblica Ceca)", "text": "Kamenn\u00fd Most \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3797683", "revid": "298229", "url": "https://it.wikipedia.org/wiki?curid=3797683", "title": "Peter Maivia", "text": "\u00c8 stato a capo della famosa famiglia Anoa'i. Era il nonno di Dwayne \"The Rock\" Johnson e fu anche il promotore per la National Wrestling Alliance nelle Hawaii.\nVita privata.\nMaivia, noto anche come l'hawaiano volante, era del lignaggio di Alii Malietoa. Maivia disse che i tatuaggi tribali, che coprivano il suo addome e le gambe, erano un simbolo del suo status di alto capo. Secondo Billy Graham, essi vennero completati in tre giorni. Suo nipote Dwayne \"The Rock\" Johnson ha rivelato che sono stati fatti con la tradizionale strumentazione Samoa: un piccolo martello, un ago e inchiostro.\nMaivia disapprovava la relazione della figlia con Rocky Johnson perch\u00e9 era un lottatore professionista. La coppia si spos\u00f2 nonostante le obiezioni di Maivia. Suo figlio, Peter Jr, ha anche lottato nelle Hawaii e nella costa occidentale dopo il passaggio di Peter Sr., a volte sotto il nome di \"Prince Peter Maivia\".\nNel 2008, Maivia \u00e8 stato inserito postumo nella WWE Hall of Fame da suo nipote Dwayne \"The Rock\" Johnson. Il premio \u00e8 stato accettato a suo nome dalla figlia Ata Maivia-Johnson.\nMaivia \u00e8 stato considerato un \"fratello di sangue\" di Amituanai Anoa'i, il padre dei samoani Selvaggi Afa e Sika Anoa'i, quindi la famiglia Anoa'i considera la linea Maivia da lui in avanti come una estensione del proprio clan.\nMaivia ha recitato nel quinto film di James Bond, \"Agente 007 - Si vive solo due volte\", dove interpretava uno degli scagnozzi di Mr. Osato con cui James Bond ha una colluttazione all'interno dell'hotel di Osato, subito dopo l'uccisione di Mr. Henderson.\nNel 1981, a Maivia fu diagnosticato un cancro e mor\u00ec il 12 giugno 1982.\nTitoli e riconoscimenti.\nNational Wrestling Alliance\nWorld Wrestling Entertainment\nProfessional Wrestling Hall of Fame"}
{"id": "3797684", "revid": "161273", "url": "https://it.wikipedia.org/wiki?curid=3797684", "title": "Beppe Incocciati", "text": ""}
{"id": "3797689", "revid": "117226253", "url": "https://it.wikipedia.org/wiki?curid=3797689", "title": "Classe Agata", "text": "La classe Agata \u00e8 composta dalle due navi traghetto bidirezionali \"Agata\" e \"Pace\", costruite tra il 1973 ed il 1974 al cantiere navale di Riva Trigoso per la flotta delle Ferrovie dello Stato.\nCaratteristiche.\nCostruite tra il 1973 ed il 1974 per le Ferrovie dello Stato, sono state le prime unit\u00e0 bidirezionali della flotta pubblica. Lunghe 77 metri e larghe 16,5, furono destinate gi\u00e0 in origine al trasporto di mezzi gommati nello stretto di Messina, con una capacit\u00e0 di carico di 400 passeggeri e 92 automobili. Le unit\u00e0 sono dotate di un sistema di propulsione di tipo Voith Schneider in luogo delle tradizionali eliche.\nServizio.\nLa \"Agata\" fu varata il 10 novembre 1973, entrando in servizio tra Villa San Giovanni e Messina nel gennaio dell'anno seguente. La gemella \"Pace\" scese in acqua per la prima volta il 24 gennaio 1974, raggiungendo la gemella ad agosto dello stesso anno. Le due unit\u00e0 rimasero in servizio nello Stretto di Messina fino al 2003. Nell'estate 2004 la \"Agata\" fu noleggiata alla Tre.Mar. per collegare Palau e La Maddalena. L'anno successivo entrambe le unit\u00e0 furono nuovamente noleggiate su questa rotta dalla genovese EneRmaR, che alla fine dell'estate 2005 le acquist\u00f2 da Bluvia in cambio di due navi traghetto pi\u00f9 capienti e recenti, la \"Budelli\" e la \"Razzoli\", facenti parte della classe Superflex 2000. Le gemelle \"Agata\" e \"Pace\" rimasero in servizio fra Palau e La Maddalena fino al novembre 2011, quando la EneRmaR sospese le attivit\u00e0. \nNel gennaio 2013 la \"Agata\" fu acquistata dalla compagnia di navigazione Medmar, che intendeva utilizzarla nei collegamenti con Ischia. Tuttavia la nave si rivel\u00f2 inadatta agli approdi dell'isola, venendo rimandata in cantiere per sostituire una delle rampe di accesso al garage e rientrando in servizio a dicembre, sui collegamenti da e per Pozzuoli. La \"Pace\", invece, dopo essere tornata per qualche tempo sulla Palau - La Maddalena pass\u00f2 alla N.G.I. (Navigazione Generale Italiana), entrando in servizio a gennaio 2016 sui collegamenti tra Trapani e le isole Egadi. Nel 2016 anche la \"Agata\" fu noleggiata a N.G.I. e le due navi furono rimesse in servizio tra Palau e La Maddalena, sotto le insegne della Maddalena Lines. In seguito, la \"Pace\" rimase stabilmente impegnata in questo collegamento, mentre la \"Agata\" vi fu destinata solo per una nella stagione estiva, tornando nel Golfo di Napoli per Medmar."}
{"id": "3797691", "revid": "74801", "url": "https://it.wikipedia.org/wiki?curid=3797691", "title": "Klobuky", "text": "Klobuky \u00e8 un comune della Repubblica Ceca facente parte del distretto di Kladno, in Boemia Centrale.\nA poca distanza dall'abitato, isolato in un campo, si trova un menhir di epoca preistorica, alto circa , chiamato localmente \"Il pastore pietrificato\" (in ceco \"Zkamen\u011bl\u00fd past\u00fd\u0159\") oppure \"L'uomo di pietra\" (in ceco \"Kamenn\u00fd mu\u017e\").\nQua nacque il politico Jan Malypetr. "}
{"id": "3797698", "revid": "247222", "url": "https://it.wikipedia.org/wiki?curid=3797698", "title": "Giuseppe Barra", "text": ""}
{"id": "3797710", "revid": "287204", "url": "https://it.wikipedia.org/wiki?curid=3797710", "title": "Pancrazio Amoretti", "text": "Pancrazio e il fratello Giacomo furono per molti anni i migliori collaboratori e amici di Giambattista Bodoni, come testimonia il suo carteggio: nel 1783 Giuseppe Bodoni chiede al fratello Giambattista di salutare la famiglia Amoretti, in particolare Giacomo e Pancrazio, ricordando i momenti conviviali trascorsi insieme a San Pancrazio Parmense.\nQuando nel settembre del 1791 l'abate spagnolo Juan Andr\u00e9s (1740\u20131817) fece visita alla tipografia Bodoniana a Parma, riconobbe in Pancrazio l'artefice di tutti i punzoni e gli attrezzi necessari all'attivit\u00e0 dell'officina, proprio mentre si consumava il cosiddetto dissidio tra gli Amoretti e Bodoni e i fratelli di Pancrazio (Giacomo e Francesco) e i suoi figli (don Andrea, Giovanni, Pietro e Vittorino) lavoravano in segreto a San Pancrazio per fondare la tipografia dei Fratelli Amoretti.\nIl testo dell'Andr\u00e9s riporta: \u00abUn'arte merece en Parma la atenci\u00f3n de todos los forasteros, y \u00e9sta sola supone la perfecci\u00f3n de otras muchas. La imprenta de Parma es conocida en toda Europa, y se puede decir que aun fuera de ella en los paeses cultos de otras partes del mundo. El m\u00e9rito de esta celebridad se debe al famoso Bodoni; pero \u00bfcu\u00e1ntos otros no contribuyen a su mayor perfecci\u00f3n, y merecen tambi\u00e9n su particular alabanza? Pancracio Moretti [sic, per Amoretti] es el ejecutor de los punzones y de todos los hierros que sirven a la imprenta bodoniana\u00bb.\nLa traduzione letterale \u00e8: \u00abUn'arte merita a Parma l'attenzione di tutti gli stranieri, e questa sola suppone la perfezione di molte altre. La stamperia di Parma \u00e8 famosa in tutta l'Europa, e si pu\u00f2 dire anche al di fuori di essa nei paesi colti di altre parti del mondo. Il merito di questa celebrit\u00e0 si deve al famoso Bodoni; per\u00f2 quanti altri contribuiscono alla sua maggiore perfezione, e meritano pur essi la sua particolare lode? Pancrazio Amoretti \u00e8 l'esecutore dei punzoni e di tutti gli attrezzi che servono alla stamperia Bodoniana\u00bb.\nLa traduzione del Passerini, contro la quale Bodoni si scagli\u00f2 furiosamente, \u00e8 pi\u00f9 edulcorata e recita: \u00abLa stamperia di Parma \u00e8 famosa in tutta l'Europa, e si pu\u00f2 dire anche al di fuori di essa nei paesi colti di altre parti del mondo. Il merito di questa celebrit\u00e0 si deve al famoso Bodoni; nulladimeno altri contribuiscono alla sua maggiore perfezione, e meritano pur essi una particolar lode. I fratelli Amoretti di S. Pancrazio sono gli esecutori dei ponzoni e di tutti i ferri che servono alla stamperia Bodoniana\u00bb."}
{"id": "3797717", "revid": "83531", "url": "https://it.wikipedia.org/wiki?curid=3797717", "title": "E3 Harelbeke 2011", "text": "La E3 Harelbeke 2011, cinquantaquattresima edizione della corsa e valida come evento del circuito UCI Europe Tour 2011 categoria 1.HC, fu disputata il 26 marzo 2011 su un percorso totale di 222\u00a0km. Fu vinta dallo svizzero Fabian Cancellara, al traguardo con il tempo di 4h34'49\".\nAl traguardo 105 corridori portarono a termine il percorso."}
{"id": "3797721", "revid": "767487", "url": "https://it.wikipedia.org/wiki?curid=3797721", "title": "Giacomo Amoretti", "text": "L'attivit\u00e0 di orologiaio e inventore.\nGiacomo Amoretti esercitava nella nativa San Pancrazio il mestiere di fabbro e orologiaio con non comune perizia.\nRisale al 1769 un'elegante fresatrice per ruote dentate di orologi, che reca quattro iscrizioni: \"Giacomo Amoretti ferraio in S. Pancrazio / F. S. D. M. / anno 1769\", \"Di dolce ferro son creato / ma con le tempre son armato\", \"Di cento e pi\u00f9 pezzi son construto / ma come semplice ordegno io son' tenuto\", \"I' grandi con lingua sol tocar il vivo / s' a' lor si dice ci\u00f2 che sentir non voliono\". L'ultima sibillina iscrizione, nascosta in modo che possa essere letta solo smontando la fresatrice pezzo per pezzo, \u00e8 una protesta contro le pesanti condizioni politiche e sociali dell'epoca e significa: colle parole soltanto si pu\u00f2 punger sul vivo i potenti, dicendo loro cose che non sentono volentieri, ossia la verit\u00e0.\nGiacomo fabbrica orologi a colonna, tra cui si distinguono uno del 1770 e uno del 1793, che ancora ai primi del Novecento era utilizzato dall'orologiaio parmigiano Vittorio Caviglia come regolatore del tempo. Egli \u00e8 famoso per aver realizzato anche grandi orologi per le torri pubbliche.\nIl \"Corriere di Parma\" del 1889 lo riporta inventore di un meccanismo per la misurazione delle distanze stradali in miglia, collegato ad una carretta, fatto confermato dalla tradizione familiare.\nLa collaborazione con Bodoni.\nEssendo fabbro e meccanico di talento, fu assunto dal tipografo della corte di Parma Giambattista Bodoni, al quale fu di grande aiuto nel 1774 incidendo i punzoni e battendo e rettificando le matrici per i caratteri dell\"'Epithalamia exoticis linguis reddita\" del De Rossi (edita nel 1775).\nLe lettere di Giuseppe Bodoni a Giambattista del 1783 e del 1788 attestano l'amicizia tra Giacomo e la famiglia Bodoni.\nGiandomenico Bodoni nel 1783 scrive ai fratelli Giuseppe e Giambattista: \"Quanto piacere ho provato a vedervi ed ammirare le faticose opere vostre. Se non mi fosse noto, crederei che lavoraste per arte magica: io non so comprendere come possiate fare ed aver fatto tante cose; bisogna che quel Giovine (don Andrea), od altro Ferraro, che io conobbi quando fui in Parma, che vi facea le forme da gettare (Giacomo Amoretti), vi aiuti forte nello sgrossare i punzoni\".\nL'officina dei Fratelli Amoretti.\nNel 1791 si consum\u00f2 il dissidio tra Bodoni e gli Amoretti e Giacomo intraprese coi nipoti don Andrea Amoretti, Giovanni, Pietro e Vittorino e i fratelli Pancrazio e Francesco l'attivit\u00e0 in proprio, fondando l'officina dei cosiddetti Fratelli Amoretti.\nGiacomo in particolare incise punzoni e perfezion\u00f2 macchine tipografiche.\nL'impegno pubblico.\nGiacomo si arruol\u00f2 nell'esercito del Ducato di Parma e Piacenza e fu inquadrato nella compagnia di Porta S. Croce del Terzo Suburbano di Parma, della quale fu dapprima aiutante (l'equivalente del maresciallo moderno), poi alfiere dal 12 aprile 1792, tenente dal 12 gennaio 1795 e capitano dal 19 dicembre 1799. Il soprannome di \"ajutante\" lo accompagna nella corrispondenza tra Giuseppe e Giambattista Bodoni.\nLa sua simpatia per le idee rivoluzionarie \u00e8 testimoniata dalla frase incisa sulla sua fresatrice e dal suo farsi chiamare \"Jacques\", alla francese. E in effetti il governo francese lo premi\u00f2 allorch\u00e9 nel 1806 il territorio del Ducato fu suddiviso in 13 mairies (comuni) e Giacomo fu nominato il 23 marzo primo maire del Comune di San Pancrazio Parmense, mantenendo la carica fino al 1813.\nGiacomo era anche uomo pio: fu priore delle Compagnie del Santissimo Sacramento e del Santissimo Rosario di San Pancrazio.\nLa scomparsa.\nGiacomo mor\u00ec il 27 gennaio 1820 e fu sepolto davanti alla porta maggiore della chiesa di San Pancrazio, sulla cui facciata fu apposta la seguente iscrizione: \"A XP \u03a9 / Jacobus Amorettus / hic est positus vir pius probus ingeniosus / qui superiorum principum tempore / centurio militum paganorum / vici huius sub gallorum imperio / magister adlectus / horologia grandiora singulari / artificio elaboravit / typographicis formis egregie cudendis / incubuit / vixit an. LXXXI mens. V d. XXIX / decessit VII K. febr. a. MDCCCXX / heredes benemerenti / fac. cur.\"\n(trad.: \"A XP \u03a9 / Giacomo Amoretti / qui \u00e8 posto un uomo pio onesto ingegnoso / che all'inizio del suo tempo / capitano delle milizie foresi / di questo villaggio sotto il comando dei galli (francesi) / eletto maestro / orologi tra i pi\u00f9 grandi e singolari / elabor\u00f2 con mestiere / coniando egregie forme tipografiche / si sdrai\u00f2 / visse anni 81 mesi 5 giorni 29 / mor\u00ec il settimo giorno alle kalende di febbraio anno 1820 / gli eredi benemerenti / fecero e curarono\")."}
{"id": "3797728", "revid": "23", "url": "https://it.wikipedia.org/wiki?curid=3797728", "title": "Kulbit", "text": "Il \"Kulbit\" (noto anche come \"Chakra di Frolov\", nome dato da Evgeny Frolov, pilota collaudatore russo) \u00e8 una manovra acrobatica, nella quale l'aereo esegue un loop molto stretto, il cui diametro non \u00e8 molto pi\u00f9 grande della lunghezza dell'aereo stesso. Questo \u00e8 un esempio di manovra post-stallo. Il Kulbit rallenta drasticamente la velocit\u00e0 del velivolo; pu\u00f2 pertanto, in teoria, essere utilizzato per lasciarsi superare da un aereo ostile riportando il proprio in posizione di tiro favorevole. Questa manovra \u00e8 strettamente correlata al \"Cobra di Pugachev\" ma il Kulbit completa il loop che nel Cobra si interrompe quasi subito. Esempi di aerei in grado di eseguire il Kulbit sono il Sukhoi Su-37 Terminator e l'F-22 Raptor."}
{"id": "3797731", "revid": "729019", "url": "https://it.wikipedia.org/wiki?curid=3797731", "title": "Robert Esmie", "text": "Biografia.\nDue volte oro con la staffetta 4\u00d7100 metri canadese, a livello individuale spicca il bronzo ai mondiali indoor di sui 60 metri piani."}
{"id": "3797735", "revid": "1543377", "url": "https://it.wikipedia.org/wiki?curid=3797735", "title": "Sh2-104", "text": "Sh2-104 \u00e8 una nebulosa a emissione visibile nella costellazione del Cigno.\nSi individua nella parte centro-meridionale della costellazione, circa 4\u00b0 a SSW della stella Sadr (); il periodo migliore per la sua osservazione nel cielo serale ricade fra i mesi di giugno e novembre ed \u00e8 facilitata dalle regioni situate nell'emisfero boreale terrestre.\nSi tratta di una regione H II di forma grosso modo circolare con un'area pi\u00f9 scura che attraversa la sua regione centro-settentrionale; nella sua direzione si estende un lungo e spesso filamento nebuloso facente parte della grande regione nebulosa di Cygnus X. Nel Catalogo Sharpless si ipotizza una sua appartenenza fisica a questo complesso, mentre gli studi successivi hanno evidenziato che la sua distanza \u00e8 ben superiore a quella di Cygnus\u00a0X, aggirandosi attorno ai 4400\u00a0parsec (oltre 14300 anni luce); una simile distanza colloca Sh2-104 nelle regioni esterne della Via Lattea, probabilmente in corrispondenza del Braccio di Perseo. La massa della nebulosa \u00e8 stimata sulle 450\u00a0M\u2299, mentre la principale fonte della ionizzazione dei gas sarebbe una stella blu di sequenza principale con classe spettrale O6V. L'azione del vento stellare della giovane stella massiccia ionizzante ha generato una bolla in espansione a forma di anello, lungo la quale si osservano quattro grandi condensazioni molecolari, a loro volta suddivise in alcuni densi nuclei. Il centro della nebulosa ospita invece un giovanissimo ammasso aperto ben visibile nella banda dell'infrarosso, dove sono state osservate alcune sorgenti (fra le quali IRAS\u00a020156+3639 e IRAS\u00a020160+3636); fra le componenti dell'ammasso vi \u00e8 almeno una stella massiccia, responsabile della ionizzazione di una regione\u00a0H\u00a0II ultracompatta."}
{"id": "3797740", "revid": "1442080", "url": "https://it.wikipedia.org/wiki?curid=3797740", "title": "Germany's Next Topmodel", "text": "Germany's Next Top Model \u00e8 un reality show tedesco basato sul format statunitense \"America's Next Top Model\".\nLo show \u00e8 presentato da Heidi Klum, di cui \u00e8 anche produttore esecutivo.\nSvolgimento.\nLo svolgimento \u00e8 quello classico, molto simile al programma americano: vengono scelte dalle 12 alle 25 ragazze e queste dopo un certo numero di puntate (da 10 a 17 fino ad ora), episodio dopo episodio, vengono eliminate finch\u00e9 non ne rimane solo una che viene poi nominata la vincitrice del programma; non viene per\u00f2 stilata alcuna classifica e le ragazze vengono chiamate singolarmente, per sapere se saranno al prossimo turno o meno.\nI makeover delle concorrenti vengono fatti agli inizi dello show (di solito dopo la prima o la seconda puntata). La finale del programma si svolge dal vivo con il pubblico ad acclamare le finaliste; durante la finale della decima edizione presso la \"SAP Arena\" di Mannheim il 14 maggio 2015, la diretta ha subito un'interruzione a causa di un allarme bomba, rivelatosi poi infondato. La finale \u00e8 stata riprogrammata e registrata il 24 maggio, per poi essere trasmessa il 28 maggio 2015.\nL'undicesima edizione ha apportato una novit\u00e0 all'interno del programma, con le concorrenti divise in due squadre (sebbene il sistema di eliminazione sia rimasto invariato); a capo di esse, il direttore artistico Thomas Hayo, presente dalla sesta edizione ed il fashion designer Michael Michalsky; lo stesso sistema \u00e8 rimasto invariato per la dodicesima edizione."}
{"id": "3797745", "revid": "1543377", "url": "https://it.wikipedia.org/wiki?curid=3797745", "title": "Francesco Amoretti", "text": "Lo \"Stato dei fonditori in caratteri\" inviato a Parigi il 5 febbraio 1811 dal prefetto del Dipartimento del Taro, Hugues Nardon, asserisce che nel 1810 la ditta \"Francesco Amoretti\" o \"Amoretti zio e nepoti\" era l'unica nel dipartimento oltre a quella di Giambattista Bodoni, con 3600 matrici e 1800 punzoni. Vi si lavoravano i caratteri con cinquanta forme e un fornello e aveva due operai. Francesco Amoretti vi operava come fabbro, fonditore e incisore di caratteri. Il nipote Vittorino, figlio di Pancrazio, si dedicava esclusivamente all'incisione. Il valore della fonderia era 20.000 franchi e il prodotto netto annuo 1300.\nIl prefetto afferma \u00abLes sieurs Amoretti exercent aussi la profession de serruriers et m\u00e9caniciens, avec le plus grand succ\u00e9s\u00bb (trad. \u00abI signori Amoretti esercitano anche la professione di fabbri e meccanici, col pi\u00f9 grande successo\u00bb) come testimoniano i frammenti di corrispondenza dell'officina con commissioni di materiale tipografico provenienti da molte parti d'Italia (ad esempio Barga, Modena, Pisa e Pistoia).\nNel 1811 gli Amoretti pubblicarono il \"Saggio de' caratteri e fregi della fonderia dei fratelli Amoretti incisori e fonditori in San Pancrazio presso Parma\", che contiene pi\u00f9 di 1300 diversi fregi e caratteri e raccoglie l'opera di don Andrea Amoretti, incisore dei punzoni di Giambattista Bodoni."}
{"id": "3797750", "revid": "125459124", "url": "https://it.wikipedia.org/wiki?curid=3797750", "title": "Antonio Gallus", "text": "Biografia.\nA 20 anni prest\u00f2 servizio di leva come Ufficiale di Complemento in Aeronautica, ma il suo sogno era diventare \"Pilota Militare\". Nel 1961 fu ammesso al Corso A.U.P.C. (Allievi Ufficiali Piloti di Complemento), nella Scuola di Volo di Lecce - Galatina dove consegu\u00ec il brevetto di pilota militare.\nFu assegnato al 36\u00ba Stormo presso il 12\u00ba Gruppo Caccia Intercettori (74\u00aa Squadriglia) dove consegu\u00ec la \"Combat Readiness\" su velivolo Fiat F-86K.\nNel 1969 venne assegnato alle Frecce Tricolori ricoprendo la posizione di 2\u00b0 Gregario Sinistro (1970-71), 2\u00b0 Fanalino (1972-73), 3\u00b0 Gregario Sinistro (1974) e Capoformazione n. 1 (1974-1981).\nEra abilitato sui velivoli: Piaggio P.148, North American T-6 Texan, Lockheed T-33A Shooting Star, Lockheed RT-33A Shooting Star, Canadair CL-13/Mk4 Sabre, North American-Fiat F-86K Sabre, Fiat G.91PAN, Fiat G.91T, SIAI-Marchetti S.208, Aeritalia G-91Y, Aermacchi MB-326 e Aermacchi MB-339.\nIl T. Col. A.A.r.n.s. Pilota Antonio Gallus mor\u00ec per incidente di volo il 2 settembre 1981, a 42 anni non ancora compiuti, nella base aerea di Rivolto (UD).\nDurante la manovra detta \"Arizona\", il suo G-91 n. 12 (utilizzato quel giorno al posto del n. 1 in manutenzione) ebbe una collisione in volo con il G-91 n. 2 del Cap. Fabio Brovedani (1\u00b0 Gregario Sinistro) che fortunatamente, nonostante i gravissimi danni subiti all'ala destra del suo aereo, riusc\u00ec ad atterrare, per il Capoformazione la sorte non fu cos\u00ec favorevole.\nLa collisione fu causata dall'accidentale apertura dell'aerofreno del velivolo.\nAl momento dell'incidente aveva al suo attivo 246 manifestazioni aeree ed un totale di oltre 4.100 ore di volo."}
{"id": "3797758", "revid": "1228933", "url": "https://it.wikipedia.org/wiki?curid=3797758", "title": "Malta's Next Top Model", "text": "Malta's Next Top Model \u00e8 un programma maltese, basato sul format americano \"America's Next Top Model\"; \u00e8 il secondo programma tra i Next Top Model ad aver dato accesso alla gara ad una concorrente transessuale, Denise Dalton. La conduttrice \u00e8 Claire Amato e i premi per la vincitrice sono un contratto con un'agenzia di moda e la copertina su una rivista locale.\nOgni settimana era aperto un televoto con il quale gli spettatori potevano determinare la loro preferita.\nIl vincitore avr\u00e0 \u20ac 500 in contanti, un contratto di un anno con Stand Out Model Management a Londra, una copertina di una rivista locale, un abito esclusivo realizzato da C &amp; R, servizi fotografici e molto altro!"}
{"id": "3797764", "revid": "62004", "url": "https://it.wikipedia.org/wiki?curid=3797764", "title": "E3 Prijs Vlaanderen 2011", "text": ""}
{"id": "3797767", "revid": "1442080", "url": "https://it.wikipedia.org/wiki?curid=3797767", "title": "Holland's Next Top Model", "text": "\"Holland's Next Top Model\" \u00e8 un reality show olandese, basato sul format americano \"America's Next Top Model\", andato in onda per quattro edizioni di fila tra il 2006 e il 2008 sotto la conduzione di Yfke Sturm per le prime due, e Daphne Deckers per le ultime; nella stagione televisiva 2009/2010, con al timone sempre la Deckers, \u00e8 andato in onda \"Benelux' Next Top Model\" (per un totale di due stagioni), che vedeva competere per l'ambito titolo ragazze provenienti da Paesi Bassi e Belgio.\nNel 2011 il programma torna ad essere soltanto olandese, con la messa in onda della quinta edizione (ancora una volta viene confermata la Dekkers alla conduzione).\nIl 26 agosto 2013 \u00e8 andata in onda la prima puntata della sesta edizione, affidata questa volta alla modella Anouk Smulders. Il 4 settembre 2017 ha preso il via la decima edizione del programma, con diverse novit\u00e0: una nuova conduttrice, Anna Nooshin, due nuovi giudici, lo stilista JeanPaul Paula e l'ex vincitrice del programma Kim Feenstra cos\u00ec come la possibilit\u00e0 di partecipazione per gli uomini.\nIl meccanismo di eliminazione di tutte le edizioni \u00e8 uguale a quello del format originale: le concorrenti vengono giudicate dalla conduttrice e dai suoi collaboratori, quindi viene stilata una classifica di merito, al termine della quale due ragazze finiscono a rischio eliminazione, con una di loro due eliminata definitivamente; raramente, si assiste ad una doppia eliminazione. Diverse sono state le eliminazioni che hanno colpito i telespettatori e le stesse ragazze: \n- Nell'ottavo episodio della prima stagione, la concorrente Ovo viene chiamata come prima in classifica, scoprendo per\u00f2 che in realt\u00e0 non \u00e8 la migliore della settimana, ma che \u00e8 eliminata \n- Nel quarto episodio della seconda stagione, le concorrenti Beng\u00fc e Maan sono al ballottaggio ed entrambe vengono eliminate, con la prima che si accascia a terra totalmente devastata e in lacrime \n- Nel quarto episodio della terza stagione, le concorrenti Anna e Monique vengono chiamate a met\u00e0 classifica come se fossero salve dall'eliminazione, in realt\u00e0 vengono entrambe mandate a casa \n- Nel quarto episodio della sesta stagione, le concorrenti Demy e Milou sono al ballottaggio ed entrambe vengono eliminate \n- Nel terzo episodio della settima stagione, le concorrenti Roos e Sagal sono al ballottaggio ed entrambe vengono eliminate \n- Nel settimo episodio dell'ottava stagione, le concorrenti Laurie e Sterre sono al ballottaggio ed entrambe vengono eliminate \n- Nel quinto episodio della nona stagione, le concorrenti Arantxa e Sarah sono al ballottaggio ed entrambe vengono eliminate\nIl meccanismo di scelta del vincitore \u00e8 invece diverso dal format originale; infatti viene scelta non dai giudici, ma dai voti del pubblico dell'auditorium dove si svolge la finale (che quindi \u00e8 dal vivo). Nella nona edizione, il voto del pubblico ha permesso il rientro in gara di una concorrente precedentemente eliminata: la fortunata ad essere ripescata \u00e8 stata Colette Kanza, classificatasi infine al secondo posto."}
{"id": "3797769", "revid": "339392", "url": "https://it.wikipedia.org/wiki?curid=3797769", "title": "E3 Prijs Harelbeke", "text": ""}
{"id": "3797777", "revid": "45594678", "url": "https://it.wikipedia.org/wiki?curid=3797777", "title": "Scooby-Doo 3 - Il mistero ha inizio", "text": ""}
{"id": "3797778", "revid": "767487", "url": "https://it.wikipedia.org/wiki?curid=3797778", "title": "The Butterfly (film 1914 Vitagraph)", "text": "The Butterfly \u00e8 un cortometraggio muto del 1914. Il nome del regista non viene riportato nei credit del film che, prodotto dalla Vitagraph, aveva come protagonista Helen Gardner.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche statunitensi il 27 ottobre 1914."}
{"id": "3797783", "revid": "599013", "url": "https://it.wikipedia.org/wiki?curid=3797783", "title": "Glenroy Gilbert", "text": "In carriera \u00e8 stato campione olimpico e due volte campione mondiale della staffetta 4\u00d7100 metri."}
{"id": "3797791", "revid": "115727246", "url": "https://it.wikipedia.org/wiki?curid=3797791", "title": "Giovanni Amoretti", "text": "Nell'officina dei Fratelli Amoretti, Giovanni era specializzato nella costruzione di strumenti da taglio tipografici e rusticali. Fu sepolto nel sagrato della chiesa di San Pancrazio Parmense e su un pilastro del muro di cinta, che fece erigere a proprie spese, si legge la seguente iscrizione: \"A / Giovanni Amoretti / fabbro ferraio / utilissimo collaboratore ai fratelli / il quale / costruendo egregi strumenti da taglio / crebbe l'onore della domestica officina / visse 85 anni lodato di piet\u00e0 e di / mor\u00ec a' 26 maggio 1849 / e fu sepolto all'ingresso del sagrato / di cui eresse / a spese proprie la cinta laterizia / la figliuola Maria / moglie di Geronte Colombi / pose dolentissima\".\nLa lapide \u00e8 stata ripristinata nel 2007 a cura del Comitato Promotore per le Iniziative Sociali e Culturali di San Pancrazio."}
{"id": "3797796", "revid": "113672558", "url": "https://it.wikipedia.org/wiki?curid=3797796", "title": "Neuroeconomia", "text": "La neuroeconomia o neuroscienze della decisione \u00e8 un neonato settore della ricerca neuroscientifica che studia il funzionamento della mente umana in relazione ai processi decisionali nella soluzione di compiti economici. Poich\u00e9 si avvale dei contributi di molte discipline, quali la neurologia, l'economia, la psicologia, la medicina, la matematica e la scienza, \u00e8 certamente possibile affermare che la neuroeconomia ha uno spiccato carattere interdisciplinare.\nNasce dalle intuizioni di Tversky e Kahneman, da cui fu fondata l'economia comportamentale, unitamente alla scoperta di innovativi strumenti di rappresentazione visiva delle funzioni cerebrali (\"brain imaging\"). L'obiettivo della neuroeconomia \u00e8 quello di incrociare il corpus di conoscenze della sfera economica con quelle provenienti da ambiti psicologici e scientifici per determinare come si comporta il cervello durante i processi di decision making.\nIl presupposto da cui parte l'analisi neuroeconomica \u00e8 che \u2013 a differenza di quanto affermato dall'economia tradizionale - \"l'uomo non \u00e8 un animale razionale\", bens\u00ec agisce sotto l'impulso di processi neuronali automatici e molto spesso inconsci, quindi indipendenti dalla propria volont\u00e0. Ci\u00f2 fa s\u00ec che il comportamento economico umano sia frutto di un conflitto neuronale tra razionalit\u00e0 ed emotivit\u00e0, automatismo e consapevolezza.\nLe origini.\nGi\u00e0 Cartesio, il fondatore della filosofia moderna, tra le sue varie intuizioni aveva compreso la necessit\u00e0 di considerare in maniera distinta il cervello e la mente: il primo come organo fisico, la mente in relazione all'anima. Questo concetto fu a lungo ignorato dai rappresentanti di spicco dell'economia classica, che per tutto il XX secolo hanno inteso l'economia come una disciplina volta unicamente alla definizione delle precise regole caratterizzanti il comportamento degli agenti economici. Secondo tale impostazione, l'uomo \u00e8 un agente dotato di razionalit\u00e0 e pertanto capace di compiere scelte economiche basate esclusivamente sul libero arbitrio (teoria della scelta razionale). Nella teoria della scelta razionale, si risale alle preferenze degli agenti economici attraverso un processo di evidente natura deduttiva: ad esempio, se A compie l'azione x vuol dire che in quel momento, e rispetto a quella situazione, x \u00e8 l'azione pi\u00f9 razionale per il fine che A si \u00e8 prefissato\nAd indebolire la visione predominante del secolo contribuirono la nascita dell'economia sperimentale, negli anni cinquanta, e l'avvento delle scienze cognitive, un approccio interdisciplinare che pone l'accento sullo studio della mente in relazione al comportamento, le quali iniziarono a prospettare agli economisti di allora la possibilit\u00e0 di fondere le loro conoscenze con quelle di studiosi di discipline come la psicologia cognitiva, la neurolinguistica, e in generale le neuroscienze. \nIl presupposto comune a tutte le neuroscienze consiste proprio nell'analizzare il funzionamento del cervello in relazione alla realt\u00e0 esterna all'uomo. \u00c8 noto del resto, come afferma anche uno dei presupposti della programmazione neuro linguistica, che \u201cla mappa non \u00e8 il territorio\u201d: la realt\u00e0 oggettiva, quella esterna, viene percepita da ogni essere umano attraverso dei processi di interiorizzazione che fanno s\u00ec che la mappa del mondo di ogni singolo sia unica e mai uguale a quella di un altro soggetto. Gi\u00e0 da qui \u00e8 possibile immaginare che genere di ripercussione abbia generato questa scoperta sulla sfera dell'economia classica.\nL'adozione di un'ottica interdisciplinare dunque, ha prodotto delle rilevanti implicazioni generali sulla comprensione della scienza economica. Per avvalorare il ruolo della mente umana nelle scelte economiche, Colin Camerer - uno degli autori pi\u00f9 attivi in campo neuro economico \u2013 parte da due osservazioni: prima di tutto, \u00e8 geneticamente portato a sostenere processi automatici, contrariamente a quanto considerato dalla teoria della scelta razionale, che ipotizza meccanismi decisionali razionali e consapevoli; in secondo luogo, i processi di tipo affettivo, che si contrappongono a quelli razionali, sono \u201cla regola\u201d e non l'eccezione ed svolgono una funzione importante durante i processi decisionali. Pertanto, indagare i meccanismi cognitivi coinvolti nel \"decision making\" implica la necessit\u00e0 di soffermarsi sulla natura dei processi mentali, sia automatici che controllati. Per la neuroeconomia diventa quindi fondamentale poter attingere al bacino di conoscenze dell'economia, della psicologia e delle neuroscienze al fine di descrivere tutte le variabili che influenzano il comportamento umano e quindi intervengono in un processo di \"decision making\".\nIl \"brain imaging\".\nSi definisce brain imaging \u2013 o neuroimaging - un insieme di tecniche di visualizzazione che consentono di vedere come agisce il cervello umano. Una sorgente di luce genera un fascio luminoso capace di interagire con la materia cerebrale. I supporti tecnici utilizzati dalle diverse tecniche sono disparati, ma lo scopo \u00e8 unico: indagare la fisiologia cerebrale, scoprire come il cervello pensa, come agisce, come reagisce e come elabora informazioni. \nLe principali tecniche di brain imaging sono: \nLa centralit\u00e0 delle tecniche di brain imaging in rapporto alla neuroeconomia si deve ai progressi effettuati negli ultimi anni da queste tecniche nella comprensione delle funzioni cerebrali. Attraverso questi metodi di visualizzazione si sono potute evincere le relazioni anatomo - funzionali dell'attivit\u00e0 cerebrale, fornendo cos\u00ec una base scientificamente fondata per la neuroeconomia e pi\u00f9 in generale per le neuroscienze. La principale innovazione rispetto al passato consiste nella possibilit\u00e0 di studiare il tessuto cerebrale mentre \u00e8 in attivit\u00e0 e senza agire direttamente sulla materia studiata, evitando cos\u00ec forme di indagine invasive e potenzialmente rischiose. \nPurtroppo, il costo ancora molto elevato delle attrezzature per il brain imaging e la scarsit\u00e0 di strutture disponibili fanno s\u00ec che queste tecniche non siano ancora diffuse su larga scala.\nTuttavia, grazie ad esse \u00e8 stato gi\u00e0 possibile scoprire aree e funzioni del cervello finora sconosciute o meramente ipotizzate dagli scienziati.\nCervello e decisioni.\nIn migliaia di anni di evoluzione, il cervello umano si \u00e8 evoluto notevolmente e ha subito dei cambiamenti per adattarsi alle esigenze dell'ambiente esterno e rispondere in maniera ottimale alle esigenze di sopravvivenza dell'uomo. Si \u00e8 evoluto in maniera tale che a livello neurofisiologico non sarebbe pi\u00f9 corretto parlare di \u201cun cervello\u201d, bens\u00ec di \u201cpi\u00f9 cervelli\u201d. \nIn effetti, le tecniche di brain imaging hanno permesso di evidenziare nel cervello la presenza di tre aree ben distinte che influenzano in maniera diversa i processi decisionali dell'uomo: \nSe i cervelli rettile e intermedio svolgono un ruolo importante nel processo di \"decision making\", il cervello recente agisce quasi in antagonismo con gli altri due poich\u00e9 svolge una funzione di tipo razionale. I primi due infatti, assolvono alla funzione di soddisfazione di bisogni primari quali la fame, la sete, la paura, il desiderio, la rabbia, rappresentano per cos\u00ec dire la parte istintiva del cervello. Diversamente, il cervello recente espleta una funzione differente: \u00e8 infatti preposto all'elaborazione di informazioni, all'apprendimento, all'attribuzione di significati, al riconoscimento di oggetti e persone. \u00c8 dunque la parte pi\u00f9 razionale del cervello.\nIn relazione a questa scoperta, il fattore interessante per la neuroeconomia \u00e8 che le tre aree del cervello sovra citate non sempre agiscono in maniera sinergica e nella stessa direzione. Vengono cos\u00ec a crearsi effetti imprevisti e contraddittori nel corso di un processo decisionale dovuti alla compartimentazione funzionale del cervello. \u00c8 anche a causa di questa scoperta che le basi dell'economia classica, che vede l'individuo ragionevole e razionale come protagonista dei processi di \"decision making\", sono state messe in discussione. Infatti, se non possiamo essere certi di come stiamo prendendo decisioni, come possiamo affermare che il processo decisionale avvenga in modo razionale e controllato? Inoltre, a seconda dei processi che attiviamo nel nostro cervello nella presa di decisioni\u00a0\u2013 processi di tipo automatico (condizionati da parti del cervello pi\u00f9 antico, come l'amigdala o il \"nucleo accumbens\") oppure processi razionali (condizionati dal cervello recente) \u2013 cambia il carattere delle nostre decisioni, che saranno istintive, emotive e prive di una base razionale nel primo caso, oppure analitiche, controllate e coerenti nel secondo. Una decisione influenzata da un processo automatico, che riesce a bypassare i processi controllati e consapevoli del nostro cervello, genera infatti una scelta non corretta. Per la neuroeconomia \u00e8 quindi l'entit\u00e0 dei processi cerebrali sottostanti alle decisioni che determina l'esito delle stesse.\nProcessi automatici e controllati: il modello dei 4 quadranti.\nL'uomo non possiede solo tre cervelli, possiede anche quattro quadranti. Si \u00e8 gi\u00e0 accennato alla differenza tra processi controllati e processi automatici che si attivano nelle diverse aree del cervello umano: i primi volontari, seriali e costosi in termini di dispendio di energie cognitive; i secondi inconsapevoli, spontanei e pi\u00f9 \u201ceconomici\u201d. Come si \u00e8 visto, tale distinzione tra processi rispecchia una suddivisione di compiti all'interno del cervello umano. In proposito, Camerer ha evidenziato come il numero di processi automatici che si attivano nel nostro cervello sia notevolmente maggiore rispetto a quelli controllati. Ci\u00f2 si deve all'eccessiva quantit\u00e0 di stimoli ed informazioni a cui ogni giorno \u00e8 sottoposto il nostro cervello: per risparmiare risorse cognitive ed accelerare i processi di ragionamento, infatti, di fonte ad uno stimolo il cervello preferisce attivare processi di tipo automatico, quindi elaborare informazioni con il minimo sforzo. Bisogna qui introdurre un'ulteriore distinzione: quella tra processi cognitivi, che coinvolgono la ragione, e processi affettivi, che diversamente hanno a che fare con le emozioni. Questi quattro tipi di processi (controllati/automatici - cognitivi/affettivi) possono essere inseriti all'interno di una matrice composta da 4 quadranti, ognuno dei quali regola il nostro comportamento e le nostre azioni, quindi anche le nostre decisioni. \nSono i processi cognitivi consapevoli che vengono attivati sotto la volont\u00e0 del soggetto, pertanto sono accessibili introspettivamente (es: il ragionamento che sottende alla valutazione della bont\u00e0 d'acquisto di una nuova macchina).\n\u00c8 il quadrante in cui l'attivazione del processo decisionale avviene in maniera deliberata, ma in cui lo sforzo cognitivo percepito \u00e8 elevatissimo. \nSono processi controllati relativi alle emozioni. Lo stesso Camerer ha evidenziato la difficolt\u00e0 legata all'attivazione di tali processi, che sono improbabili proprio perch\u00e9 legati alla riproduzione consapevole e deliberata di intere porzioni di vita emotiva. \nIn questo quadrante si trova tutto ci\u00f2 che il cervello automatico ha appreso dalle esperienze cognitive pregresse. Ad esempio, lo sciatore che cambia improvvisamente direzione per aggirare un ostacolo sulla pista mette in atto un processo di questo tipo. \nIl quarto quadrante si contrappone al primo in quanto i processi che lo caratterizzano non solo avvengono in maniera inconsapevole, ma sono anche privi di una base cognitivo-razionale. I processi automatici affettivi influenzano in maniera preponderante le nostre decisioni, percezioni e comportamenti.\nL'esistenza dei processi automatici, insieme alla scoperta del cervello rettile e del cervello intermedio, dimostrano che spesso l'uomo non solo non ha la percezione di aver deciso una certa cosa, ma non sa neanche su quali basi abbia preso tale decisione. \u00c8 su questo tipo di decisioni che si incentra l'attenzione della neuroeconomia."}
{"id": "3797799", "revid": "124123", "url": "https://it.wikipedia.org/wiki?curid=3797799", "title": "Pietro Amoretti", "text": "Fu un eccellente meccanico e costru\u00ec e perfezion\u00f2 torchi tipografici, destinati alla Tipografia Bodoniana e all'officina dei Fratelli Amoretti, dove fu di grande aiuto al fratello Andrea e allo zio Giacomo.\nI suoi torchi furono richiesti in molte altre citt\u00e0 italiane e furono esportati anche in Inghilterra a Liverpool e in Egitto a Il Cairo. Eugenio Ugolotti nel saggio \"La stampa a Parma\" del 1900, scrive: \"I torchi Amoretti, a due mandate, con placca fusa in bronzo, sono ancor oggi ammirati per la precisione di lavoro specialmente nella parte metallica\".\nPietro invent\u00f2 anche macchine per incidere le lastre di rame, che forn\u00ec ai pi\u00f9 celebri incisori italiani quali Paolo Toschi, Alessandro Longhi e Francesco Rosaspina, come testimoniano le lettere del carteggio di Paolo Toschi presso il Museo Glauco Lombardi di Parma.\nNel 1817 fu incaricato da Pietro De Lama, direttore del Museo archeologico nazionale di Parma, di restaurare la Tabula alimentaria traianea e la Tavola legislativa della Gallia Cisalpina. I Fratelli Amoretti fabbricarono appositamente i caratteri per la pubblicazione di questi due ritrovamenti archeologici a cura della tipografia Carmignani.\nPietro Amoretti fu anche sindaco del Comune di San Pancrazio Parmense. Mor\u00ec il 2 luglio 1840. Il giorno del funerale venne posta un'epigrafe sulla porta della chiesa: \" A questa villa di Sampancrazio / di\u00e8 fama grande / la famiglia Amoretti / per molte difficili e nuove / opere di meccanica / nelle quali fu lodatissimo / Pietro Amoretti / morto dopo lunga e tranquilla et\u00e0 / il d\u00ec II luglio MDCCCXL. / Voi tutti / buoni popolani / che ne amaste l'onesto costume / la sincera piet\u00e0 / la beneficienza / pregateli la pace del cielo / ed imparate / che in ogni condizione di vita / pu\u00f2 acquistarsi / virt\u00f9 e lode. \".\nLa lapide funeraria posta sulla facciata della chiesa nel 1856 recita: \" A / Pietro Amoretti / fabbro ferrario valentissimo / che / al fratello Andrea sacerdote / celebrato punzonista / prest\u00f2 opera costante / e fu onorato di commissioni molte / in Italia e oltremonti / uomo esemplarmente industre / sovvenne del proprio la industria altrui / visse piamente a. 74 / mor\u00ec a' 2 luglio 1840. / Pose la nipote Maria Amoretti in Colombi \"."}
{"id": "3797804", "revid": "831312", "url": "https://it.wikipedia.org/wiki?curid=3797804", "title": "Micka\u00ebl Delage", "text": "Carriera.\nDa junior nel 2003 ha vinto il titolo nazionale nell'inseguimento a squadre e nell'americana, ed \u00e8 stato vicecampione mondiale nella corsa a punti. Nella categoria under-23 \u00e8 stato campione nazionale della corsa a punti nel 2004.\nPassato professionista nel 2005 con la Fran\u00e7aise des Jeux di Marc Madiot, nel 2006 ha vinto una tappa al Tour de l'Avenir e il titolo nazionale nell'inseguimento a squadre. Dal 2009 al 2010 ha vestito la maglia della Silence/Omega Pharma-Lotto, ottenendo nel 2009 il terzo posto alla Cl\u00e1sica San Sebasti\u00e1n.\nNel 2011 \u00e8 tornato alla FDJ e nel 2013 ha vinto la Roue Tourangelle, primo successo da \"pro\" per lui."}
{"id": "3797805", "revid": "307923", "url": "https://it.wikipedia.org/wiki?curid=3797805", "title": "Vittorino Amoretti", "text": ""}
{"id": "3797806", "revid": "287204", "url": "https://it.wikipedia.org/wiki?curid=3797806", "title": "Mickael Delage", "text": ""}
{"id": "3797808", "revid": "125280806", "url": "https://it.wikipedia.org/wiki?curid=3797808", "title": "San Pancrazio Parmense", "text": "San Pancrazio Parmense \u00e8 un ex comune, soppresso nel 1943, ora frazione di Parma nell'omonima provincia.\nStoria.\nLe terre circostanti l'attuale paese di San Pancrazio sono abitate fin da tempi antichissimi: i reperti archeologici risalenti al Neolitico, all'et\u00e0 del bronzo e a quella del ferro testimoniano il succedersi nei secoli delle varie popolazioni che si stabilirono nella zona.\nSi pu\u00f2 affermare che la vera e propria storia del borgo ebbe inizio allorch\u00e9 il console romano Marco Emilio Lepido decise di civilizzare definitivamente la regione compresa tra il fiume Po e l'Appennino settentrionale, costruendo la via Emilia tra Rimini e Piacenza e fondando nel 183 a.C. le colonie di Parma e Modena.\nL'agro parmense fu assegnato alla gens Pollia, otto iugeri per ciascun colono, e la centuriazione realizzata dagli agrimensori romani \u00e8 visibile ancora oggi nei dintorni di San Pancrazio.\nLa necessit\u00e0 di raccogliere le merci in arrivo da tutto il territorio romano ed in partenza dalle prospere terre locali port\u00f2 alla nascita lungo la via Emilia di stazioni di posta con piccole basiliche e luoghi di culto, attorno cui si concentrava la vita civile degli agricoltori, dei pastori o dei ricchi cittadini che amavano trascorrere il loro tempo in villeggiatura nell'amena campagna circostante la citt\u00e0.\nTracce presenti nella pieve indicano che la sua costruzione avvenne su uno degli antichi edifici romani, attorno al quale si era creato il piccolo agglomerato di case, il cui toponimo originario \u00e8 andato perduto e che oggi conosciamo come San Pancrazio Parmense. Infatti, con l'assunzione del Cristianesimo a religione di Stato dell'Impero Romano, i templi pagani si trasformarono lentamente in chiese cristiane.\nNel IX secolo gli abitanti del luogo decisero di riedificare il luogo di culto andato distrutto, probabilmente in seguito ai terribili avvenimenti che portarono alla dissoluzione del potere romano e alla calata in Italia dei popoli barbari, utilizzando proprio il materiale delle antiche rovine: capitelli romani adornano ancora i pilastri centrali della chiesa.\nSuccessivamente, una reliquia di San Pancrazio Martire, proveniente da Roma, diede il nome alla chiesa e al borgo, documentato per la prima volta in una pergamena dell'anno 941 conservata nell'Archivio Capitolare del Duomo di Parma.\nIn altro documento dell'Archivio la pieve \u00e8 addirittura compresa tra le parrocchie cittadine, grazie alla vicinanza, all'importanza che rivestiva nel territorio e soprattutto in considerazione della sua grande antichit\u00e0.\nProprio la vicinanza alla citt\u00e0 fece s\u00ec che nei secoli a venire la storia civile del borgo si confondesse con quella di Parma, cos\u00ec come la storia del paese si confuse con quella della sua chiesa: i documenti dell'archivio parrocchiale attestano le concessioni di benefici e le controversie territoriali e di potere condotte dagli arcipreti, mentre la vita degli abitanti scorreva scandita dai ritmi della vita agricola e dalle ricorrenze religiose officiate nel tempio.\nSi deve giungere al governo napoleonico del Ducato di Parma e Piacenza per ritrovare traccia dell'autonomia del borgo dalla citt\u00e0: in seguito alla riorganizzazione del territorio parmense su modello francese, venne istituito nel 1806 il Mairie di San Pancrazio Parmense, a conferma dell'importanza del paese e della fama che i suoi abitanti si erano guadagnati con l'operosit\u00e0 e l'ingegnosit\u00e0.\nA quel periodo risale l'attivit\u00e0 dei Fratelli Amoretti (in particolare don Andrea Amoretti), tipografi e incisori di caratteri da stampa, amici, collaboratori e successivamente avversari di Giambattista Bodoni, e Giacomo Amoretti fu nominato primo podest\u00e0 del Comune.\nIl fervore patriottico che anim\u00f2 tutta l'Italia nel 1848 colp\u00ec anche San Pancrazio, dove l'arciprete Cristoforo Gallinari si schier\u00f2 apertamente contro la dinastia borbonica, benedicendo il 5 aprile la bandiera italiana e issandola sul campanile. Giacomo Amoretti fu patriota e volontario di tutte le guerre del Risorgimento dal 1859 al 1867.\nAltro arciprete della pieve che si distinse per le ricerche storiche, per il restauro della chiesa e per la fermezza con cui resse la parrocchia durante la Seconda Guerra Mondiale \u00e8 don Tito Pioli.\nL'indipendenza amministrativa fu conservata fino a che nel 1943, dopo alterne vicende che duravano da una trentina d'anni, il Comune di San Pancrazio fu definitivamente assorbito dal Comune di Parma. Il territorio fu aggregato alla III Circoscrizione e divent\u00f2 nel 2000 quartiere autonomo.\nStemma.\nLo stemma usato dal comune venne concesse con regio decreto del 19 febbraio 1934 e regie lettere patenti dell'11 marzo 1935; come d'obbligo all'epoca venne inserito nello scudo il capo del Littorio.\nMonumenti e luoghi d'interesse.\nEdificata originariamente su una preesistente basilica romana nell'XI secolo, sub\u00ec nei secoli successivi varie modifiche, soprattutto nel XVI e nel XVIII secolo; considerata in epoca medievale tra le parrocchie cittadine, al suo interno conserva le originarie colonne con capitelli d'epoca romana e romanica."}
{"id": "3797818", "revid": "767487", "url": "https://it.wikipedia.org/wiki?curid=3797818", "title": "The Wooing of Winifred", "text": "The Wooing of Winifred \u00e8 un cortometraggio muto del 1911 diretto da Van Dyke Brooke.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi l'11 aprile 1911."}
{"id": "3797819", "revid": "247222", "url": "https://it.wikipedia.org/wiki?curid=3797819", "title": "Austria's Next Topmodel", "text": "Austria's Next Topmodel \u00e8 un programma televisivo austriaco di genere talent show, in onda dal 2009 e basato sul format statunitense \"America's Next Top Model\", che vede un numero di aspiranti modelle l'una contro l'altra per vincere la copertina e un servizio fotografico su una rivista, un contratto con un'agenzia di moda e altri premi che variano a seconda delle stagioni.\nLa conduttrice delle prime quattro edizioni \u00e8 Lena Gercke, vincitrice della prima edizione di \"Germany's Next Topmodel\".\nLa quinta stagione \u00e8 stata condotta dalla modella Melanie Scheriau, presente anche nella sesta edizione, che ha visto due importanti novit\u00e0: la prima, la presenza nel cast anche di aspiranti modelli, la seconda la possibilit\u00e0 data al pubblico di Facebook di poter votare i propri scatti preferiti, dando di volta in volta l'immunit\u00e0 ad un concorrente per non essere eliminato e la possibilit\u00e0 agli eliminati di poter tornare in gara. Proprio un ragazzo, Oliver Stummvoll, \u00e8 stato il vincitore dell'edizione.\nIl 4 giugno 2015 si sono aperte le votazioni online per la settima stagione del programma, andata poi in onda dal 15 settembre 2015 al 19 gennaio 2016. Anche quest'ultima stagione \u00e8 stata vinta da un ragazzo, Fabian Herzgsell. Il 2 novembre 2017 \u00e8 iniziata l'ottava stagione, che ha visto un cambiamento totale nella giuria e nello svolgimento della gara, con l'abolizione della votazione online e un numero inferiore di concorrenti."}
{"id": "3797820", "revid": "339392", "url": "https://it.wikipedia.org/wiki?curid=3797820", "title": "Parc andre citroen", "text": ""}
{"id": "3797822", "revid": "484362", "url": "https://it.wikipedia.org/wiki?curid=3797822", "title": "Periodo staliniano", "text": ""}
{"id": "3797823", "revid": "339392", "url": "https://it.wikipedia.org/wiki?curid=3797823", "title": "Parco andre citroen", "text": ""}
{"id": "3797829", "revid": "1442080", "url": "https://it.wikipedia.org/wiki?curid=3797829", "title": "Ferruccio Martinelli", "text": "Biografia.\nDiplomato al Conservatorio Verdi di Milano in pianoforte, arpa e composizione, inizia a lavorare nel 1928 presso compagnie di rivista, dapprima come pianista, in seguito come arrangiatore e direttore d'orchestra.\nCollabora con vari artisti noti: Isa Bluette, Macario, Wanda Osiris, Nuto Navarrini, Marisa Maresca, Walter Chiari, Erika Sandri, Ugo Tognazzi, Sandra Mondaini, Gino Bramieri, Pina Renzi, Raimondo Vianello, Tino Scotti.\nIscritto alla SIAE dal 1933 presso la sezione musica e DOR e nominato socio compositore dal 1951. Ha svolto tourn\u00e9e fuori dall'Italia. Nel 1952 si trasferisce in Messico, deciso a restarvi per sempre; ma due anni dopo rientra in Italia, preso dalla nostalgia, e riprende a lavorare. Durante la sua carriera ha composto musiche per alcune riviste che ha diretto.\nComposizioni.\nRiviste musicate per Macario:\nTra le canzoni di maggiore popolarit\u00e0:"}
{"id": "3797833", "revid": "1442080", "url": "https://it.wikipedia.org/wiki?curid=3797833", "title": "Agadir Challenger 1990 - Doppio", "text": "Il doppio del torneo di tennis Agadir Challenger 1990, facente parte dell'ATP Challenger Series, ha avuto come vincitori Il tabellone di doppio del Agadir Challenger 1990, torneo di tennis che faceva parte del circuito ATP Challenger Series nell'ambito dell'ATP Challenger Series 1990, \u00e8 stato vinto da Josef \u010cih\u00e1k e Cyril Suk (tds n. 2). In finale hanno sconfitto Omar Camporese e Diego Nargiso (tds n. 1) per ritiro."}
{"id": "3797835", "revid": "125883070", "url": "https://it.wikipedia.org/wiki?curid=3797835", "title": "Gilbert Melendez", "text": "Combatte nella divisione dei pesi leggeri per la promozione UFC, nella quale \u00e8 stato un contendente al titolo di categoria sia nel 2013 che nel 2014, venendo sconfitto rispettivamente da Ben Henderson e da Anthony Pettis; ha fatto anche da allenatore nella 20\u00aa stagione del reality show \"The Ultimate Fighter\".\n\u00c8 stato il primo campione dei pesi leggeri WEC nel 2004 ed \u00e8 stato l'ultimo campione di categoria Strikeforce ed il campione pi\u00f9 dominante nella storia della promozione, essendo stato l'unico a vincere un titolo in due occasioni, la prima volta tra il 2006 ed il 2008 con una difesa del titolo e la seconda volta tra il 2009 ed il 2013 con ben quattro difese, che rappresenta anche il record di difese consecutive di una cintura Strikeforce.\nCarriera nelle arti marziali miste.\nMelendez ha iniziato la sua carriera da professionista con l'organizzazione World Extreme Cagefighting, quando questa non era ancora propriet\u00e0 della Zuffa; combatte in tale promozione dal 2002 al 2004 ed esce come campione imbattuto dei pesi leggeri.\nSuccessivamente disputa tre incontri in Giappone per la Shooto e nel 2006 entra nella Strikeforce.\nHa l'opportunit\u00e0 di vincere il titolo gi\u00e0 con il suo secondo incontro e non fallisce, sconfiggendo Clay Guida ai punti.\nChiude il 2006 con una parentesi di due incontri nel Pride, entrambi vinti.\nNel 2007 la vittoria su Tetsuji Kato lo portano ad un record di 13-0, ma al termine di quell'anno conosce la sua prima sconfitta nel torneo giapponese Yarennoka! contro Mitsuhiro Ishida.\nL'anno successivo perde il titolo Strikeforce contro Josh Thomson ma nel giro di tre gare vincer\u00e0 il titolo Interim, lo difender\u00e0 e lo unificher\u00e0 vincendo il titolo dei Pesi Leggeri, divenendo campione indiscusso Strikeforce di categoria, il tutto alle spese di Rodrigo Damm e degli unici due lottatori che sono riusciti a sconfiggerlo in passato, ovvero Mitsuhiro Ishida e Josh Thomson.\nDopo aver difeso il titolo per tre volte era data per certa un'offerta da parte di Dana White per il passaggio del campione statunitense nell'UFC, con la probabilit\u00e0 che possa affrontare subito l'allora campione in carica dei pesi leggeri UFC Frankie Edgar; il fatto sarebbe stato un ulteriore d\u00e9j\u00e0 vu da quando Strikeforce \u00e8 di propriet\u00e0 della Zuffa, visti i passaggi di atleti come Dan Henderson, Alistair Overeem, i fratelli Nick e Nate Diaz, Jake Shields e altri da Strikeforce all'UFC.\nL'affare per\u00f2 non si concretizz\u00f2 e nel 2012 Melendez affront\u00f2 per la terza volta Josh Thomson per difendere il proprio titolo, vincendo un difficile incontro per pochi punti, incontro che non l'ha visto rendere al meglio e anzi soffr\u00ec molto lo striking dell'avversario, riuscendo a convincere due giudici su tre grazie a degli ottimi takedown.\nIl 29 settembre 2012 avrebbe dovuto difendere il titolo contro Pat Healy, ma un infortunio capitatogli in allenamento caus\u00f2 l'annullamento dell'intero evento, e l'incontro venne posticipato a gennaio 2013; in novembre Melendez si infortun\u00f2 nuovamente e l'ultima difesa del titolo Strikeforce salt\u00f2 definitivamente, lasciando quindi Melendez come il campione finale della promozione avendo detenuto la cintura dal 2006 al 2008 con una difesa e dal 2009 al 2013 con quattro difese.\nUltimate Fighting Championship.\nNel 2013 l'UFC complet\u00f2 l'accorpamento della Strikeforce al suo interno di fatto dismettendo quest'ultima, e di conseguenza Melendez venne aggiunto al roster dei pesi leggeri dell'UFC e inserito nei ranking ufficiali dell'organizzazione come il numero 1 tra i contendenti al titolo di categoria.\nEsord\u00ec il 20 aprile 2013 direttamente con la gara per il titolo dei pesi leggeri UFC contro il campione in carica Ben Henderson: Melendez manc\u00f2 di un soffio l'impresa che lo avrebbe portato ad essere il primo lottatore ad aver conquistato nella gabbia sia un titolo Strikeforce che un titolo UFC, in quanto l'incontro fu molto equilibrato e due giudici su tre decisero di premiare il campione Henderson con i punteggi di 48-47, 48-47 e 47-48.\nIn ottobre ottenne la prima vittoria in UFC sconfiggendo ai punti l'ex contendente al titolo Diego Sanchez in uno spettacolare incontro che venne premiato con il riconoscimento \"Fight of the Night\".\nNel febbraio 2014 sembrava ormai ufficiale la sfida tra Melendez e la stella russa Khabib Nurmagomedov, ma in gennaio l'UFC annull\u00f2 il match.\nQuell'anno l'UFC ed il suo presidente Dana White trovarono ostacoli nel rinnovare il contratto all'atleta californiano, il quale inizi\u00f2 a trattare con le promozioni rivali Bellator MMA e World Series of Fighting, ma alla fine la promozione di propriet\u00e0 della Zuffa riusc\u00ec a trattenerlo offrendogli la possibilit\u00e0 di fare da allenatore nella 20-esima stagione del reality show \"The Ultimate Fighter\" opposto al campione dei pesi leggeri Anthony Pettis, possibilit\u00e0 che avrebbe poi portato Melendez ad una nuova sfida per il titolo.\nIn dicembre sfid\u00f2 quindi il campione Anthony Pettis in un match che inizi\u00f2 bene per Melendez grazie alla sua aggressiva lotta, ma durante il secondo round commise un errore proprio in una fase di grappling e fin\u00ec sottomesso per mezzo di una ghigliottina.\nA maggio del 2015 sub\u00ec un'altra sconfitta per decisione non unanime contro Eddie Alvarez. Nel primo round port\u00f2 a segno svariati colpi in piedi che causarono un taglio vicino all'occhio sinistro di Alvarez e la rottura del naso. Nel secondo e terzo round venne sopraffatto dai takedown dell'avversario e dal successivo controllo a terra che lo portarono alla sconfitta.\nA luglio avrebbe dovuto affrontare Al Iaquinta, sostituendo l'infortunato Bobby Green. Tuttavia, il 6 luglio, venne annunciato che Melendez risult\u00f2 positivo ai test anti-doping effettuati per l'evento UFC 188, dove assunse metaboliti di testosterone di origine esogena. A seguito di ci\u00f2 venne sospeso per un anno.\nTorn\u00f2 a competere nell'ottagono il 23 luglio del 2016, dove affront\u00f2 il brasiliano Edson Barboza. Melendez si trov\u00f2 in netta difficolt\u00e0 fin da subito, infatti venne colpito pi\u00f9 volte alla gamba sinistra da potenti calci bassi; alla fine venne sconfitto per decisione unanime. Con questa sconfitta raggiunse una striscia negativa di 3 incontri persi."}
{"id": "3797848", "revid": "287204", "url": "https://it.wikipedia.org/wiki?curid=3797848", "title": "Jos\u00e8 Quintanilla", "text": ""}
{"id": "3797849", "revid": "287204", "url": "https://it.wikipedia.org/wiki?curid=3797849", "title": "Jose Quintanilla", "text": ""}
{"id": "3797853", "revid": "729019", "url": "https://it.wikipedia.org/wiki?curid=3797853", "title": "Randy Spears", "text": "Ha anche lavorato come regista per alcuni film hardcore. Spears ha debuttato nell'industria della pornografia nel 1987 grazie a Ona Zee, e poco dopo ha sposato Danielle Rogers, anche lei attiva come attrice per adulti, con cui ha avuto due figli. La coppia successivamente divorzier\u00e0 nel 2000 e Spears si sposer\u00e0 con la playmate Demi Delia nel 2006.\nIl primo ruolo che interpreta \u00e8 quello del detective Hank Smith nel film \"The Case of the Sensuous Sinners\", distribuito nel 1988. nel 1990, Spears vince il riconoscimento Adult Video News come migliore attore per la sua performance in \"The Masseuse\" con Hyapatia Lee. Spears inoltre interpreta il ruolo del capitano Jim Quirk nella serie di film \"Sex Trek\", parodia di \"Star Trek\", che ottiene un grande successo. Spears \u00e8 anche stato inserito nella AVN Hall of Fame. Nel 2001, insieme all'attrice Inari Vachs \u00e8 premiato con l'AVN Award for Best Anal Sex Scene (film) e nel 2006 e nel 2007 con l'AVN Award for Best Group Sex Scene (film).\nDal 2006, Spears ha interrotto la carriera di attore per dedicarsi alla regia e ad altre attivit\u00e0 \"dietro le quinte\" della pornografia. Negli ultimi anni \u00e8 stato sotto contratto con la Wicked Pictures. Dopo avere lasciato definitivamente il settore nel 2012, nel 2015 ha annunciato di essersi convertito al cristianesimo, rivelando di avere avuto seri problemi di droga a causa della sua carriera nel settore dei film per adulti."}
{"id": "3797857", "revid": "599013", "url": "https://it.wikipedia.org/wiki?curid=3797857", "title": "Julio Maceiras", "text": "Carriera.\nCon la Nazionale uruguaiana ha preso parte ai Mondiali 1954."}
{"id": "3797858", "revid": "767487", "url": "https://it.wikipedia.org/wiki?curid=3797858", "title": "Estoril Challenger 1990", "text": "L'Estoril Challenger 1990 \u00e8 stato un torneo di tennis facente parte della categoria ATP Challenger Series nell'ambito dell'ATP Challenger Series 1990. Il montepremi del torneo era di $100\u00a0000 ed esso si \u00e8 svolto nella settimana tra il 26 marzo e il 1\u00ba aprile 1990 su campi in terra battuta. Il torneo si \u00e8 giocato nella citt\u00e0 di Estoril in Portogallo.\nVincitori.\nSingolare.\n Thierry Tulasne ha sconfitto in finale Christian Miniussi 6-2, 3-2 ritiro.\nDoppio.\n Karsten Braasch / Hendrik Jan Davids hanno sconfitto in finale Tom\u00e1s Carbonell / Udo Riglewski 5-7, 7-5, 6-2."}
{"id": "3797859", "revid": "288300", "url": "https://it.wikipedia.org/wiki?curid=3797859", "title": "Julio C\u00e9sar Maceiras", "text": ""}
{"id": "3797864", "revid": "125776422", "url": "https://it.wikipedia.org/wiki?curid=3797864", "title": "Strada provinciale 134 Tunnel Schio Valdagno", "text": "La strada provinciale 134 Tunnel Schio Valdagno (SP 134) \u00e8 una strada provinciale della provincia di Vicenza che collega Schio a Valdagno attraverso il traforo dello Zovo, tunnel stradale a pedaggio chiamato ufficialmente \"Schio Valdagno Pass\".\nGalleria Schio Valdagno Pass.\nLo Schio Valdagno Pass \u00e8 una galleria stradale, inaugurata nel 1999 e lunga 4.690\u00a0m, che permette il collegamento tra le citt\u00e0 di Schio e Valdagno attraversando le Prealpi Venete.\nL'opera \u00e8 costata all'epoca circa 82 milioni di euro; poi, non riuscendo a generare profitto, \u00e8 stata ceduta dalla societ\u00e0 Veneta Traforo, del gruppo Fintecnica, a una societ\u00e0 costituita dagli enti locali a un importo di 17 milioni di euro. In seguito a successivi riassetti societari la gestione del traforo, e di tutta la strada provinciale, \u00e8 attualmente curata dalla provincia attraverso la societ\u00e0 ViAbilit\u00e0. Negli ultimi anni i passaggi registrati attraverso il tunnel sono aumentati costantemente, al 2014 si sono conteggiati circa 1.700.000 transiti.\nL'opera ha consentito la diminuzione del tempo necessario a mettere in comunicazione i due centri abitati, ora non pi\u00f9 di cinque minuti, ma in contropartita \u00e8 stato previsto il pagamento del pedaggio, il quale pu\u00f2 essere attualmente effettuato unicamente con il bancomat, viacard e telepass (non in contanti).\nPrima della sua apertura la principale via di collegamento fra i due comuni era il passo dello Zovo.\nNon sono ammessi al transito: i veicoli che trasportano merci pericolose, i veicoli che trasportano esplosivi o prodotti facilmente infiammabili, i motocicli con cilindrata inferiore ai 124 cc, le motocarozzelle con cilindrata inferiore ai 249 cc, i veicoli di cilindrata uguale o inferiore a 50 cc o non in grado di raggiungere la velocit\u00e0 minima obbligatoria di 50\u00a0km/h, le biciclette e i pedoni.\nCollegamenti esterni.\nGalleria Schio Valdagno Pass"}
{"id": "3797865", "revid": "339392", "url": "https://it.wikipedia.org/wiki?curid=3797865", "title": "Valentia Julia", "text": ""}
{"id": "3797866", "revid": "1924342", "url": "https://it.wikipedia.org/wiki?curid=3797866", "title": "Tour Anfibio", "text": "Il Tour Anfibio \u00e8 il secondo tour della cantante colombiana Shakira, a supporto del suo secondo album \"\u00bfD\u00f3nde est\u00e1n los ladrones?\". Il tour si \u00e8 diviso in due leg.\nBackground.\nIl nome del tour \u00e8 stato scelto dalla stessa Shakira per sottolineare le sue somiglianze con questa tipologia di animali: cos\u00ec come essi possono vivere sia sott'acqua che sulla terra, lei \u00e8 come loro in grado di adattarsi ad ogni situazione.Per quanto riguarda la leg sudamericana, essa \u00e8 stata sponsorizzata dalla Nokia.\nInformazioni sul tour.\nLa setlist comprendeva sia canzoni tratte da \"\u00bfD\u00f3nde est\u00e1n los ladrones?\" che dal suo predecessore Pies Descalzos. Il tour ha ricevuto alcune critiche negative per via della breve durata degli spettacoli, dei ritardi riportati dalla cantante in alcune date e per via di alcune accuse di play back nello show di Porto Rico. Nonostante ci\u00f2 le date del tour sono andate tutte e velocemente sold out, costringendo cos\u00ec Shakira ad aggiungerne altre. La tourn\u00e9e \u00e8 comunque durata poco a causa di alcuni impegni dell'artista riguardo ad altri progetti musicali. Tuttavia, per accontentare maggiormente i propri fan, Shakira ha concesso che alcune date andassero in onda in alcune nazioni."}
{"id": "3797868", "revid": "767487", "url": "https://it.wikipedia.org/wiki?curid=3797868", "title": "Dwars door Vlaanderen 2011", "text": "La Dwars door Vlaanderen 2011, sessantaseiesima edizione della corsa e valida come evento dell'UCI Europe Tour 2011 categoria 1.1, si svolse il 23 marzo 2011 su un percorso di 201\u00a0km. Fu vinta dal belga Nick Nuyens, che giunse al traguardo con il tempo di 4h39'55\".\nConclusero la gara 117 dei ciclisti partenti."}
{"id": "3797869", "revid": "182396", "url": "https://it.wikipedia.org/wiki?curid=3797869", "title": "Avenio", "text": ""}
{"id": "3797871", "revid": "767487", "url": "https://it.wikipedia.org/wiki?curid=3797871", "title": "Mirto Davoine", "text": "Carriera.\nNazionale.\nCon la nazionale uruguaiana ha preso parte ai Mondiali 1954."}
{"id": "3797872", "revid": "767487", "url": "https://it.wikipedia.org/wiki?curid=3797872", "title": "The Show Girl", "text": "The Show Girl \u00e8 un cortometraggio muto del 1911 diretto da Van Dyke Brooke. Il regista appare anche come attore, insieme a Maurice Costello, Helen Gardner e Florence Turner.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 19 maggio 1911."}
{"id": "3797873", "revid": "339392", "url": "https://it.wikipedia.org/wiki?curid=3797873", "title": "Direzione Nazionale Antimafia", "text": ""}
{"id": "3797877", "revid": "287204", "url": "https://it.wikipedia.org/wiki?curid=3797877", "title": "Heiko Vogel", "text": "Carriera.\nCome giocatore crebbe nel Wachenheim e nell'Hassloch per poi giocare nell'Edenkoben.\nInizia la sua pi\u00f9 fortunata carriera da allenatore nel 1998 nelle giovanili del dove allena le formazioni Under-10, Under-13, Under-16 e Under-17. Nel 2007 viene chiamato a fare il vice-allenatore del FC Ingolstadt 04 dove, nella stagione 2008-2009, assiste Thorsten Fink. Nel 2009 segue Fink al dove vincono due campionati e una Coppa Svizzera.\nIl 13 ottobre 2011 sostituisce momentaneamente Fink, passato all'Amburgo. Il 7 dicembre seguente porta la squadra svizzera a una storica promozione agli ottavi di Champions League come seconda classificato nel girone dietro al Benfica, grazie alla clamorosa vittoria interna per 2-1 contro il Manchester United. Il 12 dicembre gli viene cos\u00ec rinnovato il contratto fino al 30 giugno 2014.\nStatistiche.\nAllenatore.\nClub.\nStatistiche aggiornate al 7 ottobre 2018.\nIn grassetto le competizioni vinte"}
{"id": "3797881", "revid": "767487", "url": "https://it.wikipedia.org/wiki?curid=3797881", "title": "La divisa", "text": "La divisa (\"Khakee\") \u00e8 un film indiano del 2004 diretto da Rajkumar Santoshi e scritto da Santoshi e Shridhar Raghavan. Il film tratta la corruzione in India, ed ha come protagonisti Amitabh Bachchan, Akshay Kumar, Ajay Devgan, Atul Kulkarni, Prakash Raj, Aishwarya Rai, Tusshar Kapoor, Tanuja e Jayapradha. Lara Dutta fa una comparsa durante la canzone \"Aisa Jadoo\". Il film, distribuito il 23 gennaio 2004, ha ricevuto critiche molto positive ed \u00e8 diventato il quinto miglior incasso dell'anno in India."}
{"id": "3797883", "revid": "729019", "url": "https://it.wikipedia.org/wiki?curid=3797883", "title": "Carl Naibo", "text": "Professionista tra il 2005 e il 2008, vinse un Tour de l'Ain e una tappa al Tour de l'Avenir.\nCarriera.\nDa dilettante ha vinto il Crit\u00e9rium des Espoirs nel 2004. Passato professionista nel 2005 con la Bretagne-Jean Floc'h, ha vinto una tappa e la classifica generale del Tour de l'Ain e una tappa al Tour de l'Avenir nel 2005. Tra il 2009 e il 2011 ha corso tra i dilettanti, nella squadra US Montauban Cyclisme 82. Ha partecipato a due edizioni del Giro d'Italia."}
{"id": "3797885", "revid": "767487", "url": "https://it.wikipedia.org/wiki?curid=3797885", "title": "The Sleep Walker", "text": "The Sleep Walker \u00e8 un cortometraggio muto del 1911 diretto da Van Dyke Brooke.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche - cortometraggio il 23 giugno 1911."}
{"id": "3797890", "revid": "484362", "url": "https://it.wikipedia.org/wiki?curid=3797890", "title": "Cagiari", "text": ""}
{"id": "3797896", "revid": "182396", "url": "https://it.wikipedia.org/wiki?curid=3797896", "title": "Cemenelum", "text": ""}
{"id": "3797897", "revid": "287204", "url": "https://it.wikipedia.org/wiki?curid=3797897", "title": "Crossen", "text": ""}
{"id": "3797900", "revid": "283141", "url": "https://it.wikipedia.org/wiki?curid=3797900", "title": "La pendola", "text": ""}
{"id": "3797905", "revid": "45596430", "url": "https://it.wikipedia.org/wiki?curid=3797905", "title": "K\u00f6ln an der Spree", "text": ""}
{"id": "3797907", "revid": "1494169", "url": "https://it.wikipedia.org/wiki?curid=3797907", "title": "Ancalagon", "text": ""}
{"id": "3797910", "revid": "287204", "url": "https://it.wikipedia.org/wiki?curid=3797910", "title": "Krossen", "text": ""}
{"id": "3797911", "revid": "45596533", "url": "https://it.wikipedia.org/wiki?curid=3797911", "title": "Krossen/ Elster", "text": ""}
{"id": "3797912", "revid": "45596548", "url": "https://it.wikipedia.org/wiki?curid=3797912", "title": "Krossen/ Wislok", "text": ""}
{"id": "3797919", "revid": "536159", "url": "https://it.wikipedia.org/wiki?curid=3797919", "title": "Deutsche Luftschiffahrts-Aktiengesellschaft", "text": ""}
{"id": "3797922", "revid": "1573940", "url": "https://it.wikipedia.org/wiki?curid=3797922", "title": "Carlo Luigi di Lorena", "text": "Biografia.\nNato da Carlo di Lorena, conte di Marsan e sua moglie Catherine Th\u00e9r\u00e8se de Goyon de Matignon, era il primogenito della coppia. Denominato Principe di Pons dalla nsacita, fu de facto Conte di Marsan alla morte di suo padre nel novembre 1708. In quanto membro del Casato di Lorena, era un Principe Straniero e come tale, ci si rivolgeva con l'appellativo di Altezza. Sua madre fu la prima moglie di Jean-Baptiste Colbert, marchese de Seignelay e per questo, Carlo Luigi aveva quattro fratellestri.\nAttraverso sua madre, era cugino di primo grado di Giacomo I, Principe di Monaco, consorte di Luisa Ippolita, Principessa di Monaco.\nSpos\u00f2 \u00c9lisabeth de Roquelaure, una figlia di Antoine Gaston de Roquelaure. La coppia fu unita in matrimonio il 1\u00ba marzo 1714. \u00c9lisabeth gli diede quattro figli, due maschi e due femmine. Sua figlia Louise si spos\u00f2 all'interno della famiglia del Duca di Bouillon ed il maggiore dei figli maschi Gaston spos\u00f2 una principessa del Casato di Rohan. Suo figlio minore spos\u00f2 una figlia del Duca di Nevers. Solo sua figlia Louise ebbe discendenza.\nEbbe una carriera militare minore; nel 1717 fu inviato in Ungheria. Il 3 giugno 1724, fu creato cavaliere dell'Ordine dello Spirito Santo, la pi\u00f9 prestigiosa decorazione dell'Ancien r\u00e9gime. Fu anche Tenente Generale degli eserciti del Re. Dal 1736, suo figlio fu il suo aiutante di campo.\nSopravvisse alla moglie di tre anni. Fu sepolto nelle Catacombe di Parigi."}
{"id": "3797932", "revid": "37401", "url": "https://it.wikipedia.org/wiki?curid=3797932", "title": "Ancalagon minor", "text": "L'ancalagon (Ancalagon minor) \u00e8 un animale estinto, appartenente ai priapulidi. Visse nel Cambriano medio (circa 505 milioni di anni fa) e i suoi resti fossili sono stati ritrovati in Nordamerica, nel ben noto giacimento di Burgess Shales.\nDescrizione.\nQuesto animale possedeva un aspetto vermiforme, e la lunghezza totale poteva raggiungere gli 11 centimetri. Il corpo era dotato di numerosissimi anelli, mentre la parte anteriore era costituita da una sorta di proboscide estroflettibile. Questa proboscide, che era in sostanza la bocca dell'animale, era dotata di forti uncini nella parte anteriore, mentre quella posteriore era dotata di strutture pi\u00f9 piccole ripiegate all'indietro. Il corpo vermiforme era cosparso di sottili strutture simili a peli (setae). L'intestino era dritto e nella parte posteriore del corpo era presente un ano.\nClassificazione.\nIl primo a descrivere questo animale fu Charles Doolittle Walcott nel 1911; lo studioso ritenne che gli esemplari fossili di questo animale fossero da attribuire a un altro animale vermiforme gi\u00e0 noto, \"Ottoia\", di dimensioni maggiori. La nuova specie, pertanto, venne denominata \"Ottoia minor\". Successivi studi (Conway-Morris, 1977) determinarono che i fossili di \"O. minor\" erano in realt\u00e0 attribuibili ad un diverso genere, che venne definito \"Ancalagon\". Conway-Morris ritenne che \"Ancalagon\" fosse un primitivo verme priapulide, piuttosto simile alle forme attuali. Ricerche pi\u00f9 recenti (Wills 1998, Harvey et al. 2010) hanno attribuito questo animale agli archeopriapulidi, un raggruppamento di priapulidi basali tipici del Cambriano, di cui fa parte anche \"Ottoia\".\nPaleobiologia.\nCon tutta probabilit\u00e0 \"Ancalagon\" era un organismo predatore, ben adattato a una vita sul fondale marino. \u00c8 probabile che \"Ancalagon\" usasse le sue spine per strisciare attraverso il fango. I forti uncini nella parte anteriore della proboscide potevano essere usati per afferrare le prede. \nSignificato del nome.\nIl nome generico \"Ancalagon\" si riferisce alla creatura fantastica Ancalagon il Nero, un personaggio del Silmarillion di J. R. R. Tolkien, con particolare riferimento alle forti file di uncini.\nCollegamenti esterni.\nhttp://burgess-shale.rom.on.ca/en/fossil-gallery/view-species.php?id=96&amp;ref=i&amp; Burgess Shale Fossil Gallery. Virtual Museum of Canada. 2011."}
{"id": "3797933", "revid": "22356", "url": "https://it.wikipedia.org/wiki?curid=3797933", "title": "Ancalagon (priapulide)", "text": ""}
{"id": "3797934", "revid": "1354930", "url": "https://it.wikipedia.org/wiki?curid=3797934", "title": "Nokere Koerse 2011", "text": "Il Nokere Koerse 2011, sessantaseiesima edizione della corsa e valida come evento dell'UCI Europe Tour 2011 categoria 1.1, si svolse il 16 marzo 2011 su un percorso di 195,9\u00a0km. Fu vinta dal belga Gert Steegmans che giunse al traguardo con il tempo di 4.42'16\"\nAll'arrivo giunsero 149 dei ciclisti partenti."}
{"id": "3797936", "revid": "767487", "url": "https://it.wikipedia.org/wiki?curid=3797936", "title": "How She Won Him", "text": "How She Won Him \u00e8 un cortometraggio muto del 1910. Il nome del regista non viene riportato. Per Helen Gardner, che cominci\u00f2 la carriera lavorando alla Vitagraph, il film segna il suo esordio come attrice cinematografica.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 9 settembre 1910."}
{"id": "3797938", "revid": "62004", "url": "https://it.wikipedia.org/wiki?curid=3797938", "title": "Mois\u00e9s Aldape", "text": "Professionista tra il 2005 e il 2009, ha partecipato a un'edizione del Giro d'Italia.\nCarriera.\nDa dilettante ha vinto due volte il Gran Premio Capodarco (2003, 2004) e il Trofeo Internazionale Bastianelli nel 2004. Passato professionista nel 2005 con la Ceramiche Panaria-Navigare, si \u00e8 aggiudicato la Vuelta a Guanajuato nel 2007. In carriera ha anche partecipato al Giro d'Italia 2006, ritirandosi, alla prova in linea \u00e9lite dei campionati del mondo 2006 e alla gara su strada dei Giochi olimpici di Pechino 2008."}
{"id": "3797939", "revid": "287204", "url": "https://it.wikipedia.org/wiki?curid=3797939", "title": "Moises Aldape", "text": ""}
{"id": "3797940", "revid": "4106", "url": "https://it.wikipedia.org/wiki?curid=3797940", "title": "Mois\u00e9s Aldape Ch\u00e1vez", "text": ""}
{"id": "3797941", "revid": "4106", "url": "https://it.wikipedia.org/wiki?curid=3797941", "title": "Moises Aldape Chavez", "text": ""}
{"id": "3797944", "revid": "36426", "url": "https://it.wikipedia.org/wiki?curid=3797944", "title": "Fiorentina (mela)", "text": "La Fiorentina \u00e8 un'antica variet\u00e0 di mela coltivata nel comune di Pieve Santo Stefano. La cultivar \u00e8 a rischio d'estinzione. \u00c8 probabile che la variet\u00e0 fosse diffusa nella zona precedentemente rispetto alle variet\u00e0 prodotte col miglioramento genetico.\nDescrizione.\nIl frutto nella zona d'origine si raccoglie dopo la festivit\u00e0 di san Francesco (4 ottobre). I frutti hanno elevata serbevolezza, e si conservano agevolmente in pomaio, fino alla primavera successiva la raccolta.\nLa polpa dei frutti risulta dolce e croccante all'assaggio, pur lasciando un retrogusto lievemente acidulo. La sua grana \u00e8 fine e compatta, succosa e di ottimo sapore. I frutti tuttavia sono piccoli, arrivando solo fino a 100g. Le piccole mele si presentano piatte, e di sezione circolare, simmetriche, con un peduncolo corto. La buccia \u00e8 liscia, senza pruina e ruggine, con piccole lenticelle. Il colore di fondo \u00e8 giallo, con un sovracolore rosa dove il sole illumina il frutto. Il frutto resiste ottimamente alla manipolazione.\nCure colturali.\nLe piante superstiti di questa variet\u00e0 sono caratterizzate da dimensioni notevoli e et\u00e0 rispettabili. Tali piante non sono normalmente sottoposte a cure colturali, pur continuando a portare frutto, il che ci rende liberi di pensare che questa variet\u00e0 sia assai resistente agli stress di tipo biotico e fisico. La forma tradizionale d'allevamento \u00e8 il vaso e l'innesto \u00e8 il franco.\nL'albero ha un'elevata vigoria vegetativa e un portamento normale, con una produttivit\u00e0 elevata e costante.\nLe piante del comune di Pieve Santo Stefano si sono dimostrare insensibili ad afidi, oidio e ticchiolatura, non presentando patologie di rilievo sui frutti al momento della raccolta.\nUso alimentare.\nLe mele venivano consumate fresche per tutto l'inverno, ma potevano essere anche cotte o utilizzate come ingrediente per piatti tradizionali.\nAltri utilizzi.\nQuesta variet\u00e0, come altre a buccia spessa, poteva essere utilizzata, una volta svuotata della polpa, per fabbricare piccoli lumini per addobbare la tavola."}
{"id": "3797948", "revid": "30610", "url": "https://it.wikipedia.org/wiki?curid=3797948", "title": "Interazione agostica", "text": "Interazione agostica \u00e8 un termine usato in chimica organometallica per indicare l'interazione di un metallo coordinativamente insaturo con un legame C\u2013H di un legante: i due elettroni coinvolti nel legame C\u2013H interagiscono con gli orbitali d vuoti del metallo, e ne risulta un legame a tre centri e due elettroni. Si pensa che molte trasformazioni catalitiche, come l'addizione ossidativa e la eliminazione riduttiva, procedano tramite intermedi caratterizzati da interazioni agostiche. Nella chimica organometallica si osservano interazioni agostiche con leganti di tipo alchilico, alchilidenico e polienilico.\nStoria.\nIl termine \"agostico\", derivato dalla parola greca che significa \"tenere vicino a s\u00e9\", fu coniato da Maurice Brookhart e Malcolm Green per descrivere questa interazione e altre simili tra un metallo di transizione e un legame C\u2013H. Spesso queste interazioni coinvolgono gruppi alchilici o arilici tenuti vicini ad un centro metallico con un legame \u03c3 addizionale.\nInterazioni a corto raggio tra sostituenti idrocarburici e metalli coordinativamente insaturi erano state notate sin dagli anni sessanta. Ad esempio, in RuCl2[PPh3]3 si osserva una distanza molto corta tra il centro di rutenio(II) e un atomo di idrogeno in posizione orto di uno dei nove anelli fenilici. Anche in molti complessi contenenti l'anione boroidruro BH4\u2013 la struttura cristallografica pu\u00f2 essere descritta con il modello del legame a tre centri e due elettroni.\nNella chimica dei gruppi principali una interazione simile era gi\u00e0 stata osservata nella struttura del trimetilalluminio.\nCaratteristiche del legame agostico.\nCon la cristallografia a raggi X \u00e8 difficile localizzare con accuratezza gli atomi di idrogeno, e quindi Il modo migliore di dimostrare la presenza di una interazione agostica \u00e8 tramite misure di diffrazione neutronica. Queste hanno evidenziato che le distanze di legame C\u2013H e M\u2013H sono maggiori del 5\u201320% rispetto a quelle attese per idrocarburi o idruri metallici isolati. La distanza tra metallo e idrogeno \u00e8 tipicamente 1,8\u20132,3\u00a0\u00c5, e l'angolo M\u2013H\u2013C \u00e8 compreso nell'intervallo 90\u2013140\u00b0. Si osserva inoltre la presenza di un segnale 1H RNM spostato a campo pi\u00f9 elevato rispetto ad un normale alcano o arile, spesso nella regione dove compaiono in genere i leganti idruro. La costante di accoppiamento 1JCH di solito \u00e8 a solo 70\u2013100\u00a0Hz rispetto ai 125\u00a0Hz tipici di un normale legame carbonio-idrogeno \"sp\"3.\nForza del legame.\nSulla base di studi sia sperimentali che computazionali si \u00e8 stimato che la stabilizzazione dovuta all'interazione agostica sia 10\u201315\u00a0kcal/mol, anche se risultati recenti sembrano indicare una stabilizzazione minore (&lt; 10\u00a0kcal/mol). Le interazioni agostiche sono quindi pi\u00f9 forti della maggior parte dei legami ad idrogeno. I legami agostici hanno talvolta un ruolo importante nella catalisi rendendo pi\u00f9 \"rigidi\" gli stati di transizione. Ad esempio, nei catalizzatori di Ziegler-Natta il metallo fortemente elettrofilo ha interazioni agostiche con la catena polimerica in via di formazione, e l'accresciuta rigidit\u00e0 influenza la stereoselettivit\u00e0 del processo di polimerizzazione.\nInterazioni di legame correlate.\nIl termine agostico si usa solo per descrivere interazioni di legame a tre centri e due elettroni tra \"carbonio\", \"idrogeno\" e un metallo. Un legame a tre centri e due elettroni \u00e8 evidentemente coinvolto nella complessazione di H2, ad esempio in W(CO)3(PCy3)2H2, un complesso correlato a quello mostrato nella figura. Il silano si lega spesso a centri metallici con interazioni a tre centri Si\u2013H\u2013M. Queste interazioni non vengono classificate come agostiche, perch\u00e9 l'interazione non coinvolge il carbonio.\nLegami anagostici.\nAlcune interazioni M\u2013\u2013\u2013H\u2013C non sono classificate come agostiche, bens\u00ec come \"anagostiche\". Le interazioni anagostiche sono di tipo pi\u00f9 elettrostatico. Nelle strutture di tipo anagostico le distanze M\u2013\u2013\u2013H sono nell'intervallo 2,3\u20132,9\u00a0\u00c5, e gli angoli M\u2013H\u2013C sono nell'intervallo 110\u2013170\u00b0."}
{"id": "3797951", "revid": "767487", "url": "https://it.wikipedia.org/wiki?curid=3797951", "title": "She Came, She Saw, She Conquered", "text": "She Came, She Saw, She Conquered \u00e8 un cortometraggio muto del 1911 diretto da Van Dyke Brooke.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 26 luglio 1911."}
{"id": "3797952", "revid": "1789225", "url": "https://it.wikipedia.org/wiki?curid=3797952", "title": "Via San Faustino", "text": "Via San Faustino \u00e8 una via di Brescia, che attraversa in senso nord-sud la zona centro-nord del contro storico cittadino, delimitando a est il quartiere Carmine. \u00c8 la principale arteria viaria di quest'area del centro storico e, con un sinuoso percorso di pi\u00f9 di 500 metri, collega piazza della Loggia a piazzale Cesare Battisti, nella primissima periferia all'esterno del tracciato della scomparsa cinta muraria.\nStoria.\nLa via costitu\u00ec uno dei luoghi commercialmente pi\u00f9 animati di Brescia gi\u00e0 dall'antichit\u00e0. Le origini del percorso viario sono da far risalire alla tarda antichit\u00e0 o almeno all'epoca longobarda: sul suo tracciato pass\u00f2 la processione dell'816 che traslava le reliquie dei santi Faustino e Giovita dalla basilica di San Faustino ad Sanguinem alla chiesa di Santa Maria in Silva, nucleo originale paleocristiano della chiesa dei Santi Faustino e Giovita, dalla quale la strada prender\u00e0 poi il nome. Agli stessi frati del monastero di San Faustino si deve, nel 1496, la definitiva conformazione del tracciato, il cui andamento sinusoidale seguiva il percorso del torrente Garza.\nImmersa nel quartiere popolare medievale, sulla via solcata dal corso d'acqua si insediarono diverse attivit\u00e0 commerciali, che definirono anche il carattere architettonico del luogo: case alte e strette, dalle facciate variopinte, ma di scarso pregio, che si susseguono quasi senza interruzione, destinate ad ospitare un tempo gli artigiani e le loro botteghe. La zona pi\u00f9 settentrionale di via San Faustino gi\u00e0 anticamente presentava un assetto abbastanza simile all'attuale, sebbene ricca di aree boschive, come testimonia il titolo della gi\u00e0 citata chiesa di Santa Maria in Silva. La strada, quindi, terminava idealmente all'incrocio tra via Elia Capriolo e rua Confettora, frantumandosi poi in una serie di stretti e tortuosi vicoli tra i caseggiati addossati alle sponde del Garza. Il passaggio principale, per questo tratto, diventava rua Sovera, la piccola via parallela, sul lato occidentale.\nLa situazione rimane invariata fino al 1810, quando vengono trasferiti lungo la via i mercati delle biade e della legna, anticamente esercitati in piazza della Loggia. La nuova collocazione si riteneva idonea a facilitare gli scambi ed i collegamenti con le valli da cui proveniva la materia prima, ma la mancanza di strutture adatte al mercato e i problemi di carattere igienico indussero nel 1823 a trasferire l'attivit\u00e0 commerciale altrove. Il tratto meridionale della via viene aperto, a partire dal 1864, con la demolizione di alcune case nei pressi dell'incrocio con via Capriolo, creando finalmente un percorso unico e diretto. Sempre a partire dall'Ottocento si ha la progressiva copertura del Garza, fino ad allora a cielo aperto al centro della via, per migliorare le condizione igieniche e adeguare la via alle nuove esigenze viabilistiche.\nNella prima met\u00e0 del Novecento si collocano gli ultimi interventi a modifica dell'assetto della via: nel 1927, per permettere l'installazione della linea tranviaria, viene demolita l'isola abitativa collocata a sud della chiesa di San Faustino Maggiore, davanti alla chiesa di San Giacomo, creando l'ampio slargo ancora presente. Altri interventi demolitori si hanno nei primi anni '30, nell'ambito di revisione urbanistica del centro storico in parallelo al cantiere appena concluso di piazza della Vittoria: in questa occasione viene demolito il primo tratto della spina di abitazione interposta tra via San Faustino e rua Sovera, cos\u00ec come i caseggiati a nord del Palazzo della Loggia. I progetti relativi all'area, cos\u00ec come l'intervento urbanistico, rimarranno per\u00f2 incompiuti e il nuovo slargo non sar\u00e0 mai pi\u00f9 rioccupato, prendendo il nome di largo Formentone o, secondo il nome popolare, piazza Rovetta.\nTra la fine del Novecento e i primi anni del XXI secolo la via \u00e8 stata oggetto di un programma di riqualificazione urbanistica, con restauro degli edifici lungo i margini e rinnovo dell'arredo urbano.\nAll'estremit\u00e0 nord della via si apre la fermata San Faustino della metropolitana di Brescia."}
{"id": "3797953", "revid": "446353", "url": "https://it.wikipedia.org/wiki?curid=3797953", "title": "Anya Ayoung-Chee", "text": " Ha studiato grafica e design degli interni a Londra.\nSuccessivamente la modella ha partecipato a Miss Universo 2008 che si \u00e8 tenuta presso il Crown Convention Center nel Diamond Bay Resort, a Nha Trang in Vietnam il 14 luglio 2008. Anya Ayoung-Chee tuttavia non \u00e8 riuscita a classificarsi nella rosa delle finaliste del concorso, che alla fine \u00e8 stato vinto dalla venezuelana Dayana Mendoza.\nIn seguito Anya Ayoung-Chee \u00e8 stata una concorrente della nona edizione del talent show statunitense \"Project Runway\", ed il 27 ottobre 2011 ne \u00e8 stata eletta vincitrice. Anya ha ricevuto in premio un contratto da L'Oreal per lanciare una sua linea, oltre a vari lavori per HP ed Intel ed un servizio su Marie Claire."}
{"id": "3797960", "revid": "287204", "url": "https://it.wikipedia.org/wiki?curid=3797960", "title": "Kmetin\u011bves", "text": "Kmetin\u011bves \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3797961", "revid": "287204", "url": "https://it.wikipedia.org/wiki?curid=3797961", "title": "Kmetineves", "text": ""}
{"id": "3797965", "revid": "1776051", "url": "https://it.wikipedia.org/wiki?curid=3797965", "title": "Terrignano", "text": "Geografia fisica.\nTerritorio.\nTerrignano \u00e8 una frazione del comune di Paliano in provincia di Frosinone nel Lazio.\nSi trova in posizione collinare ad una altezza media di 350 m s.l.m.\nClima.\nClassificazione climatica: zona E, 2566 GR/G\nNel territorio c'\u00e8 il clima continentale, con inverno freddo ed estate calda con la presenza di afa.\nAmministrazione.\nNel 1927, a seguito del riordino delle Circoscrizioni Provinciali stabilito dal regio decreto N\u00b01 del 2 gennaio 1927, per volont\u00e0 del governo fascista, quando venne istituita la provincia di Frosinone, Terrignano pass\u00f2 dalla provincia di Roma a quella di Frosinone e quindi nel comune di Paliano."}
{"id": "3797966", "revid": "110157", "url": "https://it.wikipedia.org/wiki?curid=3797966", "title": "Knov\u00edz", "text": "Knov\u00edz \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3797967", "revid": "287204", "url": "https://it.wikipedia.org/wiki?curid=3797967", "title": "Knoviz", "text": ""}
{"id": "3797968", "revid": "104458", "url": "https://it.wikipedia.org/wiki?curid=3797968", "title": "Andy Newell", "text": ""}
{"id": "3797973", "revid": "110157", "url": "https://it.wikipedia.org/wiki?curid=3797973", "title": "Kole\u010d", "text": "Kole\u010d \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3797974", "revid": "287204", "url": "https://it.wikipedia.org/wiki?curid=3797974", "title": "Kolec", "text": ""}
{"id": "3797979", "revid": "599013", "url": "https://it.wikipedia.org/wiki?curid=3797979", "title": "Oleksij Antjuchin", "text": ""}
{"id": "3797981", "revid": "621682", "url": "https://it.wikipedia.org/wiki?curid=3797981", "title": "Oleksiy Antyukhin", "text": ""}
{"id": "3797991", "revid": "110157", "url": "https://it.wikipedia.org/wiki?curid=3797991", "title": "Kr\u00e1lovice", "text": "Kr\u00e1lovice \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3797992", "revid": "599013", "url": "https://it.wikipedia.org/wiki?curid=3797992", "title": "Kralovice", "text": "Kralovice pu\u00f2 riferirsi a diversi toponimi della Repubblica Ceca:"}
{"id": "3797999", "revid": "767487", "url": "https://it.wikipedia.org/wiki?curid=3797999", "title": "Miss USA 2009", "text": "Miss USA 2009 \u00e8 la cinquantottesima edizione del concorso di bellezza Miss USA, e si \u00e8 svolto presso il Planet Hollywood Resort and Casino di Las Vegas, Nevada il 19 aprile 2009. Miss USA 2008 Crystle Stewart del Texas ha incoronato colei che ha preso il suo posto, Kristen Dalton della Carolina del Nord, alla fine dell'evento.\nGiudici.\nGiudici della fase preliminare\nGiudici della finale"}
{"id": "3798000", "revid": "110157", "url": "https://it.wikipedia.org/wiki?curid=3798000", "title": "Kutrovice", "text": "Kutrovice \u00e8 un comune della Repubblica Ceca facente parte del distretto di Kladno, in Boemia Centrale."}
{"id": "3798001", "revid": "599013", "url": "https://it.wikipedia.org/wiki?curid=3798001", "title": "Andrij Pokladok", "text": ""}
{"id": "3798006", "revid": "224230", "url": "https://it.wikipedia.org/wiki?curid=3798006", "title": "Procura nazionale antimafia", "text": ""}
{"id": "3798009", "revid": "339392", "url": "https://it.wikipedia.org/wiki?curid=3798009", "title": "Procura generale antimafia", "text": ""}
{"id": "3798010", "revid": "599013", "url": "https://it.wikipedia.org/wiki?curid=3798010", "title": "Roman Bondarenko", "text": "Carriera.\nClub.\nGioca dal 1987 al 1999 al Torpedo Zapori\u017e\u017eja. Nel 1999 si trasferisce al Metalurh Zapori\u017e\u017eja, con cui gioca l'ultima stagione della sua carriera.\nNazionale.\nDi origini ucraine, . Debutta con la Nazionale turkmena il 21 novembre 1998, in Thailandia-Turkmenistan. Colleziona un'altra presenza il 2 dicembre 1998, in Corea del Sud-Turkmenistan."}
{"id": "3798016", "revid": "1186766", "url": "https://it.wikipedia.org/wiki?curid=3798016", "title": "Ceratozamia hondurensis", "text": "Ceratozamia hondurensis \u00e8 una pianta appartenente alla famiglia delle Zamiaceae, endemica dell'Honduras.\nDescrizione.\nQueste piante hanno un portamento arbustivo, con un fusto di 15\u201325\u00a0cm ricoperto da catafilli di forma triangolare e di colore marrone rossiccio.\nLe foglie sono lunghe 1,4-2,8\u00a0m; quelle pi\u00f9 giovani hanno un colore chiaro e sono ricoperte da una leggera peluria, mentre quelle pi\u00f9 vecchie sono glabre e di colore verde scuro. Le foglioline, leggermente asimmetriche all'apice, sono lunghe 24\u201330\u00a0cm e larghe 9\u201313\u00a0cm; ogni pianta ne possiede da 6 a 16 paia, e sono disposte sul rachide in modo alternato vicino alla base e opposto sull'apice. Il picciolo \u00e8 dotato di spine sparse nella zona basale.\n\u00c8 una specie dioica, con coni maschili fusiformi lunghi 27\u201335\u00a0cm e di 4\u20135\u00a0cm di diametro. I coni femminili sono lunghi 18\u201321\u00a0cm e larghi 10-12,5\u00a0cm. Entrambi sono provvisti di un peduncolo tomentoso. Tanto i macrosporofilli quanto i microsporofilli sono disposti a spirale sui rispettivi coni, e presentano due caratteristiche proiezioni cornee all'apice.\nI semi hanno una forma globosa; sono lunghi 2\u20132,5\u00a0cm e sono ricoperti da un tegumento inizialmente bianco, che diviene bruno a maturit\u00e0.\nDistribuzione e habitat.\nQuesta specie \u00e8 diffusa nelle foreste della Cordillera Nombre de Dios, nel dipartimento di Atl\u00e1ntida, in Honduras.\nCresce tra i 20 e i 600 metri di altitudine, nel sottobosco delle foreste tropicali. Predilige terreni ricchi di humus composti da roccia granitica, e quindi in prevalenza acidi.\nTassonomia.\nFa parte del complesso \"Ceratozamia miqueliana\", un gruppo di specie con caratteristiche simili, che comprende \"C. miqueliana\", \"C.becerrae\", \"C.euryphyllidia\", \"C.hondurensis\", \"C.whitelockiana\" e \"C.zoquorum\".\nConservazione.\nA causa della sua bellezza, questa specie \u00e8 oggetto di una forte domanda sul mercato illegale di piante tropicali. Un'ulteriore minaccia deriva dalla distruzione dell'habitat sia da parte dell'uomo che da parte degli agenti atmosferici pi\u00f9 violenti come gli uragani, piuttosto frequenti in questa zona. Per questi motivi \u00e8 una specie a grave rischio di estinzione."}
{"id": "3798017", "revid": "62004", "url": "https://it.wikipedia.org/wiki?curid=3798017", "title": "Miguel \u00c1ngel Rubiano", "text": "Carriera.\nDa dilettante vince il Giro Ciclistico Pesche Nettarine di Romagna e il Giro del Veneto e delle Dolomiti nel 2005. I principali successi nella prima parte di carriera sono una tappa al Doble Sucre Potosi GP Cemento Fancesa e una alla Okolo Slovenska (poi ritirata) nel 2008, e una tappa al Tour de San Luis, una tappa alla Okolo Slovenska, una tappa e la classifica generale del Tour de Hokkaido nel 2011.\nL'11 maggio 2012 vince la sesta tappa del Giro d'Italia da Urbino a Porto Sant'Elpidio in solitaria. Nel 2014 vince il titolo nazionale in linea, mentre nel 2016 si aggiudica una frazione al Tour of Qinghai Lake."}
{"id": "3798020", "revid": "599013", "url": "https://it.wikipedia.org/wiki?curid=3798020", "title": "Mora (mela)", "text": "La Mora \u00e8 un'antica variet\u00e0 di mela coltivata nel paese di Pratovecchio. La cultivar \u00e8 a rischio d'estinzione.\nStoria.\nLe prime descrizioni che si riferiscono alla mela Mora sono state rintracciate in un'opera di Pier Antonio Micheli, nel XVIII secolo. Successivamente si ritrova descritta in un'opera di Ottaviano Targioni Tozzetti, il \"Dizionario Botanico Italiano\". Anche Giorgio Gallesio ne parla ed \u00e8 il primo a distinguere, all'interno dalla variet\u00e0, tre diversi tipi di \"Mora\": la Mora dolce, la Mora Testa (detta anche Carovella) e la Mora Pupina. I frutti all'epoca arrivavano fino al mercato di Firenze.\nAnche nella \"Pomona Toscana\" di Piccioli viene citata; ma gi\u00e0 nel 1933 nelle pubblicazioni di \"Agricoltura Aretina\" la variet\u00e0 assumeva un ruolo marginale. Quando il progetto per la tutela del germolpasma dell'ARSIA ha rinvenuto questa cultivar ne sopravvivevano solo poche piante, tutte riprodotte per innesto da un unico esemplare ultracentenario, seccatosi poco tempo fa.\nPericolo d'estinzione.\nData la coltivazione su un'area ristrettissima in un'unica localit\u00e0, e per di pi\u00f9 a livello amatoriale, la cultivar \u00e8 considerata ad elevatissimo rischio d'estinzione.\nDescrizione.\nIl frutto di questa cultivar \u00e8 interessante a causa del suo contenuto particolarmente alto di sostanze antiossidanti e polifenoliche.\nI frutti hanno dimensioni solitamente comprese tra 100 e 190 gr con un peduncolo sottile e una buccia liscia con pruina e ruggine. Il frutto si presenta di colore rosso scuro.\nLa polpa \u00e8 fine, farinosa, soda, dolce e succosa. Il frutto richiede comunque di qualche tempo, dopo esser stato raccolto, per raggiungere la maturazione perfetta. Questo non \u00e8 comunque un problema, dato che queste mele si conservano ottimamente e dunque questi frutti possono conservarsi in pomaio fino a primavera.\nCure colturali.\nL'albero ha un'elevata vigoria vegetativa e un portamento espanso, con una produttivit\u00e0 media e alternante. Comunque la pianta \u00e8 agronomicamente interessante a causa della sua rusticit\u00e0. La cascola dei frutti \u00e8 elevata.\nProgetti di rilancio.\nLa mela Mora \u00e8 riprodotta dal vivaio della Comunit\u00e0 montana del Casentino all'interno di un progetto del 2003 per il recupero delle vecchie variet\u00e0 frutticole autoctone del Casentino. Nonostante ne siano state vendute intorno alle 150 piante non sono stati fatti ordini di pi\u00f9 di 1-2 esemplari, il che esclude che siano stati impiantati frutteti di questa pianta. Si pu\u00f2 quindi affermare che nonostante gli sforzi di rilancio ad oggi non esiste un'attivit\u00e0 commerciale basata su questa cultivar."}
{"id": "3798021", "revid": "287204", "url": "https://it.wikipedia.org/wiki?curid=3798021", "title": "Miguel Angel Rubiano", "text": ""}
{"id": "3798026", "revid": "466539", "url": "https://it.wikipedia.org/wiki?curid=3798026", "title": "Domino Vitali", "text": "Dominetta Vitali, soprannominata Domino, \u00e8 un personaggio (nonch\u00e9 la principale \"Bond girl\") del romanzo \"Operazione tuono\" di Ian Fleming. Nell'omonimo adattamento cinematografico il suo nome venne cambiato in Dominique Derval. Il personaggio venne interpretato dall'attrice francese Claudine Auger. Nel successivo adattamento cinematografico del 1983, \"Mai dire mai\", venne rinominata Domino Petacchi (dal nome di nascita nel romanzo Dominetta Petacchi) e fu interpretata dall'attrice americana Kim Basinger.\nIn un sondaggio condotto dal sito \"Moviefone.com\", Kim Basinger \u00e8 terza nella classifica delle migliori dieci Bond girl per l'interpretazione di Domino.\nBiografia.\nRomanzo.\nDominetta Petacchi - questo il suo vero nome - \u00e8 una ragazza italiana che, dopo aver frequentato il Cheltenham Ladies College in Inghilterra e dopo aver studiato recitazione alla Royal Academy of Dramatic Art, \u00e8 costretta a tornare nel paese natale a seguito della morte dei suoi genitori in un incidente ferroviario. Proprio qui, in Italia, diventa l'amante di Emilio Largo.\nBond e Domino si incontrano a Nassau, sul \"Disco Volante\", lo yacht di Largo, il quale nel frattempo \u00e8 con i suoi compagni (chiamati da Domino \"azionisti\") a caccia di tesori nascosti in mare. Per ragioni da lei ignorate, Largo decide di lasciarla a terra all'oscuro dei suoi piani, senza che abbia neppure potuto vedere le mappe dei luoghi. Bond, nonostante il successo ottenuto nella conversazione, viene snobbato dalla ragazza - che si irrita quando Bond le si rivolge con il suo vero nome, Dominetta, e replica aspramente di voler essere chiamata \"Domino\" - ma accordano ugualmente un prossimo incontro.\nIl secondo incontro avviene al casin\u00f2, e questa volta \u00e8 presente anche Largo. Domino si comporta diversamente rispetto a prima; confessa di essere stanca del comportamento dell'amante, che la userebbe per metterla in mostra, e di sentirsi in trappola come un uccello in una gabbia dorata. In seguito, si lascia andare e racconta di suo fratello Giuseppe Petacchi, che non vede da tempo e del quale sente la mancanza. Quando Bond scopre che Giuseppe \u00e8 stato ucciso per mano di Largo, dopo aver compiuto il furto della bomba per conto del diabolico capo della SPECTRE, lo dimostra a Domino e la convince a passare dalla sua parte, chiedendole di spiare il nemico.\nDomino ritorna sul \"Disco Volante\" con un contatore Geiger fornitole da Bond, al fine di verificare la presenza o meno dei due ordigni nucleari. Tuttavia viene scoperta e catturata da Largo, che la tortura. Infine, per\u00f2, riesce a liberarsi mentre Largo cerca di ultimare i suoi piani. Proprio mentre Largo sta per eliminare Bond, Domino interviene e lo colpisce alle spalle con un fucile subacqueo, uccidendolo. Riesce cos\u00ec a vendicare la morte del fratello e le ingiustizie subite da Largo.\nFilm.\n\"Thunderball\".\nNella prima stesura della sceneggiatura il personaggio aveva nome Dominetta Palazzi. Poi, quando venne assegnato il ruolo a Claudine Auger, il nome fu cambiato in Dominique Derval per rispecchiare la nazionalit\u00e0 francese dell'attrice. Nel film, il primo incontro con Bond avviene a Nassau, in mare; Domino, nuotando, rimane incastrata sul fondale marino, ma l'agente segreto interviene tempestivamente e la salva. A quel punto, Bond torna alla sua imbarcazione dove Paula Caplan lo stava aspettando, ma decide di fingere un guasto al motore per poter imbarcarsi con Domino e scoprire qualcosa in pi\u00f9 su di lei.\nLasciata Paula al comando della barca, i due arrivano a terra e pranzano insieme. Pi\u00f9 tardi, nel medesimo hotel in cui alloggia, Bond incontra Domino in compagnia di Largo al tavolo da gioco e si propone di offrirle da bere. Dopo aver ballato insieme un lento, Domino viene recuperata da Largo e condotta a casa. Successivamente i due s'incontrano nella dimora di Largo. Quando Bond le rivela che Largo \u00e8 coinvolto nella morte di suo fratello, decide di aiutarlo ma viene scoperta dal suo ex amante che la tortura brutalmente con ghiaccio e sigari. Riuscita a liberarsi grazie all'aiuto di uno scagnozzo pentito di Largo, Domino prende parte alla battaglia a bordo del \"Disco Volante\" e, armata di un fucile spara-arpioni, uccide Largo, salvando in questo modo Bond e vendicando la morte del fratello.\n\"Mai dire mai\".\nIl personaggio interpretato questa volta da Kim Basinger venne rinominato Domino Petachi, sulla struttura di Domino Derval. Domino non \u00e8 pi\u00f9 solo il soprannome, ma diventa il nome vero e proprio. Diversamente da quanto avveniva in \"Agente 007 - Thunderball (Operazione tuono)\", \u00e8 da lungo tempo l'amante di Emilio Largo. Incontra Bond a Monte Carlo in un centro termale; lui finge di essere un massaggiatore e offre un massaggio alla ragazza, dandole molto piacere. Solo in seguito Domino realizzer\u00e0 che non era chi fingeva di essere. La seconda volta, si incontrano al casin\u00f2, dove Bond si presenta; prendono un \"drink\" insieme e ballano un tango. Poco prima di essere interrotti da Largo, Bond rivela a Domino la morte del fratello Jack.\nIn seguito, Bond, in vesti di ospite, si reca sullo yacht di Largo, ove rivede Domino. I due si baciano in una cabina, ma sono scoperti da Largo, che prima cerca di uccidere Bond, poi fa torturare Domino. Grazie al pronto intervento dell'agente segreto, i due riescono a scappare e finiscono per essere salvati da Felix Leiter e da una squadra di salvataggio dell'MI6. Sani e salvi, i due localizzano nuovamente Largo, che si trova in una localit\u00e0 chiamata \"Tears of Allah\", nei pressi di un'oasi, nel deserto. Qui, Bond e Domino fanno all'amore e, dopo la sconfitta di Largo, il film finisce con le dichiarate intenzioni di Bond di lasciare i servizi segreti e stabilirsi definitivamente con Domino."}
{"id": "3798029", "revid": "21880", "url": "https://it.wikipedia.org/wiki?curid=3798029", "title": "Ceratozamia matudai", "text": ""}
{"id": "3798033", "revid": "278239", "url": "https://it.wikipedia.org/wiki?curid=3798033", "title": "Men in Black III-D", "text": ""}
{"id": "3798041", "revid": "599013", "url": "https://it.wikipedia.org/wiki?curid=3798041", "title": "Ivy Lee", "text": "Biografia.\nIvy Lee nacque nei pressi di Cedartown, Georgia, il 16 luglio 1877 come figlio di un sacerdote metodista, James Wideman Lee, che aveva fondato un importante famiglia ad Atlanta. Egli studi\u00f2 alla Emory University di Atlanta, laureandosi in economia all'Universit\u00e0 di Princeton. Lee spos\u00f2 Cornelia Bartlett Bigalow nel 1901. La coppia ebbe tre figli: Alice Lee nel 1902, James Wideman Lee II nel 1906, e Ivy Lee Jr., nel 1909. Egli avvi\u00f2 la sua carriera come giornalista e stringer per conto di noti periodici quali New York Journal American, New York Times e New York World. Dopo cinque anni nel settore giornalistico, Lee ottenne il suo primo lavoro nel 1903 come direttore pubblicitario per il \"Citizens Union\", organizzazione che appoggiava la candidatura del politico repubblicano Seth Low a sindaco di New York. Pubblic\u00f2 il libro \"The Best Administration New York City Ever Had\" (\"La migliore amministrazione che New York abbia mai avuto\"). L'anno seguente accett\u00f2 un incarico per conto del partito democratico Democratic National Committee.\nAll'interno di questo comitato, strinse dei rapporti col giornalista George Parker, il quale aveva gestito una campagna pubblicitaria per Grover Cleveland durante la sua terza candidatura presidenziale. Nel tardo 1904, i due colleghi fondarono la terza societ\u00e0 di pubbliche relazione degli Stati Uniti, la Parker &amp; Lee. La nuova agenzia si vantava di \"Precisione, autenticit\u00e0, e interessi\". Avviarono questa collaborazione dopo aver lavorato insieme nel Partito Democratico supportando la candidatura del giudice Alton Parker contro l'avversario Theodore Roosevelt.\nLa ditta Parker e Lee non arriv\u00f2 ai quattro anni di vita, ma in seguito Lee sarebbe diventato uno dei pi\u00f9 influenti pionieri delle pubbliche relazioni. Egli elabor\u00f2 ed afferm\u00f2 la sua filosofia nel 1906 nella \"Declaration of Principles\" (Dichiarazione dei principi), la prima espressione del concetto che vedeva i professionisti delle relazioni pubbliche come coloro che si assumevano una responsabilit\u00e0 pubblica che si estende oltre gli obblighi verso il cliente. Nello stesso anno, il pubblicitario pass\u00f2 alla societ\u00e0 ferroviaria Pennsylvania Railroad come assistente del presidente. Quell'anno accadde un incidente sulla linea ferroviaria gestita dalla societ\u00e0 ad Atlantic City. Lee rilasci\u00f2 quello che venne considerato il primo comunicato stampa: volle convincere la compagnia a rivelare apertamente le loro informazioni ai giornalisti, prima che questi le ascoltassero da altre fonti. Dopo aver convinto i dirigenti, port\u00f2 i giornalisti sul luogo del disastro su un treno speciale fornendo loro informazioni e assistenza tecnica. Lee volle chiarire che il suo intento era quello di \"far comprendere l'azienda al pubblico e il pubblico all'azienda\".\nQuando Lee venne assunto a tempo pieno dalla Pennsylvania Railroad nel 1912, fu considerato come il primo PR collocato in una posizione di livello dirigenziale. In realt\u00e0, i suoi archivi rivelano che ha redatto una delle prime descrizioni del lavoro di un VP-livello aziendale la posizione di pubbliche relazioni.\nUno dei suoi incarichi pi\u00f9 importanti fu la collaborazione con il magnate John D. Rockefeller. Nel 1914 egli si impegn\u00f2 nello scagionarlo dall'accusa di omicidio. \nNel 1919 fond\u00f2 il suo Ufficio di pubbliche relazioni, Ivy Lee &amp; Associates.\nDurante la Prima guerra mondiale, Lee lavor\u00f2 come direttore pubblicitario, e poi come assistente del presidente della Croce Rossa americana.\nAttraverso sua sorella Laura, Lee \u00e8 stato uno zio dello scrittore William S. Burroughs.\nIvy Lee mor\u00ec a causa di un tumore al cervello, il 9 novembre 1934, all'et\u00e0 di 57 anni."}
{"id": "3798043", "revid": "34392", "url": "https://it.wikipedia.org/wiki?curid=3798043", "title": "Direzione Distrettuale Antimafia", "text": ""}
{"id": "3798046", "revid": "372624", "url": "https://it.wikipedia.org/wiki?curid=3798046", "title": "Muscolo elevatore delle coste", "text": ""}
{"id": "3798049", "revid": "287204", "url": "https://it.wikipedia.org/wiki?curid=3798049", "title": "Torre di Bel\u00e8m", "text": ""}
{"id": "3798057", "revid": "765509", "url": "https://it.wikipedia.org/wiki?curid=3798057", "title": "Creamy Mami", "text": ""}
{"id": "3798058", "revid": "767487", "url": "https://it.wikipedia.org/wiki?curid=3798058", "title": "ACAB - All Cops Are Bastards", "text": "ACAB - All Cops Are Bastards \u00e8 un film del 2012 diretto da Stefano Sollima, al suo esordio sul grande schermo, tratto dall'omonimo libro di Carlo Bonini.\nTrama.\n\"Negro\", \"Mazinga\" e \"Cobra\" sono tre celerini, agenti antisommossa della Polizia, distrutti e logorati dalla violenza del loro lavoro. Tutti e tre soffrono nella vita familiare; Negro affronta il divorzio dalla moglie cubana e la paura di non poter vedere pi\u00f9 la propria figlioletta. Mazinga, ferito e invalido dopo un'aggressione in servizio, ha un figlio ribelle vicino ad ambienti neofascisti e xenofobi. Cobra \u00e8 imputato in un processo per aggressione ai danni di un tifoso. I tre colleghi, diversi per carattere e stati familiari, hanno nel loro legame affettivo l'unica speranza per affrontare i loro problemi, e scaricano tutte le loro frustrazioni sul lavoro.\nQuando alla Centrale arriva una nuova giovanissima recluta, Adriano Costantini, viene subito coinvolta nel mondo violento e pericoloso che \u00e8 quello degli agenti antisommossa, ma diviene anche la speranza per i tre celerini di riscattarsi e risollevarsi. Il ragazzo \u00e8 in accordo con un politico locale per risolvere l'occupazione abusiva dell'appartamento assegnato alla madre da dei tunisini irregolari, ma viene deluso.\nArrabbiati e sconvolti dalla morte del loro collega Filippo Raciti, gli agenti effettuano un raid nella sede degli ultras coinvolti nel ferimento di \"Mazinga\" e picchiano selvaggiamente i presenti: uno di loro, a sorpresa, \u00e8 proprio il figlio di \"Mazinga\", che viene lasciato andare. L'irruzione che avrebbe dovuto concludersi con l'arresto dei rei, viene conclusa senza informare la DIGOS. Tutto questo indigna Adriano al punto di spingerlo ad informare la Magistratura di quanto \u00e8 avvenuto, con la conseguente denuncia per aggressione aggravata nei confronti dei suoi compagni di squadra; la moralit\u00e0 del ragazzo infatti gli impone di voler essere un poliziotto giusto e non un punitore al di sopra di ogni legge.\nAlla notizia della morte di Gabriele Sandri, i poliziotti reagiscono con indifferenza e ostilit\u00e0. Mentre Adriano si reca a ritirare i suoi effetti personali in sede (in quanto reo confesso \u00e8 stato solo brevemente sospeso dal servizio), la Celere \u00e8 chiamata a fare servizio d'ordine fuori dallo stadio, nonostante la partita sia stata sospesa. Cobra avvisa i suoi superiori che li stanno mandando al massacro: ha avuto infatti notizia certa che per la serata si stanno radunando diversi gruppi di ultras sportivi. L'intenzione sembra quella di coprire la morte di un tifoso con quella di un altro poliziotto, in modo da togliere dai riflettori la morte di Gabriele Sandri. I pochi celerini schierati si preparano all'imminente scontro.\nDistribuzione.\nIl primo teaser trailer del film \u00e8 stato diffuso il 12 dicembre 2011, mentre nelle sale \u00e8 stato distribuito il 27 gennaio 2012.\nAccoglienza.\nIncassi.\nIl film ha incassato al botteghino 2.943.499 euro, risultando il 54\u00ba miglior incasso della stagione 2011-2012."}
{"id": "3798077", "revid": "729019", "url": "https://it.wikipedia.org/wiki?curid=3798077", "title": "Start Wearing Purple/Sally", "text": "Start Wearing Purple \u00e8 una canzone del gruppo gypsy punk Gogol Bordello, scritta dal cantante e frontman Eugene H\u00fctz. \nLa canzone fu pubblicata insieme al brano \"Sally\" come secondo singolo della band nel febbraio 2006.\n\u00c8 stata inserita anche nel terzo album \"\". Questa versione \u00e8 un rifacimento della prima, presente nel primo album della band Voi-La Intruder del 1999.\n\u00c8 anche stata scelta come colonna sonora finale per il film \"Ogni cosa \u00e8 illuminata\", nel quale Eugene H\u00fctz interpreta Alex.\nNella strofa in cui Eugene H\u00fctz sostiene di saperne di tutto cita Michel Foucault, Diogene di Sinope, ed il personaggio Passepartout de \"Il giro del mondo in 80 giorni\" di Jules Verne. Inoltre cita la punk band russa Zvuki mu."}
{"id": "3798081", "revid": "1442080", "url": "https://it.wikipedia.org/wiki?curid=3798081", "title": "Chris Diamantopoulos", "text": "Biografia.\nChris Diamantopoulos nasce a Toronto in Canada da genitori di origini greche. Gi\u00e0 in tenera et\u00e0 inizi\u00f2 ad appassionarsi alla recitazione ed infatti gi\u00e0 a nove anni fece piccole comparse in spot pubblicitari e opere teatrali. Frequent\u00f2 l'East York Collegiate Institute, dove riusc\u00ec ad ottenere il ruolo del protagonista in alcuni musical, come ad esempio Anything Goes e L'uomo della Mancha. All'et\u00e0 di diciotto anni lasci\u00f2 casa proprio per iniziare una serie di tour in giro per gli Stati Uniti.\nDal 2005 \u00e8 sposato con l'attrice Becki Newton, che incontr\u00f2 casualmente in una metropolitana di New York. Nel novembre del 2010 \u00e8 nato il suo primo figlio.\nCarriera.\nLa carriera dell'attore inizia nel 2000, anno in cui recita per la prima volta in un film cinematografo, \"The Adulterer\" diretto da Douglas Morse.\nNel 2002 recita per la prima volta in un episodio di una serie televisiva, partecipa infatti all'episodio \"La caccia \u00e8 aperta\" della tredicesima stagione di \"Law &amp; Order - I due volti della giustizia\".\nNel 2005, dopo essere apparso come guest star in alcune serie come \"Nip/Tuck\", \"Streghe\" e \"American Dreams\", recita nel film per la televisione \"\" in cui interpreta il famoso attore Robin Williams. Grazie alla sua interpretazione in questo film, che narra i retroscena a volte anche drammatici avvenuti durante le riprese della serie televisiva \"Mork &amp; Mindy\", Chris ottenne una nomination ai Gemini Award del 2005 nella categoria \"Best Performance by an Actor in a Leading Role in a Dramatic Program or Mini-Series\" ed anche una nomination ai Prism Award del 2006 nella categoria \"Performance in a TV Movie or Miniseries\".\nNel 2007 entra a far parte del cast principale della serie televisiva \"The Starter Wife\" nel ruolo di Rodney. La serie venne cancellata dopo due stagioni e l'attore compar\u00ec in tutti i sedici episodi prodotti. Sempre nel 2007 appare come personaggio ricorrente in sei episodi della serie di breve durata \"State of Mind\".\nNel 2010 entra a far parte del cast principale in dodici episodi dell'ottava stagione della serie televisiva \"24\", in cui recita nel ruolo del capo di stato maggiore Rob Weiss. Nel 2012 recita nel film \"I tre marmittoni\", in cui interpreta il ruolo di Moe Howard uno dei tre marmittoni.\nOltre ad essere un attore Chris \u00e8 anche molto attivo nel mondo del doppiaggio. Tra il 2006 e il 2009 ha prestato la sua voce ad alcuni personaggi minori di \"American Dad!\" e nel 2007 ha doppiato Daxos nel videogioco \"300 in marcia per la gloria\". Nel 2013 \u00e8 stato ingaggiato come nuova voce di Topolino al posto di Bret Iwan per doppiare la serie \"Topolino\". Nel reboot di \"DuckTales\", interpreta il nuovo Darkwing Duck.\nDoppiatori italiani.\nNelle versioni in italiano dei suoi lavori, Chris Diamantopoulos \u00e8 stato doppiato da:\nCome doppiatore, \u00e8 stato sostituito da:"}
{"id": "3798089", "revid": "729019", "url": "https://it.wikipedia.org/wiki?curid=3798089", "title": "Isola Bazar", "text": "L'isola Bazar (in russo \u041e\u0441\u0442\u0440\u043e\u0432 \u0411\u0430\u0437\u0430\u0440, \"ostrov Bazar\", in italiano \"isola chiassosa\") \u00e8 un'isola russa che fa parte dell'arcipelago di Severnaja Zemlja ed \u00e8 bagnata dal mare di Kara.\nAmministrativamente fa parte del distretto di Tajmyr del Territorio di Krasnojarsk, nel Distretto Federale Siberiano.\nGeografia.\nL'isola \u00e8 situata 3,5\u00a0km a sud della costa sud-orientale dell'isola della Rivoluzione d'Ottobre, tra il capo di Sverdlov (\u043c\u044b\u0441 \u0421\u0432\u0435\u0440\u0434\u043b\u043e\u0432\u0430, \"mys Sverdlova\") a est e il capo Na\u010dal'nyj (\u043c\u044b\u0441 \u041d\u0430\u0447\u0430\u043b\u044c\u043d\u044b\u0439, \"mys Na\u010dal'nyj\") a ovest.\nHa una forma ovale, sviluppata in direzione nord-sud, con una lunghezza massima di 800\u00a0m e una larghezza che va di 250\u00a0m. L'altezza massima \u00e8 di 15 m s.l.m. e nei pressi si trova un punto di triangolazione geodetica. L'isola \u00e8 libera dal ghiaccio. Circa 1,7\u00a0km a ovest si trova un isolotto senza nome, che raggiunge i 6\u00a0m d'altezza."}
{"id": "3798096", "revid": "124123", "url": "https://it.wikipedia.org/wiki?curid=3798096", "title": "K\u014dtar\u014d Yoshida", "text": "Fu membro della Amur River Society (conosciuta anche come: Black Dragon Society), un'organizzazione ultra nazionalista di diseredati ex-samurai che promulg\u00f2 la \"pan-Asiatic ascendancy\" in linea con l'aumento dell'imperialismo giapponese. Anche se a detta di tutti era un prolifico artista marziale e insegnante, \u00e8 sopravvissuto ben poco della documentazione sulla vita di Yoshida che \u00e8 stata tradotta in inglese. Poich\u00e9 era conosciuto per aver vissuto secondo un estremo stile di vita ascetica e forse a causa della sua attivit\u00e0 politica e delle sue connessioni, maggiori informazioni su Yoshida vengono oggi tramandate oralmente da fonti primarie."}
{"id": "3798099", "revid": "729019", "url": "https://it.wikipedia.org/wiki?curid=3798099", "title": "Isole Olen'i", "text": "Le isole Olen'i (in russo \u041e\u0441\u0442\u0440\u043e\u0432\u0430 \u041e\u043b\u0435\u043d\u044c\u0438, \"ostrova Olen'i\", in italiano \"isola delle renne\") sono un gruppo di isole russe che fanno parte dell'arcipelago di Severnaja Zemlja e sono bagnate dal mare di Kara.\nAmministrativamente fanno parte del distretto di Tajmyr del Territorio di Krasnojarsk, nel Distretto Federale Siberiano.\nGeografia.\nLe isole, che non hanno nomi individuali, sono 4 e sono situate a sud della costa sud-orientale dell'isola della Rivoluzione d'Ottobre, a sud del capo Na\u010dal'nyj (\u043c\u044b\u0441 \u041d\u0430\u0447\u0430\u043b\u044c\u043d\u044b\u0439, \"mys Na\u010dal'nyj\") e del delta del fiume Kur\u010davaja (\u0440\u0435\u043a\u0430 \u041a\u0443\u0440\u0447\u0430\u0432\u0430\u044f, \"reka Kur\u010davaja\").\nLa pi\u00f9 settentrionale dista 800\u00a0m dall'isola della Rivoluzione d'Ottobre, mentre la pi\u00f9 meridionale dista circa 4\u00a0km; la distanza tra le isole varia dai 150\u00a0m ai 700\u00a0m. Le isole si sviluppano tutte in direzione ovest-est; la lunghezza di ciascuna, da nord a sud, \u00e8 rispettivamente di 1,4\u00a0km, 2,5\u00a0km, 2,1\u00a0km e 2,4\u00a0km, mentre la larghezza \u00e8 di 600-700\u00a0m per le prime tre e di poco meno di 400\u00a0m per l'ultima. Su ciascuna sono presenti delle scogliere che misurano, sempre da nord a sud, 12\u00a0m, 5\u00a0m, 15\u00a0m e 20\u00a0m.\nL'altezza massima \u00e8 di 33 m s.l.m. sull'isola pi\u00f9 a nord. Su tre delle quattro isole sono presenti dei punti di triangolazione geodetica. Il territorio \u00e8 completamente libero dal ghiaccio."}
{"id": "3798105", "revid": "102536429", "url": "https://it.wikipedia.org/wiki?curid=3798105", "title": "Scuola organistica tedesca", "text": "I compositori della scuola organistica tedesca del XVII secolo possono sostanzialmente dividersi in due gruppi: quelli della Germania del Nord e quelli della Germania del Sud. A volte i musicologi parlano anche di una terza scuola, quella della Germania Centrale.\nLe differenze stilistiche fra le varie scuole erano dettate non solo delle tradizioni, ma anche dagli aspetti tecnici dei vari organi.\nLa scuola nordica.\nIl fondatore della scuola nordica \u00e8 ritenuto l'olandese Jan Pieterszoon Sweelinck, la cui fama di insegnante, cos\u00ec come la sua influenza, erano molto diffuse. Successivamente, compositori come Franz Tunder, Georg B\u00f6hm e Johann Adam Reincken seguirono armonicamente e ritmicamente complessi stili di improvvisazione, radicati nella tradizione dell'improvvisazione corale.\nL'influenza di Sweelinck sullo stile organistico nordico fece sviluppare forme come il preludio per organo (una composizione libera, spesso in \"stylus phantasticus\", con numerosi abbellimenti e fioriture, scale, arpeggi e passaggi virtuosistici) e la fantasia su corale (una composizione in pi\u00f9 sezioni, come i versetti del corale, suddivisa in parti contrastanti), che vennero quasi esclusivamente trattate da organisti di questa scuola. I preludi, stilisticamente, affondano le loro radici nell'influenza dei virginalisti inglesi, come William Byrd e John Bull, mostrando grande libert\u00e0 di invenzione figurativa nei virtuosismi.\nLe opere di Dietrich Buxtehude rappresentano il vertice di questa corrente. Nicolaus Bruhns fu il principale fra gli allievi di Buxtehude, ma di lui ci sono pervenute solamente poche composizioni.\nLa qualit\u00e0 degli organi tedeschi miglior\u00f2 sensibilmente nel corso del XVII e all'inizio del XVIII secolo: gli strumenti consistevano generalmente in due manuali e pedaliera, con una vasta scelta di registri. Questo contribu\u00ec a rendere le composizioni della scuola nordica pi\u00f9 elaborate e complesse, con impegnative sezioni riservate alla pedaliera.\nLista dei compositori.\nDi seguito un elenco, non esaustivo, di compositori della scuola della Germania del Nord:\nLa scuola del sud.\nLa tradizione della scuola della Germania del Sud venne plasmata da compositori che viaggiarono in Italia o che studiarono con maestri italiani. Il primo importante esponente di questa scuola fu Johann Jakob Froberger, che visit\u00f2 l'Italia e la Francia e assimil\u00f2 lo stile di Girolamo Frescobaldi e la tecnica liutistica francese nelle sue toccate.\nI tipici organi della Germania del sud differivano dagli strumenti nordici per via della presenza, spesso, di un solo manuale, e, a volte, della mancanza della pedaliera. La musica di questa corrente si concentra pi\u00f9 sulla melodia che sul virtuosismo, ideando armonie semplici, brani con un chiaro lirismo e coltivando le forme arcaiche ereditate dalla tradizione italiana (capricci, canzone, eccetera).\nLista dei compositori.\nDi seguito un elenco, non esaustivo, di compositori della scuola della Germania del Sud:\nPer quanto riguarda Johann Sebastian Bach, anche se geograficamente appartiene alla seconda scuola, \u00e8 colui che ha creato una sintesi fra le diverse correnti. Bach incontr\u00f2 anche molti dei compositori esponenti delle due scuole, ascoltando Dietrich Buxtehude a Lubecca e Johann Adam Reincken ad Amburgo.\nLa scuola centrale.\nLa scuola della Germania centrale ha una letteratura pi\u00f9 scarsa, forse ci\u00f2 \u00e8 dovuto alle devastazioni prodotte dalle malattie, dalla fame e dalle calamit\u00e0 naturali che in quel tempo colpirono il territorio.\nLista dei compositori.\nDi seguito un elenco, non esaustivo, di compositori della scuola della Germania Centrale:"}
{"id": "3798106", "revid": "1207148", "url": "https://it.wikipedia.org/wiki?curid=3798106", "title": "Amos Maramotti", "text": "Biografia.\nAll'et\u00e0 di 16 anni fugg\u00ec da casa per arruolarsi come volontario nella prima guerra mondiale, ma fu fermato e riconsegnato al padre. Presidente dell'associazione fascista degli studenti reggiani durante gli anni dell'adolescenza, si iscrisse poi alla facolt\u00e0 di ingegneria del Politecnico di Torino. \nLa notte del 25 aprile 1921 prese parte alla spedizione punitiva contro la Camera del lavoro del capoluogo piemontese, fatta per vendicare l'assassinio del trentatreenne mutilato di guerra fascista Cesare Odone ad opera del comunista Giovanni Galbiati (precedentemente aggredito da Odone). L'edificio fu messo a ferro e fuoco ma le guardie regie non intervennero a ristabilire l'ordine. In quei momenti convulsi Maramotti fu freddato da una fucilata alla testa appena dopo aver scavalcato il muro di cinta dell'edificio. Venne in seguito celebrato come martire fascista.\nMor\u00ec il 26 aprile 1921 e fu seppellito presso il cimitero suburbano di Reggio Emilia."}
{"id": "3798107", "revid": "125798400", "url": "https://it.wikipedia.org/wiki?curid=3798107", "title": "Aermediterranea", "text": "Aermediterranea \u00e8 stata una compagnia aerea italiana fondata nel 1981 come filiale di Alitalia.\nStoria.\nAermediterranea venne fondata con capitali di Alitalia (55%) e ATI (45%) dopo la revoca della licenza della linea aerea privata Itavia, dalla quale venne assorbito il personale di volo, come comunicato dall'allora Ministro dei trasporti Rino Formica durante la seduta parlamentare del 16 gennaio 1981 a seguito di richieste di diversi deputati.\nLa compagnia entr\u00f2 in servizio il primo di luglio del 1981 utilizzando aeromobili McDonnell Douglas DC-9-32 e utilizz\u00f2 fino ad otto velivoli, servendo fino a 572000 passeggeri nel 1982.\nNel 1985 la compagnia cess\u00f2 di esistere e i suoi velivoli e dipendenti vennero incorporati in ATI, la quale venne successivamente assorbita dalla compagnia madre Alitalia nel 1994.\nFlotta.\nL'Aermediterranea ha utilizzato otto velivoli McDonnell Douglas DC-9-32\nLa livrea di tali aeromobili aveva lo stesso disegno a quella di Alitalia ed ATI, ma di colori diversi, rosso ed arancione.\nCollegamenti.\nOltre a voli charter da e per citt\u00e0 europee (principalmente in Germania ed Inghilterra), Aermediterranea operava voli tra diverse citt\u00e0 italiane:"}
{"id": "3798108", "revid": "767487", "url": "https://it.wikipedia.org/wiki?curid=3798108", "title": "Donoma", "text": "Donoma \u00e8 un film del 2010 diretto da Djinn Carrenard.\nCommedia romantica di produzione francese a basso costo, sceneggiata, prodotta e montata dallo stesso regista.\nProduzione.\nProdotto dall'etichetta indipendente \"Donoma Guerilla\", il lungometraggio \u00e8 stato creato da un collettivo di artisti, impiegando un budget risicatissimo che, secondo quanto dichiarato dalla produzione, ammonterebbe a 150 euro.\nDistribuzione.\nIl film, completato gi\u00e0 nel 2009, \u00e8 stato oggetto di un passaparola sulla rete internet, in ragione della sua atipica caratteristica di realizzazione a bassissimo costo. L'uscita del film, nell'autunno 2011, \u00e8 stata resa possibile da una collaborazione tra la \"Donoma Guerilla\" e la \"Commune Image Media\". Padrini del film sono Abdellatif Kechiche, Cl\u00e9ment Sibony, Val\u00e9rie-Anne Expert (responsabile dell'azione culturale della \"Soci\u00e9t\u00e9 des auteurs et compositeurs dramatiques\"), L\u00e9o So\u00e9santo (critico cinematografico per \"Les Inrockuptibles\").\nIl film \u00e8 stato presentato alla Settimana internazionale della critica, dell'edizione 2010 del festival di Cannes, nella selezione del premio \"ACID\" (\"Agence pour le cin\u00e9ma ind\u00e9pendant et sa diffusion\") di cui \u00e8 stato l'opera di apertura. \u00c8 in seguito stato diffuso nelle sale cinematografiche francesi a partire dal 23 novembre 2011."}
{"id": "3798109", "revid": "108515515", "url": "https://it.wikipedia.org/wiki?curid=3798109", "title": "Esk (fiume Cumbria)", "text": "L'Esk \u00e8 un fiume della lunghezza di circa 30\u00a0km situato nella contea di Cumbria, in Inghilterra; scorre all'interno della regione naturalistica nota come Lake District. Sgorga dal massiccio dello Sca Fell, ad un'altezza di circa 800 metri; nel suo primo tratto \u00e8 caratterizzato da numerose piccole cascate. In seguito aumenta di portata, congiungendosi con diversi affluenti fra cui i torrenti Lingcove Beck e Hardknott Beck, scorrendo per una trentina di chilometri in direzione ovest attraverso la valle di Eskdale fino a sfociare, nei pressi del villaggio di Ravenglass, nel Mare d'Irlanda.\nIl nome Esk deriva dal termine celtico antico \"Isca\", che significa \"acqua\": la sua etimologia \u00e8 la stessa di quella dei fiumi Exe e Usk."}
{"id": "3798112", "revid": "767487", "url": "https://it.wikipedia.org/wiki?curid=3798112", "title": "Il giorno di San Sebastiano", "text": "Il giorno di San Sebastiano \u00e8 un film del 1994 diretto da Pasquale Scimeca. Fa parte del \"ciclo dei vinti\" del regista siciliano.\nTrama.\nIl film si ispira ad alcuni fatti avvenuti realmente nel 1893 a Caltavuturo, in provincia di Palermo. Il 20 gennaio, festa di San Sebastiano Martire, un plotone di bersaglieri, istigato da un gruppo di campieri mafiosi, apre il fuoco su una folla di contadini che rivendica i diritti su un fondo demaniale. Muoiono 13 contadini e pi\u00f9 di 200 vengono arrestati. L'eco dell'eccidio provoca grande clamore in Sicilia: nei paesi in cui esistono le sezioni dei Fasci dei Lavoratori vi sono raccolte di fondi che culminano in una grande manifestazione che si svolge proprio a Caltavuturo. Solo la brutale repressione di Crispi mette fine all'ondata di sommosse contadine che attraversa l'intera regione.\nBibliografia.\nAntonio La Torre Giordano, Luci sulla citt\u00e0 - Palermo nel cinema dalle origini al 2000, ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, ISBN 978-88-8243-518-9"}
{"id": "3798114", "revid": "188116", "url": "https://it.wikipedia.org/wiki?curid=3798114", "title": "Ercole Lertua", "text": "Biografia.\nMutilato di guerra, fu componente delle squadre fasciste di Bernardo Barbiellini Amidei. Partecip\u00f2 a varie azioni squadriste tra cui l'attacco alla cooperativa socialista di Via Taverna in cui mor\u00ec un antifascista.\nPassato alla squadra fascista \"Vandea\" di Giovanni Mosconi, opposta a quella di Barbiellini Amidei e a conoscenza di informazioni compromettenti sul suo ex-capo, viene ucciso in un agguato da 5 squadristi appartenenti alla fazione di Barbiellini.\nNonostante piena confessione i 5 squadristi (Guido Bavagnoli, Emilio Bassi, Alberto Bosi, Pietro Fraschini e Paolo Rossi) vennero condannati a pene minime."}
{"id": "3798115", "revid": "767487", "url": "https://it.wikipedia.org/wiki?curid=3798115", "title": "Il gioco delle ombre", "text": "Il gioco delle ombre \u00e8 un film del 1991 diretto da Stefano Gabrini."}
{"id": "3798117", "revid": "767487", "url": "https://it.wikipedia.org/wiki?curid=3798117", "title": "Scandalo segreto", "text": "Scandalo segreto \u00e8 un film del 1990 scritto, diretto e interpretato da Monica Vitti, qui alla sua ultima apparizione cinematografica.\nTrama.\nMargherita riceve in dono una telecamera da un amico regista e riprende casualmente un appuntamento del marito con una vecchia amica. La crisi coniugale \u00e8 dietro l'angolo ma a consolare la protagonista interviene il regista."}
{"id": "3798118", "revid": "767487", "url": "https://it.wikipedia.org/wiki?curid=3798118", "title": "Un ragazzo come tanti", "text": "Un ragazzo come tanti \u00e8 un film del 1983 diretto da Gianni Minello.\nTrama.\nPino \u00e8 un ragazzo di provincia ed arriva nella grande citt\u00e0, ma sin da subito si imbatte con l'elemento sbagliato. Pino, per mantenersi si prostituisce, generando reati minori e spaccio di droga, incontrando poi un artista gay che lo cambier\u00e0."}
{"id": "3798119", "revid": "339392", "url": "https://it.wikipedia.org/wiki?curid=3798119", "title": "Zanna bianca, un piccolo grande lupo", "text": ""}
{"id": "3798120", "revid": "425388", "url": "https://it.wikipedia.org/wiki?curid=3798120", "title": "Zanna bianca alla riscossa", "text": ""}
{"id": "3798121", "revid": "486946", "url": "https://it.wikipedia.org/wiki?curid=3798121", "title": "Adighe", "text": ""}
{"id": "3798122", "revid": "486946", "url": "https://it.wikipedia.org/wiki?curid=3798122", "title": "Chersonesos Taurica", "text": ""}
{"id": "3798124", "revid": "1305772", "url": "https://it.wikipedia.org/wiki?curid=3798124", "title": "Toga (disambigua)", "text": ""}
{"id": "3798125", "revid": "466539", "url": "https://it.wikipedia.org/wiki?curid=3798125", "title": "Jack e il fagiolo magico (miniserie televisiva)", "text": "Jack e il fagiolo magico (\"Jack and the Beanstalk: The Real Story\") \u00e8 una miniserie televisiva statunitense del 2001 diretta da Brian Henson.\nLa miniserie, composta da due puntate, \u00e8 liberamente ispirata alla favola inglese \"Giacomino e il fagiolo magico\" ed \u00e8 stato riadattata da Brian Henson in una versione pi\u00f9 etica e umana. Fa convivere, in un mondo fantastico, degli umani e dei giganti legati alla mitologia di varie culture: ebrea, buddista e del nord-Europa.\nTrama.\nJack Robinson (Matthew Modine) \u00e8 il ricco amministratore delegato della Robinson Enterprises, l'azienda di famiglia. Nonostante la sua vasta fortuna e la bella vita che conduce c'\u00e8 qualcosa che preoccupa l'uomo: sulla famiglia Robinson grava infatti quella che sembra essere una maledizione. Tutti gli uomini della famiglia sono morti prima di raggiungere i quarant'anni e lo stesso vale per il padre di Jack, morto quando questi era ancora un ragazzo e di cui continua ad avere un sogno in cui il padre, inseguito da un gigante furioso, gli intima di scappare. Jack stesso sta per avvicinarsi a quella che dovrebbe essere la sua data fatidica ma non sembra essere in pericolo, anche se ci\u00f2 gli impedisce di voler avere eredi, per non condannarli a crescere senza un padre e a morire anzitempo.\nJack continua quindi a condurre una vita il pi\u00f9 salutare possibile, aiutato dal suo fedele maggiordomo e a gestire l'azienda, aiutato dal suo braccio destro Sigfried, detto Siggy (Jon Voight), amico e consulente del padre, che in un'occasione lo convince a tagliare i fondi per un progetto legato a piante di legume geneticamente modificate in grado di resistere alle condizioni pi\u00f9 avverse, rendendole dunque efficaci per sfamare i paesi pi\u00f9 poveri.\nLa sera stessa Jack riceve la visita di Ondine, una misteriosa donna che lo accusa di essere un ladro e un assassino e di aver riportato alla luce una tomba che non sarebbe dovuta tornare alla luce, per poi svanire nel nulla.\nJack scopre da Siggy che la donna si riferisce ai lavori su un terreno in una piccola cittadina in Inghilterra vicino al castello di famiglia, dove la sua impresa sta costruendo un casin\u00f2 e dove durante gli scavi sono state rinvenute delle ossa giganti. Jack decide quindi di partire per l'Inghilterra e verificare di persona l'evento ma l'accoglienza degli abitanti del posto non \u00e8 delle migliori. Nel luogo dove sono conservate le ossa Jack scopre che quelle inizialmente ritenute ossa di un dinosauro si sono rivelate poi di un essere umano gigantesco, morto in seguito a un violento colpo alla testa. Nella notte Jack viene assalito nella sua stanza da un uomo che in realt\u00e0 vuole condurlo da una donna che egli riconosce come la sua prozia Wilhelmina, che credeva morta da anni.\nWilhelmina (Vanessa Redgrave) racconta all'uomo la verit\u00e0 sulla famiglia, tramite la fiaba di \"Giacomino e il fagiolo magico\": la storia di un ragazzo di nome Jack Robinson e della sua povera madre e di come ottenne dei fagioli magici capaci di crescere in una enorme a altissima pianta. In cima alla pianta il ragazzo trov\u00f2 un castello abitato da un gigante crudele e affamato di nome Thunderdell, possessore di un'oca parlante di nome Galaga in grado di deporre uova d'oro al suono di un'arpa incantata dalla soave melodia. Jack rub\u00f2 oca e arpa per poi scappare e tornare sulla terra, inseguito dal gigante. Per salvarsi Jack e sua madre tagliarono la pianta di fagioli, facendo precipitare il gigante che mor\u00ec nella caduta.\nIl protagonista di quella fiaba \u00e8 in realt\u00e0 un antenato di Jack vissuto circa quattrocento anni prima ed \u00e8 tramite la sua avventura che la famiglia Robinson ha ottenuto la sua ricchezza ma allo stesso tempo anche la sua maledizione. Wilhelmina conclude dicendogli che la fiaba potrebbe non essere la verit\u00e0 completa e che la risposta che Jack cerca potrebbe trovarsi in cima alla pianta di fagioli. L'uomo non sembra credere alla storia per\u00f2, ma prima di congedarsi da lei riceve un medaglione, contenente l'unico fagiolo magico che non germogli\u00f2 (in quanto caduto su una roccia).\nJack si reca quindi nel laboratorio a riflettere sulla faccenda e l\u00ec incontra Ondine che rivela di provenire dal mondo del gigante e che il suo compito \u00e8 quello di recuperare l'oca e l'arpa rubati dall'avo di Jack. La conversazione fra i due viene interrotta dall'arrivo della sicurezza e la ragazza usa uno strano congegno per scappare.\nJack si reca nei boschi vicini e pianta il fagiolo magico nel terreno: nella notte la pianta cresce fino a raggiungere il cielo e Jack inizia a scalarla, giungendo nella terra dei giganti, la pianta muore appena arrivato e dove viene accolto da Ondine e da alcuni suoi compagni che catturano Jack: a causa del furto dell'oca e dell'arpa il paese soffre la fame da pi\u00f9 di 391 giorni, 391 anni sulla Terra (un giorno del regno dei Giganti equivale a un anno terrestre), e per questo Jack deve essere portato dinnanzi al consiglio dei Giganti (che comprende anche figure mitologiche come Odino, Thor e la divinit\u00e0 buddista Mahakala) ed essere giudicato per il crimine della sua famiglia.\nNel corso del processo viene fuori la verit\u00e0 su quanto accaduto: fu Ondine ad accogliere per prima il Jack di 400 anni prima e a fargli conoscere Thunderdell (che l'aveva adottata in precedenza), in realt\u00e0 un gigante generoso e dal buon cuore che accolse di buon grado il giovane. Ma quando questi vide l'oca dalle uova d'oro e l'arpa decise di tradire la fiducia di Thunderdell e l'amore di Ondine e rub\u00f2 i due oggetti, facendo poi precipitare il gigante dalla pianta di fagioli mentre questi tentava di scendere sul nostro mondo per recuperare arpa e oca, non per avidit\u00e0 ma per impedire il disastro che si sarebbe abbattuto sul suo mondo senza di esse. Per riottenere gli oggetti rubati e far tornare la prosperit\u00e0 \u00e8 necessaria la morte di Jack, grazie alla quale oca e arpa ritornerebbero a casa: Jack viene quindi condannato a morte e imprigionato, nonostante questi si offra di tornare nel proprio mondo per recuperare gli oggetti rubati.\nOndine per\u00f2 non \u00e8 soddisfatta dalla sentenza, perch\u00e9 \u00e8 chiaro che Jack \u00e8 molto diverso dal proprio antenato e che non \u00e8 stato lui a rubare gli oggetti, o a uccidere Thunderdell, senza contare che ormai lei se ne \u00e8 innamorata, quindi decide di aiutarlo: il giorno dell'esecuzione lo libera e, con l'aiuto del figlio di Thunderdell, Bran, i due fanno ritorno sulla terra. Nelle poche ore a disposizione prima di essere catturati dai Giganti, i due cercano di ritrovare l'oca e l'arpa.\nMa a causa del diverso scorrere del tempo fra i due mondi sono passati sette anni sulla terra: Jack \u00e8 considerato ormai morto (e dovrebbe avere quarant'anni) e l'azienda \u00e8 passata sotto il controllo di Siggy.\nJack e Ondine si recano da Wilhelmina, scoprendo che l'anziana \u00e8 in realt\u00e0 la madre del primo Jack e che fu lei a dare il colpo di grazia a Thunderdell. Per questo, anche lei \u00e8 stata maledetta e costretta a invecchiare senza morire e ad assistere impotente alla morte dei suoi discendenti. Secondo Wilhelmina oca e arpa sono nel castello di famiglia e indica loro un passaggio segreto per accedervi.\nAll'interno del castello Jack e Ondine trovano Galaga in un bunker pieno di uova d'oro e incontrano Merlinis, lo scienziato a cui Jack aveva negato i fondi per il suo progetto anni prima, intento a tentare di clonare l'oca e le sue capacit\u00e0 sotto ordine di Siggy. Presa l'oca (dove sulla terra ha perso la parola) grazie all'aiuto dell'uomo, i due trovano anche l'arpa (diventata un semplice strumento) ma vengono fermati dalle guardie e da Siggy. Sorpreso che Jack sia ancora in vita, Siggy confessa di aver dichiarato lui la sua morte per impossessarsi dei suoi beni, oca e arpa compresi e di averlo manipolato per evitare di avere eredi e si prepara a uccidere i due.\nFortunatamente in loro soccorso arriva la squadra dei Giganti che mettono al tappeto Siggy: Jack restituisce oca e arpa ai legittimi proprietari e viene perdonato per i crimini commessi dal suo avo. Il mondo dei Giganti torna alla prosperit\u00e0 di un tempo e Wilhelmina pu\u00f2 finalmente spirare serenamente e riposare in pace, ma Ondine e Jack si separano, nonostante l'amore fra i due. La separazione dura poco per\u00f2: mentre l'azienda di Jack annuncia al mondo che si impegner\u00e0 a sostenere completamente il progetto di Merlinis, mentre Siggy \u00e8 finito in manicomio creduto pazzo dopo aver raccontato dei giganti, a Ondine viene concesso il permesso di fermarsi una settimana (pari a sette anni terrestri) sulla terra e i due possono finalmente restare insieme e crearsi una famiglia, pensando in futuro ad un possibile ritorno nella terra della ragazza."}
{"id": "3798126", "revid": "1318658", "url": "https://it.wikipedia.org/wiki?curid=3798126", "title": "Sacro Convento", "text": "Il Sacro Convento di San Francesco in Assisi, sorge nella citt\u00e0 serafica accanto all'omonima basilica la cui costruzione fu inaugurata da papa Gregorio IX il 17 luglio 1228, all'indomani della canonizzazione del Poverello. L'accesso principale \u00e8 dalla piazza inferiore di San Francesco.\nUna fonte quattrocentesca motiva l'attributo \"sacro\" al fatto che il convento - cosa certamente singolare - sarebbe stato consacrato insieme alla basilica da papa Innocenzo IV nel 1253.\nNell'anno 2000, insieme ad altri siti francescani del circondario, il complesso monumentale costituito dalla Basilica e dal Sacro Convento \u00e8 stato inserito nella Lista del patrimonio dell'umanit\u00e0 dell'UNESCO.\nOrigini, evoluzione strutturale e restauri del complesso.\nDopo la morte di san Francesco fu papa Gregorio IX, gi\u00e0 cardinale vescovo di Ostia (che lo stesso Francesco aveva ottenuto da papa Onorio III come \"protettore\" dell'Ordine) a voler la costruzione in Assisi di una \"specialis ecclesia\" dove custodire il corpo del Santo gi\u00e0 sepolto nella chiesa di San Giorgio, entro le mura della citt\u00e0.\n\u00c8 frate Elia da Cortona, per conto dello stesso Pontefice, a ricevere la donazione da parte di Simone di Puzarello (o Pucciarello) di \u00abunam terre positam in vocabulo collis inferni in comitatu Assisiensi\u00bb perch\u00e9 vi sia costruito un luogo, oratorio o chiesa \u00abpro beatissimo corpore sancti Francisci\u00bb.\n\"Collis inferni\" (volgarizzato in \"Colle dell'inferno\"), forse per il suo aspetto selvaggio, ma pi\u00f9 probabilmente \"inferius\" perch\u00e9 posto in basso rispetto alla citt\u00e0. L\u00ec erano erette le forche per l'impiccagione dei condannati a morte ed \u00e8 probabile che vi trovassero rifugio i lebbrosi. Una tradizione fa risalire la scelta del luogo al desiderio dello stesso Francesco di essere sepolto \u00abDove sonno le forche deli malfactori\u00bb, mentre qualcuno vi indica uno dei luoghi dove Francesco si ritirava in solitudine e preghiera.\nIl 17 luglio 1228, papa Gregorio IX - dopo che il giorno precedente aveva solennemente iscritto Francesco nell'albo dei santi - diede avvio alla costruzione della nuova chiesa accanto alla quale vennero contemporaneamente edificati i primitivi spazi (i \"loca\" della \"Regola non bollata\" o \"domus\" in quella del 1223) per i frati, con ogni probabilit\u00e0 sul terreno donato il 31 luglio successivo - questa volta direttamente alla chiesa di San Francesco - sito nella piaggia del colle della medesima chiesa, sopra il Tescio.\nIl primo riferimento esplicito al convento \u00e8 in un documento del 27 maggio 1239: una promessa di risarcimento fatta da frate Elia \"dominus et custos\" della chiesa di S. Francesco di Assisi e frate Giacomo da Bevagna, sindaco e procuratore della detta chiesa \"et conventus ipsius\", atto redatto - scrive il notaio - \"apud dictam ecclesiam Sancti Francisci, in quadam camera ipsius ecclesie\".\nIl primo nucleo abitativo sorse sul retro della costruenda Basilica e costituiva il lato nord e, per la parte inferiore, quello ovest dell'attuale chiostro maggiore (detto di Sisto IV). La cosiddetta \"domus Gregoriana\" doveva far parte di questi ambienti come spazio che, all'occorrenza, veniva destinato all'ospitalit\u00e0 del Pontefice.\nDi un \"palatio Gregoriano\", un grande palazzo \u00abin loco fratrum Minorum de Assisio\u00bb fatto costruire da Gregorio IX sia per onorare san Francesco che per alloggiarvi nelle sue visite alla sua tomba, parla frate Salimbene de Adam nella \"Cronica\", nel contesto della undicesima colpa di cui accusa frate Elia. Si tratta con ogni probabilit\u00e0 di un corpo fatto aggiungere, accanto alla dimora dei frati, non da papa Gregorio (morto nel 1241), ma da Innocenzo IV, e che Salimbene vide, verosimilmente finito, nel 1265, quando \u00e8 documentata la sua presenza ad Assisi. A tale residenza papale si accedeva dal convento, attraverso il cortile interno, ma probabilmente anche da un ingresso autonomo, a nord est, tramite un terrapieno ricavato tra la chiesa e la selva a cui si poteva giungere attraversando il transetto d'ingresso - una sorta di nartece - alla chiesa inferiore che allora iniziava dalla prima campata della navata.\nGli studiosi sono concordi nell'affermare che comunque \u00abseguire le vicende costruttive e, talora, parzialmente distruttive del convento francescano \u00e8 arduo e perfino impossibile\u00bb per la scarsit\u00e0 delle fonti documentarie sull'argomento. Nulla rimane dell'ente (in antico \"Opera\") che prese in carico la fabbrica dopo che frate Elia (nel 1232 eletto generale dell'Ordine e poi deposto nel 1239 e scomunicato con l'accusa di eresia), dovette lasciare la direzione dell'impresa.\nNella prima met\u00e0 del secolo XIII il primitivo convento doveva probabilmente occupare l'area \u00abimmediatamente dietro la zona absidale e dal profilo della chiesa, che ancora non era arricchita dalla cappelle laterali, sporgeva appena e in modo simmetrico da entrambi i lati, occupando un'area pressoch\u00e9 quadrata\u00bb. L'ingresso era a sud, all'altezza dell'abside della Basilica, lasciando perci\u00f2 libero l'intero lato della stessa. \nNel 1282 viene edificato sul lato sud il refettorio \"maggiore\" (o \"grande\"), con copertura in legno e portico gotico esterno (detto \"del Calzo\"), mentre \u00e8 nel 1360 che il complesso si svilupper\u00e0 a ovest con l'edificazione del cosiddetto \"Palazzo Albornoz\" in cui verr\u00e0 collocata l'infermeria, poi detta \"antica\".\nUn ulteriore ampliamento interesser\u00e0 nel 1441 il lato sud con la costruzione (a est, a fianco del refettorio) di un dormitorio, sostenuto all'esterno da tredici archi.\nDurante il pontificato del papa minorita Sisto IV (1471-1484) diversi furono gli interventi sul complesso conventuale: nel 1472 il fabbricato ovest fu rinforzato sul lato a valle da una \"scarpa\" in cui (verso Santa Maria degli Angeli) fu collocata la statua dello stesso pontefice; qualche anno dopo, nel 1476, lo stesso palazzo verr\u00e0 completato e vi trover\u00e0 nuova sistemazione la residenza papale che lasci\u00f2 cos\u00ec posto al noviziato che venne poi detto \"antico\"; si provvide in quel periodo anche alla sistemazione della zona absidale della Basilica con la realizzazione di un chiostro rinascimentale a due ordini - detto appunto \"di Sisto IV\" - su disegno di Antonio da Como e Ambrogio Lombardo. Al centro del lato ovest, una lapide con lo stemma \"parlante\" del Pontefice (Francesco della Rovere) indica l'anno 1474.\nPare di quel periodo anche l'avanzamento ad est, verso la citt\u00e0, dell'ingresso al convento (porta della \"battaiola\") ove si trova tuttora.\nL'ultimo grande intervento che defin\u00ec la struttura del complesso nella sua forma attuale, fu, nei primi anni del secolo XVII, la sopraelevazione del dormitorio quattrocentesco per intervento munifico di Filippo III re di Spagna, cos\u00ec come ricordato da un'iscrizione - senza data - sulla parete esterna dell'ingresso ovest del corridoio superiore. L\u00ec fu trasferito il noviziato, detto per questo \"nuovo\".\nTra il 1745 e il 1748 viene restaurato il refettorio \"grande\" su progetto dell'architetto Giovanni Fontana: le capriate in legno vengono sostituite da una volta a botte con lunette. Probabilmente sono di quel periodo i ventidue grandi medaglioni ovali, appesi entro cornici in stucco sulle due pareti longitudinali, con i ritratti dei pontefici (da Onorio III a Clemente XIV) benemeriti dell'Ordine francescano e del santuario assisano.\nNel 1929 - dopo la restituzione all'Ordine del Sacro Convento - fu ristrutturato l'ampio salone (oggi \"papale\", ma gi\u00e0 detto \"sala dei musici\" perch\u00e9 vi si conservavano gli strumenti della Cappella musicale della basilica) all'ultimo piano del fabbricato ovest. Il lavoro fu curato dall'architetto Arnaldo Foschini, per volere del Ministro generale Alfonso Orlich (italianizzato Orlini), e dedicato a Pio IX, l'ultimo papa ad aver dimorato al Sacro Convento il 7 e 8 maggio 1857, in occasione del cinquantesimo della sua ordinazione presbiterale. Fu posato un pavimento in maiolica di Giuliano Aretini di Deruta mentre la pittrice romana Maria Biseo realizz\u00f2 la decorazione pittorica su programma iconografico di frate Bonaventura Marinangeli.\nNon tanto per la significativit\u00e0 dell'intervento, quanto per quella del rinvenimento, si segnala il rifacimento del pavimento del refettorio \"grande\" del 1968. In quell'occasione, sotto la vecchia pavimentazione, fu rinvenuta la pi\u00f9 antica collezione di ceramiche medievali umbre, ora conservata, e in parte esposta, presso il Museo del Tesoro.\nElementi decorativi.\nA differenza dell'attigua Basilica il complesso conventuale non presenta - salvo qualche eccezione che - particolari elementi di tipo decorativo. \nNell'estrema essenzialit\u00e0 degli ambienti primitivi (ancor oggi detti \"di frate Elia\") fa notizia il capitello della colonna al centro della sala del Capitolo, che s\u00ec pu\u00f2 giustificare con il fatto che quell'ambiente sia nato insieme al cosiddetto palazzo papale, all'epoca di Innocenzo IV.\nDa un punto di vista architettonico qualche elemento decorativo comincia a comparire nel secolo XV nel porticato (chiamato \"il calce\"), sul lato sud del refettorio grande, e nel chiostro della zona absidale che fu rinnovato per volere di Sisto IV, di cui porta ancora il nome.\nSul fronte della pittura c'\u00e8 da segnalare il \"Cristo crocifisso con angeli e santi\" affrescata nella sala del Capitolo da Puccio Capanna (circa 1330) e, di qualche anno dopo, la pittura del refettorio di fra Martino di Assisi (per la quale il 17 maggio 1344 riceve 15 once di colore azzurro) della quale per\u00f2 non rimane che uno scarno riferimento d'archivio. Nel chiostro di Sisto IV invece l'assisano Dono Doni, insieme al figlio Lorenzo, nel 1564 realizza degli affreschi monocromi con episodi della vita di san Francesco e santa Chiara e, tra i quadri, tondi con il ritratto di illustri minoriti. Lo stesso Dono Doni realizz\u00f2 per il refettorio \"d'inverno\" un\"Ultima Cena\" (datata 1573) e, nel refettorio \"grande\", \u00abun grande Crocifisso con, sullo sfondo, Gerusalemme e Assisi con il Sacro Convento\u00bb. Quest'ultima opera fu sostituita nel 1760 dalla finta architettura con la scena della \"Conferma della Regola\" di Pietro Carattoli che disegn\u00f2 anche la decorazione a stucco, poi realizzata dal folignate Vincenzo Cenci.\nTra le due ali del fabbricato sud, al piano terra, tra refettorio \"grande\" e dormitorio, rimane la decorazione settecentesca di quella che probabilmente fu la cappella dei novizi in cui, la presenza del ritratto di san Giuseppe da Copertino, beatificato nel 1753 e canonizzato 1767, offre il termine \"ad quem\" di una possibile datazione. Dello stesso periodo scudi con immagini sacre (Ges\u00f9, Maria, san Giuseppe e santi francescani) sopra le porte d'ingresso delle \"celle\" della vecchia infermeria, ora dormitorio inferiore, nello stesso fabbricato sud. \nDopo l'elezione nel 1769 del francescano conventuale Clemente XIV, venne decorata l'entrata ogivale del refettorio \"grande\", con lo stemma del Pontefice e le allegorie della pace e della giustizia.\nVicende storiche.\nLe vicende del Sacro Convento sono ovviamente connesse a quelle della Basilica. Lo prova ad esempio la bolla di Bonifacio IX che il 28 agosto 1393 - dopo aver riparato al Sacro Convento dal luglio al settembre dell'anno precedente e aver personalmente constatato la necessit\u00e0 di urgenti interventi per la manutenzione della chiesa e dello stesso convento - concede privilegi spirituali a quanti daranno elemosine a favore del complesso monumentale e anche per il sostentamento dei frati, ridotti di numero per la mancanza di offerte e oblazioni.\nNel secolo XVII, dal 1639 al 1653, alloggi\u00f2 presso il convento assisano frate Giuseppe da Copertino, un soggiorno obbligato per ordine dell'allora Sant'Uffizio che indagava sulle sue estasi. In occasione della visita di Eleonora Gonzaga-Nevers, moglie dell'imperatore del Sacro Romano Impero Ferdinando III, nell'aprile 1653 fu per lui allestito un piccolo appartamento (dove sono ancora conservate alcune memorie di allora) attiguo alla sala del Capitolo.\nNell'epoca moderna, dopo il saccheggio delle truppe napoleoniche del 1798, l'evento che maggiormente segn\u00f2 la vita del convento - e della comunit\u00e0 che in esso viveva - fu la soppressione degli Ordini religiosi seguita all'unit\u00e0 d'Italia, in Umbria anticipata all'11 dicembre 1860 per effetto del cosiddetto Decreto Pepoli.\nIl Comune di Assisi istitu\u00ec in quell'occasione una fabbriceria che, per il servizio alla chiesa, provvedeva al mantenimento di alcuni religiosi alloggiati in una piccola zona del convento sul lato sud-est. Il resto del complesso, dopo quattordici anni di abbandono, nel 1875 divenne sede del Convitto nazionale per gli orfani degli insegnanti elementari.\nSolo nel 1927, all'indomani delle celebrazioni per il VII centenario della nascita di san Francesco, grazie all'azione dell'allora Ministro generale Alfonso Orlich, il Sacro Convento fu restituito ai Frati Minori Conventuali che dovettero per\u00f2 costruire, nella parte alta della stessa citt\u00e0 di Assisi, il \u00abcostosissimo collegio-convitto Principe di Napoli\u00bb.\nConfigurazione canonica.\nLa legislazione dell'Ordine riconosce al Sacro Convento \u00abaltissima dignit\u00e0, essendo affidato alla sua custodia l'insigne santuario nel quale riposa lo stesso Serafico Padre\u00bb, centro della spiritualit\u00e0 dell'Ordine stesso.\nAlla sua gestione l'Ordine provvede tramite la \"Custodia generale del Sacro Convento di San Francesco in Assisi\", istituita dal Capitolo generale del 1972, la cui particolare missione e organizzazione \u00e8 definita da uno \"Statuto particolare\" previsto dalle stesse \"Costituzioni\".\nAffidata alla particolare cura del Ministro generale, la Custodia si avvale della fattiva collaborazione di tutte le giurisdizioni dell'Ordine e, \"in via ordinaria\", \u00e8 retta dal \"Custode generale\" - nominato dal governo centrale dell'Ordine stesso - coadiuvato da quattro Assistenti, i quali costituiscono il suo \"Definitorio\".\nCon la promulgazione del \"motu proprio\" di papa Benedetto XVI \"Totius orbis\" del 9 novembre 2005, anche l'attivit\u00e0 pastorale svolta nel Sacro Convento (come quella in Basilica) \u00e8 stata sottoposta al Vescovo di Assisi-Nocera Umbra-Gualdo Tadino, a norma del diritto.\nSerie dei Custodi del Sacro Convento.\nCustodi.\nAntico l'uso di chiamare \"Custode\" il superiore religioso del Sacro Convento di Assisi, termine che del resto lo stesso san Francesco \"impone\" ai superiori dei conventi del suo Ordine. In un documento del 27 maggio 1239 frate Elia da Cortona viene indicato come \"dominus\" e appunto \"custos\" della chiesa di San Francesco di Assisi.\nDi seguito l'elenco dei Custodi della Basilica e Sacro Convento dalla fondazione del 1228 fino all'istituzione della Custodia generale avvenuta nel 1972:\nsec. XIII\nsec. XIV\nsec. XV\nsec. XVI\nsec. XVII\nsec. XVIII\nsec. XIX\nsec. XX\nCustodi generali.\nCon l'istituzione nel 1972 della \"Custodia generale del Sacro Convento\" - giurisdizione dell'Ordine assimilata ad una Provincia - il Custode del Sacro Convento assume il titolo di \"Custode generale\" con la qualifica canonica di Ordinario. A norma della legislazione dello stesso Ordine il Custode generale \u00e8 nominato dal Ministro generale col suo Definitorio per un quadriennio (fino al 1996 per un triennio) per un massimo di due mandati consecutivi (fino al 2019 tre).\nsec. XX\nsec. XXI \nAttivit\u00e0.\nPresso il Sacro Convento hanno sede le seguenti attivit\u00e0 direttamente gestite dalla Custodia generale:\nFin dalla loro fondazione il Sacro Convento ospita l'Istituto teologico di Assisi (ITA), di cui la Custodia \u00e8 ente promotore, e l'Istituto superiore di scienze religiose di Assisi (ISSRA).\nIl Sacro Convento nell'arte, nella letteratura, nel cinema.\nPittura.\nLa citt\u00e0 di Assisi, con il fronte sud del complesso santuariale della Basilica e del Sacro Convento, \u00e8 raffigurata nel \"gonfalone della peste\", tempera su tela opera di Nicol\u00f2 di Liberatore, detto l'Alunno (1470 ca), gi\u00e0 nella cappella di San Ludovico della basilica inferiore di San Francesco, ora presso il Priesterhaus di Kevelaer (Germania).\nCinema.\nAll'interno del Sacro Convento furono girate alcune scene dei seguenti film:\nAltri luoghi annessi al Sacro Convento.\nIl chiostro dei morti.\nSorge a nord-est del complesso santuariale, sul livello della chiesa inferiore, a ridosso delle mura \"urbiche\" che delimitano la piazza superiore. A ovest si trova il cosiddetto \"giardino dei novizi\" (o \"orto papale\") per la contiguit\u00e0 del palazzo innocenziano destinato prima a residenza pontifizia e poi a noviziato.\nLa tomba pi\u00f9 antica reca la data 1295 a cui seguono, sul lato sud, altre che vanno dal 1300 al 1330. Il primo riferimento archivistico \u00e8 comunque del 1319 e si riferisce ad una sepoltura \u00abin cimiterio ecclesie beati Francisci\u00bb. \nUna nota di spesa del 1378 fa riferimento al tetto del cimitero, elemento che fa pensare al fatto che fosse circondato da un portico. Dopo la costruzione della cappella di Santa Caterina, l'accesso fu ricavato dalla cappella attigua di Sant'Antonio abate. \nSi deve all'iniziativa del Ministro generale Francesco Sansone il rifacimento, nell'ultima decade del secolo XV, del quadriportico a doppio ordine di logge, per opera dei maestri lombardi Pietro e Ambrogio.\nDelle decorazioni pittoriche presenti nel chiostro, rimane, staccata e restaurata, una \"Piet\u00e0 con i santi Francesco e Filippo Neri\" del Sermei, dipinta tra il quarto e il quinto decennio del seicento.\nNel cortile interno del chiostro \u00e8 collocata una statua di \"San Francesco\", della seconda decade del XX sec., opera di frate Luigi Sapia.\nL'oratorio di San Bernardino.\nIn un documento notarile del maggio 1459 si trova un riferimento alla \u00abcappella S. Bernardini noviter construenda\u00bb. Edificato dal Terz'Ordine nella piazza antistante la basilica fu demolito nel 1647 in occasione dei lavori di sistemazione di quello spazio. Ne rimane la facciata, proprio di fronte all'ingresso della basilica inferiore e, all'interno, nell'ambiente oggi adibito ad \"ufficio informazioni\", una decorazione ad affresco con l'Immacolata tra i santi Bernardino e Francesco. Nella sacrestia inferiore invece \u00e8 conservato una parte dell'affresco che Tiberio d'Assisi, tra il 1504 e il 1511, realizz\u00f2 per lo stesso oratorio. Raffigura la Madonna col Bambino e sant'Anna e ai lati, sulla sinistra i santi Bernardino e Sebastiano e, sulla destra (mutila), un altro santo, con barba, di cui rimane solo il busto).\nLa Sala Norsa.\nL'edificio prospiciente alla basilica, fu restaurato per iniziativa del frate minore conventuale Emilio Norsa (1873-1919) che vi fond\u00f2 la \"Scuola Davidico-Serafica\" con lo scopo di istruire i fanciulli cantori del santuario e di tenervi incontri liturgico-biblico-musicali per la gente. Ospita ora la redazione della rivista \"San Francesco patrono d'Italia\" e la sala stampa del Sacro Convento.\nLa selva e gli orti.\nIl Sacro Convento \u00e8 circondato a sud-ovest da orto e oliveto e a nord dall'antica selva. Il lato sud \u00e8 delimitato dalle mura medievali che costeggiano la cosiddetta \"piaggia di San Francesco\" che da Porta San Francesco scende fino ad innestarsi nella Strada regionale 147 (Viale Giovanna di Savoia, regina dei Bulgari), prima di Ponte San Vittorino. A nord-est il limite \u00e8 segnato da un muro di cinta lungo il torrente Tescio.\nAderendo ad un'iniziativa del Fondo Ambiente Italiano (FAI), la Custodia del Sacro Convento ha consentito (con una convenzione siglata il 28 gennaio 2011) all'apertura del tratto di sentiero che dal lato nord della Piazza superiore di San Francesco scende appunto attraverso la selva fino a quello che \u00e8 stato chiamato \"Bosco di San Francesco\" da cui \u00e8 poi possibile raggiungere l'antica chiesa di Santa Croce (sec. XIII), in riva al torrente Tescio. Il percorso \u00e8 stato inaugurato l'11 settembre 2011.\nDipendenze del Sacro Convento.\nCon la fondazione della basilica e la costruzione dell'annesso convento fu normale che il governo della comunit\u00e0 si trasferisse presso la tomba del Fondatore. Dal Sacro Convento dipendeva anche la comunit\u00e0 della Porziuncola che per\u00f2, con il sorgere del movimento dell'osservanza, cominci\u00f2 a reclamare una propria autonomia, anche di tipo amministrativo. Con la bolla \"Licet ex debito\" del 3 dicembre 1445, papa Eugenio IV conferm\u00f2 \"in perpetuum\" agli osservanti cismontani il governo del luogo e il conseguente uso delle offerte l\u00ec percepite. Nel 1517, vista l'impossibilit\u00e0 di conciliare le diverse anime dell'Ordine francescano, papa Leone X con la bolla \"Ite vos\" separava definitivamente conventuali e osservanti, riconoscendo a questi ultimi il primato giuridico e d'onore.\nOratorio di San Francesco Piccolino.\nDa sempre affidato alla comunit\u00e0 del Sacro Convento \u00e8 l'oratorio detto San Francesco piccolino, ricavato nel fondaco della casa di Pietro di Bernardone, a pochi passi dalla piazza del Comune e dalla chiesa nuova, costruita nel 1615 sopra la casa paterna del santo. La piccola chiesa, voluta da Piccardo, nipote di Francesco, presenta all'interno un arco ogivale datato 1281 e conserva tracce di affreschi dei secoli XIII-XV.\nSantuario del Sacro Tugurio di Rivotorto.\nDipende dal Sacro Convento anche il santuario del Sacro Tugurio di Rivotorto, presso Assisi, edificato a memoria del luogo dove l'Ordine francescano mosse \u00abi primi passi\u00bb. L'antico rifugio, ormai abbandonato, fu trasformato in chiesa nel 1445 per iniziativa di frate Francesco Saccarda che ottenne l'autorizzazione del Vescovo di Assisi. Nel secolo XVI furono avviati i lavori per la costruzione di una chiesa pi\u00f9 grande, sorte che ebbe nel secolo successivo anche l'attiguo convento. La chiesa (e parte del convento) fu comunque ricostruita, in stile neogotico, tra il 1860 e il 1880, dopo che il violento terremoto del 12 febbraio 1854 l'aveva rasa al suolo.\nChiesa e convento di Santa Maria in Arce.\nAncora al Sacro Convento \u00e8 legato il convento e chiesa di Santa Maria in Arce (secolo XIII) poco fuori dall'abitato di Rocca Sant'Angelo, nel comune di Assisi, \u00abche fu uno dei primi insediamenti degli Osservanti e conserva preziosi documenti d'arte pittorica umbra, soprattutto quattrocentesca\u00bb."}
{"id": "3798129", "revid": "287204", "url": "https://it.wikipedia.org/wiki?curid=3798129", "title": "White Fang", "text": ""}
{"id": "3798130", "revid": "1543377", "url": "https://it.wikipedia.org/wiki?curid=3798130", "title": "Desomorfina", "text": "La desomorfina (grazie ai mezzi di comunicazione di massa, nota anche come \"crocodile drug\") \u00e8 una sostanza oppiacea inventata nel 1932 negli Stati Uniti derivante dalla morfina, nella cui molecola \u00e8 stato rimosso il gruppo 6-idrossido ed il doppio legame 7,8 \u00e8 stato saturato. La desomorfina ha effetti analgesici, circa 8-10 volte pi\u00f9 potente della morfina. Fu commercializzata in Svizzera con il nome di Permonid. La desomorfina ha un inizio ed una durata d'azione pi\u00f9 breve rispetto ad una dose equivalente di morfina ma con minor incidenza di nausea e depressione respiratoria.\nSintesi.\nLa sintesi di desomorfina avviene a partire dalla \u03b1-clorocodeina, a sua volta ottenibile tramite la reazione tra tionile cloruro e codeina. Tramite una riduzione catalitica la \u03b1-chlorocodeina d\u00e0 la desocodeina, che porta alla desomorfina tramite una demetilazione.\nProduzione.\nDal 2010 in Russia c'\u00e8 stato un forte aumento nella sua produzione clandestina, probabilmente dovuta ad una sua relativa semplicit\u00e0 di sintesi a partire dalla codeina, utilizzando iodio e fosforo rosso in un processo simile alla produzione della metanfetamina a partire dalla pseudoefedrina, ma la desomorfina ottenuta con questa modalit\u00e0 \u00e8 fortemente impura e contaminata da varie sostanze tossiche e corrosive.\nIl nome utilizzato in Russia per la \"droga di strada\" con desomorfina fatta in casa \u00e8 \"Krokodil\" (coccodrillo), con riferimento all'effetto dato dalla sostanza e dalle impurit\u00e0 in essa contenute che rendono rapidamente la pelle squamosa, oppure all'assonanza col nome chimico del precursore \u03b1-clorocodeina. In Russia la desomorfina \u00e8 utilizzata come alternativa pi\u00f9 economica rispetto all'eroina: le compresse di codeina (che in Italia sono vendibili solo dietro presentazione di ricetta) sono disponibili come analgesico (in particolare per la cefalea) senza prescrizione medica.\nPoich\u00e9 questo mix di sostanze dopo essere stato \"cucinato\" a domicilio viene normalmente iniettato endovena dai tossicomani, immediatamente e con poca o nessuna ulteriore purificazione, \"Krokodil\" \u00e8 diventata famosa per produrre gravi danni ai tessuti, flebiti e gangrena . Sono documentati casi che hanno richiesto l'amputazione degli arti in tossicomani di lunga data. I danni ai tessuti provocati dalla produzione clandestina, non purificata e con molte sostanze tossiche all'interno, sono talmente gravi che la speranza di vita dei tossicodipendenti che ne fanno uso cronico scende drasticamente.\nAbusi.\nI primi casi di utilizzo ed abuso di desomorfina fatta in casa sono stati riportati nella Siberia orientale nel 2002, ma da allora il suo utilizzo si \u00e8 diffuso in tutta la Russia e nelle vicine ex repubbliche sovietiche.\nLe autorit\u00e0 russe sono da tempo a conoscenza del problema ma non sono state ancora adottate adeguate misure di sanit\u00e0 per risolverlo. Secondo alcuni una possibile soluzione consisterebbe nel vietare la vendita delle pillole di codeina, o in alternativa renderla possibile solo con ricetta medica. Ma la dura opposizione delle compagnie farmaceutiche a simili provvedimenti (in Russia i tre farmaci a base di codeina pi\u00f9 diffusi e meno costosi sono il Terpincod, il Codelac e il Pentalgin, tutti prodotti dalla Pharmstandard, la principale compagnia farmaceutica russa, con sede ad Ufa) sarebbe stata una delle cause dell'inattivit\u00e0. Comunque, dal giugno 2012, la vendita di farmaci a base di codeina \u00e8 consentita solo dietro prescrizione medica.\nNel mese di ottobre 2011, sono stati segnalati utilizzi sporadici del \"Krokodil\" in Germania, ed alcuni media riferiscono di consumatori morti.\nA febbraio 2014 \u00e8 stato sequestrato a Padova mezzo chilo di questa droga trovata in possesso da una cameriera di un hotel di lusso. Di fatto, \u00e8 il primo caso in Italia legato al Krokodil, e pare che il nordest italiano sia la principale porta di accesso per la sua diffusione nel paese.\nNel settembre 2016 \u00e8 avvenuto il primo decesso, in Italia, per utilizzo ed abuso di \"Krokodil\".\nNel settembre 2019 sono stati sequestrati a Torino, nel corso di una perquisizione, 77 grammi di Krokodil."}
{"id": "3798132", "revid": "1240484", "url": "https://it.wikipedia.org/wiki?curid=3798132", "title": "Nyk\u00f8bing Football Club", "text": "Il Nyk\u00f8bing Football Club, meglio noto come Nyk\u00f8bing, \u00e8 una societ\u00e0 calcistica danese con sede nella citt\u00e0 di Nyk\u00f8bing Falster. Milita in 2. Division, la terza serie del campionato danese di calcio.\nStoria.\nLa societ\u00e0 \u00e8 nata nel 1994 dalla fusione tra il Boldklubben 1901 (B 1901) e il Boldklubben 1921 (B 1921), col nome di Nyk\u00f8bing Falster Alliancen o NFA. Mentre nel passato il B 1901 ha raggiunto traguardi di rilievo internazionale, tra i quali la partecipazione alla Coppa delle Coppe nel 1983-1984, il Nyk\u00f8bing FC non ha mai raggiunto la massima divisione danese. Nel 2006 il club ha assunto la denominazione di Lolland-Falster Alliancen o LFA. Dal 2013 ha cambiato nome in Nyk\u00f8bing Football Club."}
{"id": "3798133", "revid": "400694", "url": "https://it.wikipedia.org/wiki?curid=3798133", "title": "L'Innominato", "text": ""}
{"id": "3798134", "revid": "1543377", "url": "https://it.wikipedia.org/wiki?curid=3798134", "title": "Le Guess Who?", "text": "Il Le Guess Who?, costituito nel 2007 inizialmente come festival di musica indie e di avanguardia. Il festival ha luogo dal 2007 a Tivoli Oude Gracht, Tivoli de Helling, EKKO, RASA e DBs a Utrecht, nei Paesi Bassi. \u00c8 gestito ed organizzato da Bob van Heur e Johan Gijsen.\nNel 2007 e 2008, l'evento si \u00e8 svolto in 3 giorni di festa. Due anni pi\u00f9 tardi, nel 2009, \u00e8 stato ulteriormente ampliato fino a cinque giorni.\nEdizioni.\n2007.\nCaribou, Black Mountain, Duchess Says, Hot Hot Heat, Julie Doiron (ex-Eric's Trip), Lightning Dust, Miracle Fortress, Montag, MSTRKRFT, Thunderheist, Young Galaxy.\n2008.\nBeach House, Dragons Of Zynth, Elfin Saddle, Elizabeth Anka Vajagic, Fairmont, Fred Eaglesmith, Hrsta, Jana Hunter, Katie Stelmanis, Land Of Talk, Melissa Auf Der Maur, Pan/Tone, Pas Chic Chic, Project Le Guess Who? with Kyteman, Shalabi Effect, Telepathe, The Mole, The Stills, Think About Life, Torngat.\n2009.\nA Place To Bury Strangers, Aa (Big A Little a), Alexander Tucker, Audiotransparent, Awkward I, B. Fleischmann, Basia Bulat, Bibio, Birthday Suits, Box Elders, Charlie Megira &amp; The Modern Dance Club, Crystal Fighters, Dead Confederate, Deer Tick, Dorian Concept, Early Day Miners, El Pino &amp; The Volunteers, Evan Dando of The Lemonheads, F.S. Blumm, Freek Fabricius, Fucked Up, Gala Drop, Huoratron, Lightning Dust, Luke Abbott, Male Bonding (feat members of PRE), Megafaun, Micah P. Hinson, Moon &amp; Sun, nice nice, Patrick Watson and The Wooden Arms, Pitto, Poirier ft. MC Zulu, Quasimodo, Ryland Bouchard, Saint Alvia, Six Organs Of Admittance, South San Gabriel, Staff Benda Bilili, The Dodos, The Field &amp; Band, The Shaky Hands, The Tragically Hip, The Very Best, , Tony Dekker (Great Lake Swimmers), TV Buddhas, Tweak Bird, Wavves, Wild Beasts, William Fitzsimmons, Yuri Landman.\n2010.\nAlasdair Roberts, AstroPoser, Awesome Tapes From Africa, Baths, Beach House, Black Breath, Black Dice, Born Ruffians, Broken Social Scene, Caribou, Cave, Dam Mantle, Demon\u2019s Claws, Dimlite, Eagle Boston, Elephant Micah, Eric Chenaux, Esben and the Witch, Eskmo, Field Music, Fitz, FM Belfast, Francis, Freek Fabricius, Ganglians, Giant Sand, Girl Unit, Grasscut, The Greenhornes, Growing, Gyedu-Blay Ambolley &amp; The Ghana Funk Project, Haunted Cassette Tapes, Idiot Glee, Idiot Wind, James Blackshaw, Junip, Kazanchis, Knalpot, Lonna Kelley, Lower Dens, Luik, Marnie Stern, Menomena, Mike Slott, Munch Munch, Nikoo, The One Ensemble ft. Daniel Padden, Peter Broderick, Pictureplane, Pien Feith, Pinch &amp; Sgt. Pokes, DJ Quasimodo, Rob Young, DJ Sandeman, Saroos, Scientist (live), Secret Project Robot A/V System, Siskiyou, Sleepy Sun, Sleigh Bells, Small Black, The Strange Boys, Subtitle, Swans, The Tallest Man On Earth, Torche, Trembling Bells, Trumans Water, Ty Segall, Voice Of The Seven Thunders, Wooden Ships, Yuri Landman.\n2011.\nBill Callahan, Stephen Malkmus and the Jicks, Panda Bear, Part Chimp, Iceage, Rats on Rafts, Nurses, Nisennenmondai, Fool's Gold, John Maus, Akron Family, Low, Givers, Suuns, Pinback."}
{"id": "3798136", "revid": "188116", "url": "https://it.wikipedia.org/wiki?curid=3798136", "title": "Periodici fascisti", "text": "Durante il regime fascista in Italia, vi fu una pubblicistica apertamente schierata con il fascismo, ad opera di dirigenti del Partito Nazionale Fascista o di giornalisti fiancheggiatori del regime. Molte furono le riviste, mentre il quotidiano principale fu Il Popolo d'Italia, fondato dal Duce stesso."}
{"id": "3798143", "revid": "552841", "url": "https://it.wikipedia.org/wiki?curid=3798143", "title": "Primorac Kotor", "text": ""}
{"id": "3798144", "revid": "729019", "url": "https://it.wikipedia.org/wiki?curid=3798144", "title": "Isola Povorotnyj", "text": "L'isola Povorotnyj (in russo \u043e\u0441\u0442\u0440\u043e\u0432 \u041f\u043e\u0432\u043e\u0440\u043e\u0442\u043d\u044b\u0439, \"ostrov Povorotnyj\"; in italiano \"girevole\") \u00e8 un'isola russa che fa parte dell'arcipelago Severnaja Zemlja ed \u00e8 bagnata dal mare di Kara.\nAmministrativamente fa parte del Tajmyrskij rajon del Territorio di Krasnojarsk, nel Distretto Federale Siberiano.\nGeografia.\nL'isola \u00e8 ubicata nella parte occidentale dell'arcipelago, tra l'isola del Pioniere e Komsomolets, rispettivamente 5,5\u00a0km a nord di capo Cholmistyj (\u043c\u044b\u0441 \u0425\u043e\u043b\u043c\u0438\u0441\u0442\u044b\u0439) e 8,3\u00a0km a sud-ovest di capo Otkrytyj (\u043c\u044b\u0441 \u043e\u0442\u043a\u0440\u044b\u0442\u044b\u0439). Si trova proprio all'imboccatura del canale Junyj (\u043f\u0440\u043e\u043b\u0438\u0432 \u042e\u043d\u044b\u0439) che separa le due grandi isole.\nPovorotnyj ha una forma allungata e stretta, disposta in direzione nord-ovest/sud-est; \u00e8 lunga 1,5\u00a0km e larga 350\u00a0m; nella parte meridionale dell'isola c'\u00e8 una collina alta 21 metri. L'isola \u00e8 libera dai ghiacci."}
{"id": "3798153", "revid": "38120", "url": "https://it.wikipedia.org/wiki?curid=3798153", "title": "Bottondoro", "text": ""}
{"id": "3798155", "revid": "2033069", "url": "https://it.wikipedia.org/wiki?curid=3798155", "title": "Jenny e Chachi", "text": "Jenny e Chachi (\"Joanie Loves Chachi\") \u00e8 una serie televisiva statunitense in 17 episodi trasmessi per la prima volta nel corso di 2 stagioni dal 1982 al 1983.\n\u00c8 uno spin-off della serie televisiva \"Happy Days\" (\u00e8 il terzo spin-off dopo \"Laverne e Shirley\" nel 1976 e \"Mork e Mindy\" nel 1978) e racconta il rapporto tra Joanie (figlia dei Cunningham e sorella di Richie) e Chachi (cugino di Fonzie). Henry Winkler interpreta Fonzie in un episodio (per un cachet di 175.000 dollari). Scott Baio ed Erin Moran erano realmente fidanzati al tempo delle riprese. Nel doppiaggio in italiano, Joanie diventa Jenny.\nTrama.\nJoanie (Jenny nella versione in italiano) e Chachi, fidanzati, si trasferiscono a Chicago e cercano di mettere su una rock band e di intraprendere una carriera musicale. La serie mescola elementi tradizionali delle sitcom con spettacoli musicali di Baio e della Moran. La loro band \u00e8 costituita da un ragazzo di nome Bingo e da due cugini di Chachi, Mario e Annette.\nEllen Travolta (sorella di John Travolta) interpreta Louisa Delvecchio, la madre di Chachi, e Al Molinaro ritorna nel ruolo di Al Delvecchio (patrigno di Chachi che sposa Louisa e che in precedenza era proprietario di \"Arnold's\" in \"Happy Days\"), che ha aperto un ristorante in cui Chachi e Joanie eseguono la maggior parte dei loro spettacoli. Art Metrano interpreta lo zio di Chachi, Rico Mastorelli, che \u00e8 manager della band e contribuisce al successo di Joanie e Chachi.\nProduzione.\nLa serie, creata da Garry Marshall e Lowell Ganz, fu prodotta da Paramount Television e girata negli studios della Paramount a Los Angeles in California. La sigla iniziale, \"You Look at Me\", fu scritta da Pamela Phillips e James P. Dunne\nLo spettacolo inizialmente ebbe un buon seguito, ma le valutazioni crollarono nella seconda stagione, con uno spostamento al gioved\u00ec sera, e la serie dur\u00f2 solo due stagioni. I personaggi tornarono in \"Happy Days\" per la sua ultima stagione. Nel 2010, TV Guide Network ha collocato \"Joanie e Chachi\" al 17\u00ba posto nella lista dei 25 \"Biggest TV Blunders\" (i 25 pi\u00f9 grandi errori nella storia della produzione televisiva).\nRegisti.\nTra i registi della serie sono accreditati:\nDistribuzione.\nLa serie fu trasmessa negli Stati Uniti dal 1982 al 1983 sulla rete televisiva ABC e dur\u00f2 due stagioni per soli 17 episodi (la prima stagione, abbreviata, era composta da soli quattro episodi). In Italia \u00e8 stata trasmessa su Canale 5 con il titolo \"Jenny e Chachi\"."}
{"id": "3798156", "revid": "46931", "url": "https://it.wikipedia.org/wiki?curid=3798156", "title": "Joanie Loves Chachi", "text": ""}
{"id": "3798158", "revid": "38120", "url": "https://it.wikipedia.org/wiki?curid=3798158", "title": "I\u00f1igo Montoya", "text": ""}
{"id": "3798188", "revid": "287204", "url": "https://it.wikipedia.org/wiki?curid=3798188", "title": "Buttercup (disambigua)", "text": ""}
{"id": "3798196", "revid": "83549", "url": "https://it.wikipedia.org/wiki?curid=3798196", "title": "Alberico Novello da Barbiano", "text": ""}
{"id": "3798198", "revid": "287204", "url": "https://it.wikipedia.org/wiki?curid=3798198", "title": "Pratt &amp; Whitney J48", "text": ""}
{"id": "3798199", "revid": "287204", "url": "https://it.wikipedia.org/wiki?curid=3798199", "title": "Hispano-Suiza Verdon", "text": ""}
{"id": "3798203", "revid": "2039709", "url": "https://it.wikipedia.org/wiki?curid=3798203", "title": "Codici maya", "text": "I codici maya sono libri pieghevoli della civilt\u00e0 precolombiana Maya, scritti in geroglifici maya su stoffa di corteccia mesoamericana, realizzata con la corteccia interna di certi alberi, tra cui il fico selvatico o l'amate (ficus glabrata). La carta, nota generalmente col termine nahuatl \"amatl\", fu chiamata dai Maya \"huun\". Questi libri sono il prodotto di scribi professionisti che lavorarono sotto la protezione di divinit\u00e0 quali il Dio della Raccolta del Mais e la Scimmia urlatrice. I Maya svilupparono la loro carta \"huun\" attorno al V secolo, che \u00e8 quasi il periodo in cui i codici presero il posto dei rotoli nel mondo romano. La carta Maya era pi\u00f9 resistente ed era una migliore superficie di scrittura rispetto al papiro. I codici prendono il nome dalle citt\u00e0 in cui finirono. Il Codice di Dresda viene solitamente considerato il pi\u00f9 importante dei pochi sopravvissuti.\nContesto storico.\nEsistevano numerosi libri al tempo della conquista spagnola dello Yucat\u00e1n, nel XVI secolo, ma furono distrutti in massa poco dopo da conquistador e sacerdoti. In particolare, tutti quelli dello Yucat\u00e1n furono fatti distruggere dal vescovo Diego de Landa nel luglio del 1562. Questi codici erano le principali fonti di informazioni sulla civilt\u00e0 Maya, assieme alle numerose epigrafie sui monumenti di pietra e sulle stele sopravvissute. Gli argomenti trattati coprivano probabilmente molti pi\u00f9 campi rispetto a quelli delle sole iscrizioni su pietra, ed erano pi\u00f9 simili a quanto ritrovato sulle ceramiche dipinte (il cosiddetto 'codice ceramica'). Alonso de Zorita scrisse che nel 1540 vide molti di questi libri sulle alture guatemalteche che \"...ripercorrevano la loro storia all'indietro per oltre 800 anni, e furono letti per me da indiani molto vecchi\". Fra' Bartolom\u00e9 de las Casas si lament\u00f2 del fatto che questi libri, quando venivano trovati, venivano subito distrutti: \"Questi libri erano visti dal nostro clero, ed anch'io vidi parte di quelli che furono bruciati dai monaci, apparentemente perch\u00e9 pensavano che potessero danneggiare gli indiani in materia di religione, dato che in quel periodo si dava inizio alla loro conversione\". Gli ultimi codici distrutti furono quelli di Tayasal, in Guatemala, nel 1697, ultima citt\u00e0 conquistata in America. Con la loro distruzione, abbiamo perso buona parte della possibilit\u00e0 di conoscere la civilt\u00e0 Maya.\nEsistono solo tre codici la cui autenticit\u00e0 \u00e8 indubbia. Si tratta di:\nL'autenticit\u00e0 del cosiddetto \"Codice Grolier\", noto anche come il \"Frammento di Grolier\", \u00e8 in discussione.\nCodice di Dresda.\nIl Codice di Dresda, (\"Codex Dresdensis\") \u00e8 conservato presso la S\u00e4chsische Landesbibliothek (SLUB), la biblioteca statale di Dresda, in Germania. \u00c8 il pi\u00f9 elaborato dei codici, ed \u00e8 anche un'importante opera d'arte. Molte parti trattano dei rituali (compresi i cosiddetti 'almanacchi'), altri sono di natura astrologica (eclissi, cicli di Venere). Il codice \u00e8 scritto su un lungo foglio di carta ripiegato per formare un libro di 39 fogli, scritti su entrambi i lati. Fu probabilmente scritto poco prima della conquista spagnola. In qualche modo giunse in Europa e fu acquistato dalla biblioteca reale della corte di Sassonia a Dresda nel 1739. L'unica perfetta copia, comprensiva di \"huun\" e creata da un artista tedesco, \u00e8 esposta presso il \"Museo Nacional de Arqueolog\u00eda\" di Citt\u00e0 del Guatemala dall'ottobre 2007.\nCiclo di Venere.\nIl ciclo di Venere era un calendario importante per i Maya, e nel codice di Dresda si trovano molte informazioni al riguardo. Le corti Maya utilizzavano abili astronomi i quali calcolavano il ciclo di Venere con straordinaria accuratezza. Il codice di Dresda contiene sei pagine dedicate al calcolo della posizione di Venere. I Maya furono in grado di raggiungere questa precisione grazie ad attente osservazioni protrattesi per molti secoli. Il ciclo di Venere era importante soprattutto perch\u00e9 i Maya credevano che fosse associato alla guerra, e lo utilizzavano per calcolare il momento esatto in cui incoronare un nuovo re o dichiarare guerra. I re Maya facevano coincidere lo scoppio di nuove guerre con il sorgere di Venere. I Maya tracciarono anche il movimento di altri pianeti, tra cui Marte, Mercurio e Giove.\nCodice di Madrid.\nNonostante sia meno valido come opera d'arte, il codice di Madrid (\"Codex Tro-Cortesianus\") \u00e8 ancora pi\u00f9 completo di quello di Dresda, ed \u00e8 il prodotto di un unico scriba. Questo codice fu probabilmente scritto dopo l'arrivo degli spagnoli, ed era il risultato della fusione di testo e immagini provenienti da varie fonti. Si trova nel Museo de Am\u00e9rica a Madrid, in Spagna, dove potrebbe essere stato portato dallo stesso Hern\u00e1n Cort\u00e9s. \u00c8 composto da 112 pagine, divise in due sezioni separate, note come Codice Troano e Codice Cortesianus. Furono riunite nel 1888. Il luogo di provenienza di questo codice \u00e8 stato ipotizzato essere Tayasal, ultima citt\u00e0 Maya conquistata nel 1697.\nCodice di Parigi.\nIl codice di Parigi (noto anche come \"Codex Peresianus\") contiene profezie ed uno zodiaco Maya, ed \u00e8 quindi similare ai libri di Chilam Balam. Il codice apparve la prima volta nel 1832, come acquisto della \"Biblioth\u00e8que Imp\u00e9riale\" francese (in seguito diventata Biblioth\u00e8que nationale de France) a Parigi. Tre anni dopo fu creata per Lord Kingsborough la prima riproduzione, opera dell'artista lombardo Agostino Aglio. L'opera originaria \u00e8 andata perduta nel frattempo, ma una copia \u00e8 tuttora esistente tra le opere inedite di Kingsborough, conservate nella Newberry Library di Chicago.\nNonostante sia stato spesso citato nei successivi 25 anni, la sua definitiva riscoperta \u00e8 da attribuire all'orientalista francese Le\u00f3n de Rosny, che nel 1859 recuper\u00f2 il codice da un cestino di vecchie carte riposte nell'angolo di un camino presso la Biblioth\u00e8que nationale, dove era stato apparentemente dimenticato. Come risultato, era in condizioni davvero misere. Fu trovato avvolto in una carta con sopra scritto \"P\u00e9rez\", forse un riferimento al Jose P\u00e9rez che pubblic\u00f2 due brevi descrizioni dell'allora anonimo codice nel 1859. Inizialmente De Rosny lo chiam\u00f2 \"Codex Peresianus\" (\"Codice P\u00e9rez\") a causa del nome sull'involucro, ma nel tempo divenne famoso come Codice di Parigi. De Rosny ne pubblic\u00f2 un'edizione facsimile nel 1864. \u00c8 tuttora di propriet\u00e0 della Biblioth\u00e8que nationale.\nCodice Grolier.\nMentre gli altri tre codici sono noti agli studiosi fin dal XIX secolo, il codice Grolier fece la sua apparizione solo negli anni settanta. Il codice, che si dice essere stato trovato in una grotta, \u00e8 in realt\u00e0 un frammento composto da 11 pagine. Si trova in un museo messicano, ma non \u00e8 esposto al pubblico, anche se foto scannerizzate sono disponibili sul web. Ognuna delle pagine mostra un eroe o un dio, girati verso sinistra. In cima ad ogni pagina si trova un numero, ed in basso a destra quella che sembra essere una lista di date. La qualit\u00e0 dell'opera umana \u00e8 particolarmente scarsa. Le pagine sono molto meno dettagliate degli altri codici, e difficilmente forniscono informazioni che non sono gi\u00e0 presenti nel codice di Dresda. L'utilit\u00e0 scientifica di questo artefatto \u00e8 prossima allo zero. Pur essendo stato accusato di essere un falso, ricercatori guidati da Stephen Houston, della Brown University di Providence, non solo ne hanno confermato l'autenticit\u00e0, ma hanno anche concluso che probabilmente si tratta del pi\u00f9 antico di tutti i manoscritti arrivati a noi dell'America antica (A convincere i ricercatori dell'autenticit\u00e0 del codice sono stati l'analisi della carta che risale al 13simo secolo, i disegni in sottili linee rosse e i pigmenti blu, oltre al fatto che se il manoscritto fosse un falso fatto nel 20simo secolo, l'autore avrebbe dovuto intuire l'esistenza di divinit\u00e0 Maya che non erano state scoperte nel 1964, rappresentarle in modo perfetto e indovinare come i Maya creavano il blu, che \u00e8 stato possibile riprodurre in laboratorio solo negli anni '80). [ANSA 08 settembre 2016, 17:25]\nAltri codici Maya.\nData la rarit\u00e0 e l'importanza di questi libri, ogni voce che riguardi nuovi ritrovamenti suscita interesse. Gli scavi archeologici di siti Maya hanno portato alla luce numerosi scritti rettangolari di intonaco e pittura, comuni nelle tombe dei nobili. Queste opere sono i resti dei codici, scritti con materiale organico che nel frattempo \u00e8 marcito. Pochi di loro si sono conservati, e vengono oggi mantenuti nella speranza che nuove tecniche sviluppate dagli archeologi delle future generazioni permettano di ricavarne informazioni. I pi\u00f9 antichi codici Maya conosciuti sono stati trovati dagli archeologi come offerte mortuarie nelle tombe scavate ad Uaxact\u00fan, Guayt\u00e1n in San Agust\u00edn Acasaguastl\u00e1n, e Nebaj nel Dipartimento di Quich\u00e9, Guatemala, ad Alt\u00fan Ha in Belize ed a Cop\u00e1n in Honduras. I sei esemplari di libri Maya sono databili all'inizio del periodo classico (Uaxact\u00fan e Altun Ha), al tardo classico (Nebaj, Cop\u00e1n) ed all'inizio del postclassico (Guayt\u00e1n) e, sfortunatamente, sono stati tutti rovinati dalla pressione e dall'umidit\u00e0 nel corso degli anni, eliminando il materiale organico e rendendo impossibile l'apertura dei sottili fogli, o riducendoli in piccoli pezzi. Il risultato \u00e8 che non sar\u00e0 mai possibile leggerli.\nContraffazioni.\nDall'inizio del XX secolo, sono state prodotte contraffazioni di varia qualit\u00e0. I collezionisti d'arte hanno spesso generato profitti per i falsari. Due codici falsi creati all'inizio del XX secolo si trovano nella collezione di William Randolph Hearst. Anche se i codici falsi hanno raramente ingannato gli studiosi seri, il cosiddetto 'codice Grolier' potrebbe essere un'eccezione. La sua carta sembra essere antica, ma famosi studiosi Maya quali John Thompson, Claude Baudez, e Susan Milbrath hanno concluso che immagini e glifi sono dei falsi. Per farlo hanno fatto notare una serie di inconsistenze ed errori, ponendo l'accento sull'improbabilit\u00e0 storico-artistica e sull'inutilit\u00e0 per scopi astronomici o divinatori. Nonostante le loro argomentazioni non siano mai state ufficialmente contraddette, non esiste l'unanimit\u00e0 tra gli studiosi (2012)."}
{"id": "3798207", "revid": "547034", "url": "https://it.wikipedia.org/wiki?curid=3798207", "title": "Cinema (disambigua)", "text": ""}
{"id": "3798210", "revid": "46931", "url": "https://it.wikipedia.org/wiki?curid=3798210", "title": "Garry K. Marshall", "text": ""}
{"id": "3798215", "revid": "282094", "url": "https://it.wikipedia.org/wiki?curid=3798215", "title": "La giovane Russia", "text": ""}
{"id": "3798216", "revid": "287204", "url": "https://it.wikipedia.org/wiki?curid=3798216", "title": "ATP World Tour 2012", "text": "L'ATP World Tour 2012 \u00e8 un insieme di tornei organizzati dall'ATP divisi in quattro categorie: tornei del Grande Slam, Masters 1000, 500 e 250. A questi si aggiungono anche la Coppa Davis, l'ATP World Tour Finals, la World Team Cup, la Hopman Cup e il torneo di tennis della XXX Olimpiade. Gli Slam, la Coppa Davis e gli eventi a squadre sono organizzati dalla ITF.\nCalendario.\nQuesto \u00e8 il calendario completo degli eventi del 2012, con i risultati in progressione dai quarti di finale.\nDicembre.\n\" Nessun evento \"\nInformazioni statistiche.\nInformazioni sui titoli.\nI giocatori sottoelencati hanno vinto il loro primo titolo in carriera in singolo, doppio o in doppio misto:\nI seguenti giocatori hanno difeso un titolo conquistato nel 2011 in singolo, doppio o doppio misto:\nRitiri.\nI seguenti giocatori hanno annunciato il loro ritiro dal tennis professionistico durante il 2012:"}
{"id": "3798218", "revid": "282094", "url": "https://it.wikipedia.org/wiki?curid=3798218", "title": "Molodaja Rossija", "text": ""}
{"id": "3798219", "revid": "1983214", "url": "https://it.wikipedia.org/wiki?curid=3798219", "title": "Westley", "text": ""}
{"id": "3798223", "revid": "1343317", "url": "https://it.wikipedia.org/wiki?curid=3798223", "title": "Broccoletto", "text": "Il broccoletto \u00e8 un ortaggio ibrido ottenuto incrociando il broccolo, e il kai-lan, o broccolo cinese.\nCaratteristiche.\n\u00c8 un ortaggio verde simile ai broccoli, ma con cime pi\u00f9 piccole e steli pi\u00f9 lunghi e sottili. Erroneamente viene considerato un broccolo giovane, in realt\u00e0 \u00e8 un ibrido naturale del cavolo (\"Brassica oleracea\"). \u00c8 stato creato dalla Societ\u00e0 Sakata di Yokohama, in Giappone, con il nome originale di \"gai lan\". Il sapore dei broccoletti \u00e8 dolce, con note di broccolo e asparago.\nIl nome Broccolini \u00e8 un marchio registrato della Mann Packing Company, Inc. Il nome generico in inglese \u00e8 \"baby broccoli\", ma viene chiamato anche \"asparation\", \"asparations\", \"bimi\", \"broccoletti\", \"broccolette\" e \"tender stem\".\nI broccoletti si mangiano in tutte le loro parti, eventuali fiori gialli compresi. Di consistenza delicata, di solito vengono cotti al vapore, bolliti o saltati in padella.\nDal punto di vista nutrizionale, i broccoletti presentano un alto contenuto di vitamina C, oltre a vitamina A, calcio, acido folico e ferro."}
{"id": "3798224", "revid": "109651", "url": "https://it.wikipedia.org/wiki?curid=3798224", "title": "Nigeria's Next Top Model", "text": "Nigeria's Next Top Model \u00e8 un reality show nigeriano, basato sul format statunitense \"America's Next Top Model\".\nDopo \"Ghana's Next Top Model\" \u00e8 il secondo programma africano della serie \"Top Model\"."}
{"id": "3798234", "revid": "2208396", "url": "https://it.wikipedia.org/wiki?curid=3798234", "title": "Faida del Gargano", "text": "Faida del Gargano \u00e8 un'espressione che indica una serie di conflitti, che coinvolgono numerose famiglie mafiose della zona del Gargano. Nate inizialmente per questioni di abigeato e poi trasformatesi in lotta per il controllo del territorio e dei traffici illeciti: estorsione, riscossione del pizzo, riciclaggio di denaro, traffico di stupefacenti, contrabbando di sigarette, usura e omicidio.\nStoria.\nLitigi tra allevatori.\nLa faida inizi\u00f2 il 30 dicembre 1978, nel corso di un litigio viene ucciso l'allevatore Lorenzo Ricucci (il figlio tredicenne, Salvatore, rimane ferito), accusato di abigeato dai Libergolis. Un anno dopo Raffaele Primosa rimase paralizzato in seguito a uno scontro a fuoco e indic\u00f2 Francesco \"Ciccillo\" Libergolis come responsabile. Nel dicembre 1980 arriva la vendetta dei Primosa-Alfieri: Giuseppe Libergolis, fratello di Francesco \u2018Ciccillo', \u00e8 ammazzato con colpi di lupara.\nIl 1\u00ba marzo del 1989 Peppino Alfieri fu ucciso, insieme al fratello Pietro Alfieri.\nIl 2 marzo del 1992 il giovane minorenne Michele Alfieri, figlio di Peppino, uccise platealmente in una piazza di Monte Sant'Angelo, il boss Matteo Libergolis. Da quel marzo per circa due anni ci furono nella citt\u00e0 dell'Arcangelo Michele circa 40 omicidi. Una vera e propria decimazione che azzer\u00f2 quasi il clan Alfieri Primosa rivale della famiglia Libergolis. Successivamente il potere criminale dei Libergolis si estese su tutto il Gargano trovando nella famiglia Romito fedeli alleati. Il 13 gennaio 2010 Michele Alfieri di 35 anni, \u00e8 stato ucciso.\nIl 16 giugno 1995 Pasquale Libergolis, fratello di Francesco, cadde anche lui sotto i colpi di fucile dei suoi avversari, in un agguato a Monte Sant'Angelo.\nCriminalit\u00e0 organizzata.\nI Libergolis diventano il braccio armato del \u00abclan dei Montanari\u00bb, mentre i Romito si sarebbero occupati di gestire i proventi degli affari illeciti e i rapporti con gli ambienti economici e politici. Il clan controlla i traffici di stupefacenti a Manfredonia e a Monte Sant'Angelo.\nLa famiglia Mangini, che si stanzi\u00f2 a Manfredonia, acquist\u00f2 la merce (la droga) \"da fornitori di Cerignola\" dopo aver giudicato \"non ottimale\" la merce dei fornitori montanari. Per questi contrasti nel mondo dello spaccio comincia una guerra tra i Mangini e il clan Libergolis:\nIl 25 settembre 2003 Michele Santoro, trentenne, pluripregiudicato di Monte Sant'Angelo, viene ucciso in un podere di Siponto perch\u00e9 aveva deciso di non spartire pi\u00f9 con i soci, come avveniva in passato i proventi delle estorsioni imposte agli imprenditori che lavoravano nella zona. L'omicidio Santoro fu deciso e compiuto dopo l'assegnazione dei \"lucrosissimi appalti per la metanizzazione di Manfredonia e di tutto il territorio garganico\".\nIl 2 dicembre del 2003 in una masseria situata nelle campagne di San Giovanni Rotondo si svolse un summit di mafia cui presero parte tra gli altri i fratelli Franco e Mario Luciano Romito, i fratelli Franco e Armando Libergolis e altri due garganici. Sembrerebbe che i Romito abbiano lasciato i Carabinieri intercettare. Questo tradimento sar\u00e0 la causa della guerra tra il clan Libergolis e i Romito.\nNella retata del 23 giugno 2004 denominata operazione \u00abIscaro-Saburo\u00bb si arriv\u00f2 all'arresto di 99 persone presunte affiliate ai clan della faida del Gargano. Tra giugno e luglio 2008, 10 imputati furono scarcerati per scadenza dei termini (3 anni dal rinvio a giudizio).\nIl 7 marzo 2009, la Corte d'Assise di Foggia emise la sentenza con 10 condanne di primo grado per omicidi, mafia, traffico di droga, estorsioni e armi. Furono successivamente confermate quasi per intero dalla \"Corte d'Assise d'Appello\" di Bari:\nSubito dopo Franco Libergolis diventa latitante.\nClan Libergolis contro i Romito.\nIl 21 aprile 2009, il boss Franco Romito, quarantatreenne, e il suo autista Giuseppe Trotta vennero ammazzati nella loro auto in via degli Eucalipti a Siponto.\nIl 23 maggio 2009 Andrea Barbarino, ventottenne, ritenuto vicino al clan mafioso Libergolis, \u00e8 stato ucciso davanti alla sua casa di Manfredonia. Era su una sedia a rotelle per le ferite riportate in un agguato compiuto nel 2003.\nIl 18 settembre 2009 Mario Luciano Romito, fratello di Franco, sopravvive a un attentato dinamitardo mentre era in auto con suo fratello Ivan Romito, ex calciatore del Manfredonia calcio e dell'Andria.\nTra il 24 e il 25 settembre 2009 Gianfranco Campus \u00e8 vittima di lupara bianca. I suoi resti verranno trovati un anno dopo dai carabinieri.\nIl 26 ottobre 2009 viene assassinato Francesco \"Ciccillo\" Libergolis, sessantaseienne, con un colpo di lupara alla schiena e 6 colpi di rivoltella alla testa, per vendicare Franco Romito.\nIl 27 giugno 2010 a Manfredonia ignoti, a bordo di un'auto, uccisero con colpi di arma da fuoco, l'innocente ventitreenne incensurato Michele Romito, figlio di Franco, e ferendo il quarantaduenne Mario Luciano, fratello di Franco.\nIl 30 giugno 2010 Leonardo Clemente, trentaquattrenne figlio della sorella di 'Ciccil, pregiudicato, fu ucciso in un bar di via Gargano a Manfredonia, in risposta all'uccisione di Michele Romito.\nIl 26 settembre 2010 viene catturato a Monte Sant'Angelo il boss Franco Li Bergolis. Scarcerato per decorrenza dei termini, era latitante dal 7 marzo 2009, tra i 30 latitanti pi\u00f9 pericolosi d'Italia. Gi\u00e0 condannato all'ergastolo nell'ambito del maxi processo.\nIl 27 agosto 2010 il sessantottenne Francesco Romito, alias 'Ciccill u mattinatese', muore in ospedale di diabete.\nIl 13 maggio 2011 viene arrestato Giuseppe Pacilli, alias \"Peppe U' Montanar\", prima ex autista e uomo di fiducia del capo clan Francesco Libergolis, poi braccio operativo del successore Franco Libergolis, nipote di Francesco. Anche lui era tra i 30 latitanti pi\u00f9 pericolosi d'Italia.\n22 agosto 2013, due allevatori, Giuseppe e Michele Padula, entrambi con precedenti, sono stati raggiunti da raffiche di proiettili. Giuseppe \u00e8 morto con 4 colpi di lupara, due al braccio, uno alla schiena e uno alla faccia per sfigurarne il volto, simbolo della vendetta mafiosa. Michele invece per le ferite \u00e8 morto in ospedale.\nNel luglio 2015 il Consiglio dei Ministri delibera lo scioglimento del Comune di Monte Sant'Angelo dopo l'accertamento di forme di condizionamento da parte della criminalit\u00e0 organizzata. Il procedimento era stato avviato dal Prefetto di Foggia.\nIl 21 marzo 2017 viene ucciso nella sua autovettura a Monte Sant'Angelo, Giuseppe Silvestri detto \"\"l'Apicanese\" e vicino al clan Libergolis-Miucci.\nIl 20 giugno 2017 vengono uccisi Nicola Ferrelli e suo zio Antonio Petrella. I killer avrebbero affiancato il Fiat Dobl\u00f2 bianco esplodendo alcuni proiettili. Ne \u00e8 scaturito un breve inseguimento finito con lo schianto del furgoncino contro un palo, infine i killer sono scesi dal loro veicolo e hanno crivellato di proiettili i corpi dei due.\nIl 9 agosto 2017 viene compiuta la strage di San Marco in Lamis dove nei pressi della stazione dismessa sulla provinciale di Apricena viene ucciso in un agguato dopo un breve inseguimento Mario Luciano Romito al terzo tentativo e il cognato Matteo De Palma. Insieme a loro vengono inseguiti e freddati accidentalmente due agricoltori, i fratelli Aurelio e Luigi Luciani a causa della loro presenza involontaria sul luogo.\nIl 21 marzo 2018 rimane ferito in seguito a un agguato il boss Marco Raduano, scissionista della fazione Notarangelo e in contrasto con il clan Perna.\nIl 17 ottobre 2018 vengono arrestati Giovanni Caterino e Luigi Palena, ritenuti responsabili della strage di San Marco in Lamis e vicini al clan Libergolis. Tramite una seconda investigazione \u00e8 emersa la possibile implicazione di Saverio Tucci detto \"Faccia d'Angelo\" e gi\u00e0 coinvolto nell'operazione Iscaro-Saburo come terzo partecipante al commando criminale a sua volta ucciso precedentemente nel mese di ottobre del 2017 ad Amsterdam da parte di un altro manfredoniano di nome Carlo Magno per questioni legate al traffico di stupefacenti.\nNel 2019 per la terza volta nel giorno del 21 marzo viene ucciso con un colpo di fucile calibro 12 il pregiudicato Francesco Pio Gentile detto \"Rampino\" di Mattinata, ritenuto dagli inquirenti elemento di spicco del clan e cugino dei fratelli Romito.\nIl 18 aprile 2019 c'\u00e8 una svolta nelle indagini sull'uccisione di Giuseppe Silvestri, avvenuta due anni prima, e vengono arrestati Matteo Lombardi e Antonio Zino, elementi importanti del clan Romito-Ricucci-Lombardi. L'ordinanza fa anche il punto sulle alleanze odierne che vedono il clan Libergolis unito ai Perna di Vieste mentre i Romito al clan Raduano.\nL'11 novembre 2019 viene ucciso in un agguato a Monte Sant'Angelo il boss Pasquale Ricucci, ritenuto dagli investigatori capo della fazione Lombardi-Ricucci-La Torre che ha sostituito i Romito. L'omicidio \u00e8 ritenuto dagli inquirenti probabilmente come una risposta all'uccisione di Girolamo Perna di alcuni mesi prima dopo la sopraggiunta scarcerazione di Enzo Miucci nel settembre 2019 e capo dell'opposta fazione Libergolis-Miucci.\nAlcuni giorni dopo, sempre nel mese di novembre viene di nuovo arrestato il boss Enzo Miucci e il suo braccio destro Matteo Pettinicchio in seguito all'operazione denominata \"Friends\"\" che ricostruisce i rapporti per il traffico di droga e armi tra i Montanari e il clan calabrese dei Pesce-Bellocco di Rosarno e il gruppo camorristico dei Bayan-Papa-Ricci di Lucera. Alla fine dello stesso mese invece viene effettuato un agguato nella zona industriale di Manfredonia a Dino Miucci, fratello di Enzo in risposta all'omicidio precedente di Pasquale Ricucci.\nIl 6 maggio 2021 si ritorna a sparare nel Gargano. Alcuni uomini armati tentano di uccidere Giuseppe Ricucci, fratello di Pasquale ucciso due anni prima. L'uomo viene ferito gravemente ma riesce a sopravvivere.\nCriminalit\u00e0 organizzata di Vieste.\nNell'area di Vieste il forte indebolimento del clan Libergolis, conseguente alla detenzione dei vertici, avrebbe creato degli spazi operativi che potrebbero essere occupati dalle batterie organiche allo stesso clan dei Montanari.\nIl 19 luglio 2012 nel processo \u201cTre Moschettieri\u201d vengono arrestati con l'accusa di estorsione continuata ai danni di imprenditori locali, per esempio imponendo il servizio di guardiania come forma di \u201cprotezione\u201d: il capo clan Angelo Notarangelo, suo fratello Giuseppe Notarangelo, suo cugino Luigi Notarangelo e Girolamo Perna. Il 16 marzo 2015 arrivano le condanne.\nIl 4 febbraio 2014 nel processo \u201cMedioevo\u201d vengono condannati per detenzione e produzione di sostanze stupefacenti, ricettazione ed estorsione con l'aggravante del metodo mafioso: Angelo e Giambattista Notarangelo, Marco Raduano, Domenico Colangelo e Giuseppe Germinelli.\nInizia una nuova faida a Vieste tra gli uomini fedeli alla famiglia del boss Angelo Notarangelo e gli scissionisti legati al giovane Marco Raduano, ex braccio destro di Notarangelo. Vengono uccisi:\nClan Libergolis.\nIl clan Libergolis (o Li Bergolis), chiamato anche clan dei Montanari, \u00e8 un clan mafioso della Mafia garganica originario di Monte Sant'Angelo, attivo in provincia di Foggia e anche all'estero."}
{"id": "3798238", "revid": "775504", "url": "https://it.wikipedia.org/wiki?curid=3798238", "title": "Ghana's Next Top Model", "text": "Ghana's Next Top Model \u00e8 un programma televisivo ghanese, basato sul format americano America's Next Top Model.\nLo svolgimento \u00e8 quello classico: 13 ragazze tra i 18 e i 24 anni, tutte aspiranti modelle, vengono scelte, puntata dopo puntata, vengono eliminate finch\u00e9 non ne rimane una che viene nominata la vincitrice."}
